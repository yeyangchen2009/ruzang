　　钦定四库全书　　　　　　　　经部七
　　古微书　　　　　　　　　　　五经总义类【附録】提要
　　【臣】等谨按古微书三十六卷明孙防编防字子双华容人考刘向七畧不着纬书然民间私相习则自秦以来有之非惟卢生所上见史记秦本纪即吕不韦十二月纪称某令失则某灾至伏生洪范五行称某事失则某徴见皆谶纬之说也汉书儒林传孟喜得易家候隂阳灾变书尤其明证荀爽谓起自哀平据其盛行之日言之耳隋志着録八十一篇燔烧之后湮灭者多至今仅有本者朱彛尊经义考称易干凿度乾坤凿度礼含文嘉犹存顾炎武日知録又称见孝经援神契然含文嘉乃宋张师禹所撰非其旧文援神契则自宋以来不着于録殆炎武一时笔误实无此书则于世者仅干凿度乾坤凿度二书耳我
　　皇上光崇文治四库宏开二酉秘藏罔弗津逮又于永乐大典之中搜得易纬稽览图通卦验坤灵图是类谋辨终备乾元序制记六书为数百年通儒所未见其余则仍不可稽盖遗编残阙十不存其一矣防尝杂采旧文分为四部总谓之微书一曰樊微辑秦以前逸言一曰线微辑汉晋间笺疏一曰阙微徴皇古七十二代之文一曰删微即此书今三书皆不惟此编在遂独被微书之名实其中之一种也所采凡尚书十一种春秋十六种易八种礼三种乐三种诗三种论语四种孝经九种河图十种洛书五种以今所得完本校之防不过粗存梗概又唐瞿昙悉逹开元占经去隋未逺所引诸纬如河图圣洽符孝经雌雄图之类多者百余条少者数十条防亦未睹其书故多所遗漏又摘伏胜尚书大中鸿范五行一篇指为神禹所作尤属杜撰然其采摭编缀使学者生于千百年后犹见东京以上之遗文以资考证其功亦不可没经义考毖纬一门其所引据出防书者八九则用力亦可谓勤矣纬与经名虽相辅实各自为书卦气之说孟喜始据以诂易何休郑元援引尤多宋欧阳脩乞校正五经劄子欲于注疏中全削其文而说不果用魏了翁作九经正义始尽削除此实说经家谨严之防与孙复说春秋而废郑樵说诗而废序深文巧诋务排汉学者不同然义理则当尊正轨考证则不废旁稽如郑元注礼五天帝具有姓名此与道家符箓何异宋儒辟之是也至于蔡沈书集所称周天三百六十五度四分度之一实洛书増耀度尚书考灵耀之文黒道二去黄道北赤道二去黄道南白道二去黄道西青道二去黄道东实河图帝览嬉之文朱子注楚词昆仑者地之中也地下有八柱互相牵制名山大川孔穴相通实河图括地象之文三足乌阳精也实春秋元命包之文【案此四条皆朱彛尊经义考之说】以至七日来复自王弼以来承用六日七分之说朱子作易本义亦弗能易实稽览图之文洛书四十五防邵子以来为秘钥其法出于太乙九宫实易干凿度之文是宋儒亦未能尽废之然则防辑此编于经义亦不无所禆未可尽斥为好异故今仍附録五经总义之末焉乾隆四十五年十月恭校上
　　总纂官【臣】纪昀【臣】陆锡熊【臣】孙士毅
　　总　校　官　【臣】　陆　费　墀

　　古微书原序
　　昔闻之仲尼爱义子长爱奇予小子亦窃有爱焉曰爱其古世之人得一醆一斚流传三古间则必什袭之而寳之而矜之曰我得古矣古人之奥帙逸文岂直一醆一斚耶夫以声响俱邈诵览所畧举世之不必经见者而我得见之其可爱孰甚矣又况乎爇天香奏云璈罗上古之天球赤刀而环列丈室中又岂直一醆一斚之细耶荀子曰夫学贫而富乡也窭然贫之夫也俄而治天下之大噐举在此非竆古力哉是以古人之学恒富今人之学恒贫古人之学恒富然而非富于书也今人之学怛贫然而非贫于书也汉虽秦余哉书皆道古故其学最富至唐若宋而人人着籍矣人人着籍则人人竞传人人竞传古安得复存今日者著录之繁篇帙之广讵不什百倍于汉然而试探其业力与其所就今之不若宋犹宋之不若唐者何哉寖侈于近日之书而寖减于古何怪乎书愈富学之愈贫也余不佞家世藏书稍有异本輙从羲颉以降断乎陈隋取其凡蒂于古线于古骈枝于古响象依悠于古者聚而成书伯之以删曰以旌谶纬之伏遁仲之以焚曰以揽灏噩之什一叔之以线曰以索笺疏之象罔季之以阙曰以甄古之记歴为巻不多证学差逺庶古人之奥帙逸文将湮不湮而亦使海内竆古之儒不至贫于学之无从遡者頼是乎或曰古则传矣古而既传安用是书也使古而不传者子又安得其所传而传于世曰是不然予所爱传而未尝传传于古人之篇不尽传于今人之诵览者也集古者梯崖抇冡形命可遗彼性也好之而力之富又足以聚之然自予视之犹以林囘之树子当千壁焉何也谓非其神也文也者古人之神而传焉故可寳也茍古之所传帖则腕矣画则日矣之二物夫宁非神虽然义弗主焉文以神秘神以义尊夫文而无其义亦不足以规亿载矣余贫夫也扩余目于穹壤间曽不数里置诸古博士之林无秒分焉谓耳目之褊也而多未逮则信有矣若夫予以为寳爱而人将瓦砾视之曰是直断缺无用之文嵬不经之学抑何敢强焉孙防序














　　古微书畧例
　　一曰删微
　　地南北为经东西为纬今也经存而纬亾是有南北无东西也圣人之言理数具举既师其理安遗其数可付之删后之文无足取也哉兹所遇图纬诸家虽细録也虽伪收也惟断章者亦取焉首删微
　　一曰焚微
　　书以焚亾亦以焚重非焚之重焚而有不焚故焚重也汉桓锢党党愈烈齐武灭僧僧愈繁时势固然然则上古至文星星皪皪虽秦之炎而寒烟落灺中犹可拾取焉是亦凤之一毛而虬一甲也次焚微
　　一曰线微
　　象纬者天之转注也海岳者地之转注也畿辅之内数百里所谈所习莫非君举莫非朝事盖其近也春秋而降末光絶焰殆无盛于汉儒倍汉而欲谈经吾乌识其所本矣所得汉晋间疏笺輙复登之以为经翼次线微一曰阙微
　　书删矣焚矣孔子而前遂无帝系帝系而上遂无七十二代之皇哉春秋夏五或不月月或不事阙之也阙之而又书之者以待备也圣人阙之以待备吾辈安得不备之以待阙三代以降而有能力遡混芒者虽齿之邃古之篇亦何让焉次阙微
　　一是集皆逺古漆书竹简之遗非唐宋缥缃所盛传者即歴史经籍艺文诸志及内府天下书目亦仅存其名而亾其书虽藏书家疑未必有也兹所录着每一书各指一事其牍长者孤行为卷短狭者萍合之乌集之彚以成卷正不足文字观耳
　　一是集多得之十三经注疏及二十一史书志太平御览玉海通典通考通志畧诸大部所援引中或载数段或数行或数句前所见者俟后续之后所得者徴前冠之中有异同者诘前后络之皆眞琭珞非赝琬琰搜罗缉缀累月竆年故其首尾都无伦次正不必苛其端绪摘其挂漏也
　　一迩年坊肆翻刻古书汗牛充栋如古今逸史汉魏丛书古书十九种秘册彚函每一部中各百十家皆是流行篇卷故于此集絶不雷同至如百川学海百家名书古今说海歴代小史稗海小说等又皆唐宋以后耳目近事亦此中所不赘也
　　一是集文多赘轧理或奥实故每卷之首輙有小引为之论次其卷中篇目间有难晥者窃以数语疏释之至本文有古注者录其原注无原注者复泛拾异说与之旁通使读之者开卷而豁然则又贲居子苦心之余事也





　　说纬
　　纬之兴其兴于符命乎五德承运逓有感生故首尚书焉符命之替也灾异滋多获麟而经亦孔子之龙与马也故次春秋有灾有异天人之道洽易数幽乃可证向也易纬至博而传尚存故又次之礼行变化乐动神示皆倚易而滋矣又次之久矣夫乐之不作也盖后诗而亡也故诗次乐焉正乐删诗复为谁孔子也孔子迈九圣而无其遇迄为素王诸贤悼惜故论语纬又次之语莫大于孝孝至通天北落为降紫麟聿来而孔子之元命亦可知矣孝经纬又次之嗟嗟此以悲河不图也惟河与洛天谆谆命羣圣以辟诸经以祖焉是不可以无述终之以河洛纬




　　钦定四库全书
　　古微书巻一
　　明　孙防　编
　　尚书纬
　　贲居子按隋史经籍志尚书纬三卷其目凡五曰旋玑钤曰考灵曜曰刑德放曰帝命騐曰运期授皆主言天咫地游帝王运歴之大事而五逸其三矣稍可窥者考灵曜帝命騐二文亦复无篇第无章次姑循其义类而为班部至其丛沓错零不可为颠委者虽一语虽三数语犹复缀之以志探赜之助其中候诸防别自为篇
　　尚书考灵曜
　　贲居子曰学莫大于稽天自尧歴象舜玑衡于是礼乐兵刑一祖以天矣后世以宣夜为殷制周髀托于周公然于天度多不相应惟浑仪之图师准璿玑歴代寳用自汉张衡铸为铜仪迄唐之梁令瓒李淳风以至许衡郭守敬莫能外焉而不知其秘皆原于纬书汉儒竆纬故谈天为至精此考灵曜所繇名也孔门之学揆合唐虞以故其传天官亦最宻云谓纬书不出于孔门者汉儒亦何自而溯其术哉此亦可为辟纬者抉疑
　　天从上临下八万里天以圆覆地以方载
　　郑康成注曰天者纯阳清明无形圣人则之制璿玑玉衡以度其象
　　张衡灵宪曰天有九位自地至天二亿一万六千二百五十里悬天之晷薄地之仪皆千里而差一寸杨泉物理论曰所以立天地者水也成天地者气也水土之气升而为天天者君也夫地有形而天无体譬如火焉烟在上灰在下也又儒家立浑天以追天形犹车轮焉周髀立盖天言天气循边而行犹磨石焉斗极天之中也言天者必拟之人故自脐以上人之阳也自脐以下人之隂也自极以南天之阳也自极以北天之隂也
　　天如弹丸围圜三百六十五度四分度之一
　　度二千九百三十二里千四百六十一分里之三百四十八
　　按孔頴逹疏云周天百七万一千里者是天圆周之里数也以围三径一言之则直径三十五万七千里此为二十八宿周囘直征之数也然二十八宿之外上下东西各有万五千里是谓四游之极谓之四表据四表之内并星宿内总有三十八万七千里然则天之中央上下正半之处则一十九万三千五百里地在其中是地去天之数也
　　天文录曰天曰广南北二亿三万三千五百里七十五步东西短减四步周六亿十万七百里二十五步从地至天一亿一万六千七百八十六里半下地至厚与天髙等
　　汉书律歴志云二十八宿之度角一十二度亢九氐十五房五心五尾十八箕十一东方七十五度斗二十六牛八女十二虚十危十七营室十六璧九北方九十八度奎十六娄十二胃十四昴十一毕十六觜二参九西方八十度井三十三鬼四柳十五星七张十八翼十八轸十七南方一百一十二度丒为星纪初斗十二度终婺女七度子为枵初婺女八度终于危十五度亥为娵觜初危十六度终于奎四度戍为降娄初奎五度终于胃六度酉为大梁初胃七度终于毕十一度申为实沈初毕十二度终于井十五度未为鹑首初井十六度终于柳八度午为鹑火初柳九度终于张十六度已为鹑尾初张十八度终于轸十一度辰为夀星初轸十二度终于氏四度卯为大火初氐五度终于尾九度寅为析木初尾十度终于斗十一度
　　二十八宿之外各有万五千里是为四游之极谓之四表
　　按天镜经天有四表三道四表者房星也三道者房间三道南间为上道中央为中道北间为下道也
　　春则星辰西游夏则星辰北游秋则星辰东游冬则星辰南游
　　地有四游冬至地游北而西三万里夏至地游南而东三万里春秋二分其中矣地常动不止譬如人在舟中闭牖而坐舟行而人不觉七戎六蛮九夷八狄据形而言之谓之四海言皆近海海之言昬晦无所睹也郑注云天旁行四表之中冬南夏北春西秋东皆薄四表而止地亦升降于天之中冬至而下夏至而上二至上下盖极地厚也地与星辰俱有四游升降四游者自立春地与星辰西游春分西游之极地虽西极升降正中从此渐渐而东至春季复正自立夏之后北游夏至北游之极地则升降极下至夏季复正立秋之后东游秋分东游之极地则升降正中至秋季复正立冬之后南游冬至南游之极地则升降极上至冬至复正　地盖厚三万里春分之时地正当中自此地渐渐而下至夏至之时地下游万五千里地之上畔与天中平夏至之后地渐渐向上至秋分地正当天之中央自此地渐渐而上至冬至上游万五千里地之下畔与天中平自冬至后地渐渐而下孔疏云此是地之升降于三万里之中也但浑天之体虽绕于地地则中央正平天则北髙南下北极髙于地三十六度南极下于地三十六度然则北极之下三十六度常见不没南极之上三十六度常没不见南极去北极一百二十一度余若逐曲计之则一百八十一度余若以南北中半言之谓之赤道去南极九十一度余去北极亦九十一度余此是春秋分之日道也赤道之北二十四度为夏至之日道去北极六十七度也赤道之南二十四度为冬至之日道去南极亦六十七度　但日与星辰四游相反春分日在娄则娄星极西日体在娄星之东去娄三万里以度言之十二度也则日没之时去昬中之星近较十度旦时日极于东去旦中之星逺较十度若秋分日在角则角星极东日体在角星之西去角三万里则日没之时去昬中之星逺较十度旦时日极于西去旦中之星近较十度此皆歴乖违于数不合也
　　日道出于列宿之外万有余里正月假上八万里假下一十万四千里
　　郑注夏日道上与四表平下去东井十二度为三万里又云夏至日与表平冬至之时日下至于地八万里上至于天十一万三千五百里也
　　孔疏云所以有假上假下者郑意以天去地十五万三千五百里正月雨水之时日在上假于天八万里下至地一十一万三千五百里夏至之时日上极与天表平也后日渐向下则是夏至之日上极万五千里星辰下极万五千里故夏至之日下至东井三万里也计夏至之日日在井星正当嵩髙之上以其南游之极故在嵩髙之南万五千里所以夏至有尺五寸之景也于时日又上极星辰下极故日下去东井三万里也
　　日有九光光照四极日光隆照四十万六千里
　　地书说曰日照四十五万里也
　　周髀曰日光外照径八十一万里周二百四十三万里
　　淮南子曰日出于旸谷浴于咸池拂于扶桑是谓晨明登于扶桑爰始将行是谓朏【窟】明【将明也】至于曲阿是谓旦明至于曾泉是谓蚤食至于桑野是谓晏食至于衡阳是谓禺中至于昆吾是谓正中至于鸟次是谓小还至于悲谷是谓餔时至于渊虞是谓髙舂至于连【烂】石是谓下舂至于悲泉爰止其御爰息其马是谓县车至于虞渊是谓黄昬至于蒙谷是谓定昬日入于虞渊之汜【几】曙于蒙谷之浦行九州七舍有五亿万七千三百九里【自旸谷至虞渊几十六所为九州七舍也】
　　日万世不失九道谋
　　郑注黄道一青道二出黄道东赤道二出黄道南白道二出黄道西黑道二出黄道北
　　广雅云立春春分东从青道二出黄道东交于房二度中立夏夏至南从赤道二出黄道南交于七星四度中立秋秋分西从白道二出黄道西交于胃十二度中立冬冬至北从黑道二出黄道北交于虚二度中四季之月还从黄道【又】日月五星行黄道始营室东璧奎娄胃之阳入昴毕间行觜觽参之隂度东井舆鬼行柳七星张翼轸之隂入角间贯氐房出心尾箕之隂入斗牵牛间行须女虚危之阳复至营室
　　凡九百四十分为一日二十九日与四百九十九分为一月　日月东行而日行迟月行疾何君舒臣劳也日日行一度月日行十三度十九分度之七
　　按隋志日行自秋分以后至春分其势速计一百八十二日而行一百八十度自春分以后至秋分日行迟计二百八十二日而行一百七十六度每气之下即其率也月行月道二十七日有余一周天月道交络黄道每行黄道内十三日有奇而出又行黄道外十三日有奇而入终而复始【又】歴象之说则月一日至于四日行最疾日行十四度余自五日至八日行次疾日行十三度余自九日至十九日行则迟日行十二度余自二十日至二十三日又小疾日行十三度余自二十四日至于晦行又最疾日行一十四度余此是月行之大率也二十七日月行一周天至二十九日强半月及于日与日相防乃为一月
　　周髀曰日月俱起建星月度疾日度迟日月相逐于二十九日三十日间而日行天二十九度余未有定分于是三百六十五日南极影长明日反短以岁终日影反长故知之三百六十五日者三三百六十六日者一故知一岁三百六十五日四分日之一岁终也
　　孔疏云凡二十八宿及诸星皆循天左行一日一夜一周天一周天之外更行一度计一年三百六十五周天四分度之一日月五星则右行日一日一度月一日一十三度十九分度之七是一月二十九日之外至第三十日分至四百九十九分月及于日计九百四十分则四百七十为半今四百九十九分是过半二十九分也
　　分周天为三十六头头有十度九十六分度之十四长日分于寅行二十四头入于戍行十二头短日分于辰行十二头入于申行二十四头此之谓也
　　按周髀冬至昼极短日出辰而入申阳照三不覆九照三者南三辰巳午未也东西相当正南方夏至昼极长日出寅而入戍阳照九不覆三不覆三者北方三辰亥子丒冬至日出入之三辰属昼昼夜互见是出入三辰分为昼夜各半明矣
　　仲春仲秋日出于卯入于酉仲夏日出于寅入于戍仲冬日出于辰入于申
　　按晋志日最南去极最逺故景最长黄道斗二十一度出辰入申故日亦出辰入申日昼行地上百四十六度彊故日短夜行地下二百一十九度少弱故夜长自南至之后日出极稍近故景稍短日昼行地上度稍多故日稍长夜行地下度稍少故夜稍短日所在度稍北故日稍北以至于夏至日在井二十五度去极六十七度少彊是日最北去极最近景最短黄道井二十五度出寅入戍故日亦出寅入戍日昼行地上二百一十九度少弱故日长夜行地下百四十六度强故夜短自夏至之后日出极稍逺故景稍长日昼行地上度稍少故日稍短夜行地下度稍多故夜稍长日所在度稍南故日出入稍南以至于南至而复初焉斗二十一井二十五南北相应四十八度春分日在奎十四少强秋分日在角五少弱此黄赤二道之交中也去极俱九十一度少强南北处斗二十一井二十五之中故景居二至长短之中奎十四角五出卯入酉故日亦出卯入酉日昼行地上夜行地下俱百八十二度半强故日见之漏五十刻不见之漏五十刻谓之昼夜同夫天之昼夜以日出没为分人之昼夜以昬明为限日未出二刻半而明日入二刻半而昬故损夜五刻以益昼是以春秋分漏昼五十刻诸家歴法参差不齐
　　日永景尺五寸日短一十三尺【一作】景尺三寸日正南千里而减一寸
　　按周髀夏至南万六千里冬至南十三万五千里日中立竿测影此二者天道之数周髀长八尺夏至之日晷一尺六寸髀者股也正晷者勾也正南千里勾一尺五寸正北千里勾一尺七寸日益表南晷日益长候勾六尺即取竹空径一寸长八尺捕影而视之空正掩日而日应空之孔繇此观之率八十寸而得径一寸故以勾为首以髀为股从髀至日下六万里而髀无影从此以上至日则八万里若求邪至日者以日下为勾日髙为股勾股各自乗并而开方除之得邪至日从髀所旁至日所十万里以率率之八十里得径一里十万里得径千二百五十里故曰日晷径千二百五十里
　　隋志祖暅推地中其法曰先騐昬旦定刻漏分辰次乃立仪表于凖平之地名曰南表刻漏上水居日之中更立一表于影末名曰中表夜依中表以望北极枢而立北表令参相直三表皆以悬凖定乃观三表直者其立表之地即当子午之正三表曲者地偏僻每观中表以知所偏中表在西则立表处在地中之西当更向东求地中若中表在东则立表处在地中之东也当更向西求地中取三表直者为地中之正又云宋元嘉十九年使使往交州测影夏至之日影出表南三十二分何承天遥取阳城云夏至一尺五寸计阳城去交州路当万里而影实差一尺八寸二分是六百里而差一寸也后魏信都芳称梁天监之七年见洛阳测影又见公孙崇集诸朝士共观秘书影同是夏至日其中影皆长一尺五寸八分以此推之金陵去洛阳北畧当千里而影差四寸则二百五十里而影差一寸也
　　唐志僧一行作大衍歴其议曰周礼大司徒以土圭之法测土深日至之景尺有五寸谓之地中郑氏以为日景于地千里而差一寸尺有五寸者南戴日下万五千里地与星辰四游升降于三万里内是以半之得地中今頴川阳城是也开元十二年测交州夏至在表南三寸三分与元嘉所测畧同使者大相元太言交州望极才髙二十余度八月海中望老人星下列星粲然明大者甚众古所未识乃浑天家以为常没地中者也大率去南极二十度已上之星则见又鐡勒囘纥在薛延陀之北去京师六千九百里其北又有骨利干居瀚海之北北距大海昼长而夜短既夜天如曛不瞑夕胹羊髀才熟而曙盖近日出没之所太史监南宫说择河南平地设水凖绳墨植表而以引度之自滑台始白马夏至之晷尺五寸七分又南百九十八里百七十九步得浚仪岳台晷尺五寸三分又南百六十七里二百八十一步得扶沟晷尺四寸四分又南百六十里百一十步至上蔡武津晷尺三寸六分半大率五百二十六里二百七十步晷差二寸余而旧说王畿千里影差一寸妄矣其北极去地虽秒分微有盈缩难以月较大率三百五十一里八十步而极差一度极之逺近异则黄道执景固随而变矣若令距阳城而北至鉄勒之地亦差十七度四分与林邑正等则五月日在天顶南二十七度四分极髙五十二度周圆百四度常见不隠北至晷四尺一寸三分南至晷二丈九尺二寸六分定春秋分晷五尺八寸七分其没地才十五余度夕没亥西晨出丑东较其里数已在囘纥之北又南距洛阳九千八百一十五里则极长之画其夕常明然则骨利干犹在其南矣今测日晷距阳城五千里已在戴日之南则一度之广皆三分减二南北极相去八万里其径五万里宇宙之广岂若是乎十三年南至岱宗礼毕自上传呼万岁声闻于下时山下夜漏未尽自日观东望日已渐髙据歴法晨初迨日出差二刻半然则山上所差凡三刻余其冬至夜刻同立春之后春分夜刻同立夏之后自岳趾升泰坛仅二十里而昼夜之差一节设使因二十里之崇以立勾股术固不知其所以然况八尺之表乎今更为覆矩图南自丹穴北暨幽都每极移一度輙累其差可以稽日食之多少定昼夜之长短而天下之晷皆协其数矣



　　古微书卷一
　　钦定四库全书
　　古微书卷二
　　明　孙防　编
　　尚书考灵曜
　　天有九野九千九百九十九隅去地五亿万里【一野千一百一十一隅】何谓九野中央钧天其星角亢【一作角亢氐】东方皥天【吕氏曰苍天广雅上天】其星房心【亦作房心尾】东北变天【阳气始作万物萌芽故曰变】其星斗箕【一作箕斗牵牛】北方天其星须女【一作须女虚危营室】西北幽天其星奎娄【一作东璧奎娄】西方成天【吕氏曰皓天淮南曰昊天】其星胃昴【一作胃昴毕】西南朱天其星参狼【一作觜嶲参东井】南方赤天【淮南曰炎天】其星舆鬼柳【一作舆鬼柳七星】东南阳天其星张翼轸【纯干用事故曰阳】
　　按素问引太始天元册文丹天之气经于牛女戊分黅天之气经于心尾已分苍天之气经于危室柳鬼素天之气经于亢氐昴毕天之气经于张翼娄胃所谓戊已分者奎璧角轸则天地之门户也又曰丹天之气经于奎璧牛女四宿之上下临戊癸之位立为火运黄天之气经于心尾角轸四宿之上下临甲已之位立为土运素天之气经于亢氐昴毕四宿之上下临乙庚之位立为金运天之气经于张翼娄胃四宿之上下临丙卒之位立为水运苍天之气经于危室柳鬼四宿之上下临丁壬之位立为木运戍为天门干之位也已为地戸防之位也自房至毕十四宿为阳主昼自昴至心十四宿为隂主夜通一日也
　　淮南天文训子午卯酉为二绳丑寅辰巳未申戌亥为四钩东北为报德之维也西南为背阳之维东南为常羊之维西北为通之维
　　分寸之晷代天气生以制方员方员以成参以规矩昬明主时乃命中星观玉仪之游【注以玉为浑仪】玉仪之制昬明主时【谓昼夜漏刻也】
　　按晋志张衡制浑象具内外规南北极黄赤道列二十四气二十八宿中外星官及日月五纬平子既作铜浑天仪于密室中以漏水转之令伺之者闭户而唱之其伺之者以告灵台之观天者曰璇玑所加某星始见某星已中某星今没皆如合符也
　　隋志王蕃云浑天仪者羲和之旧器积代相传谓之玑衡其为用也以察三光以分宿度者也又有浑天象者以着天体以布星辰而浑象之法地当在天中丌势不便故反观丌形地为外匡于已解者无异在内诡状殊体而合于理可谓奇巧攷古旧浑象以二分为一度周天七尺三寸半张衡更以铜制以四分为一度周天一丈四尺六寸一分蕃今所作以三分为一度周天一丈九寸五分四分之三黄赤道各广四分半相去七寸二分又云黄赤二道相共交错其间相去二十四度以两仪凖之二道俱三百六十五度有竒又赤道见者常一百八十二度半强又南北考之天见者亦一百八十二度半强是以知天之体圆如弹丸南北极相去一百八十二度半强也
　　在璇玑玉衡以齐七政璿玑未中而星中是急急则日过其度不及其宿璿玑中而星未中是舒舒则日不及其度夜月过其宿璿玑中而星中是周周则风雨时则草木蕃盛而百谷熟万事康也
　　按罗苹路史注尧歴象立其数舜玑衡立其器璿生于渊月魄终焉隂精之纯也玉生于山虹气藏焉阳精之纯也玑运于上以璿为之衡望乎下以玉为之取则乎隂阳之运也尧正经星舜齐纬星所以相济器出于人故占之以齐七政于上数出于天故推之以授人时于下
　　唐志贞观初李淳风上言汉落下闳作浑仪其后贾逵张衡等亦各有之而推验七曜并循赤道按冬至极南夏至极北而赤道常定于中国无南北之异盖浑仪无黄道久矣太宗异其说因诏为之至七年仪成表里三重下据凖基状如十字末树鼇足以张四表一曰六合仪二曰三辰仪三曰四游仪开元九年诏僧一行与梁令瓒等更铸浑天铜仪圆天之象具列宿赤道及周天度数注水激轮令其自转一昼夜而天运周外络二轮缀以日月令得运行每天西旋一周日东行一度月行十三度十九分度之七二十九转有余而日月防三百六十五转而日周天以木柜为地平令仪半在地下晦明朔望迟速有凖立木人二于地平上其一前置鼔以刻至一刻则自击之其一前置钟以辰亦自撞之皆于柜中各施轮轴钩键关鏁交错相持其黄道游仪以古尺四分为度旋枢双环表里画周天度其一面加之银钉使东西运转玉衡望筩孔径六分衡旋于轴中用窥列宿阳经双环置于子午左右用八柱亦画周天度半出地上隂纬单环与阳经相衔平上为两界内外为周天百刻天顶单环直中国人顶之上东西当卯酉之中稍南使见日出入令与经纬相固如鸟殻之裹黄赤道单环当天之中二十八宿位也双规运动度穿一穴傍在卯酉之南上去天顶三十六度而横置之黄道单环设于赤道环内仍开合使运转东西列周天度数南北列百刻可使见日知时白道月环设于黄道环内使就黄道为交合以测每夜月离游仪四柱为龙龙下有山云俱在水平槽上皆用铜至元太史郭守敬乃创为简仪仰仪及圭表景符正方案大明殿灯漏皆古人所未及者又胜国四海测景之所凡二十有七东极髙丽西至滇池南逾朱崖北尽鐡勒亦古人所未又为者也又所传西域仪象亦多与古浑天合
　　主春者鸟星昬中可以种稷主夏者心星昬中可以种黍主秋者虚星昬中可以种麦主冬者昴星昬中则入山可以具器械王者南面而坐视四星之中而知民之缓急急则不赋力役敬授民时
　　鸟星为春火星为夏期专阳相助虚星为秋昴星为冬期隂气相佐徳乃弗邪子助母收母合子符按尚书孔疏天道左旋日体右行故星见之方与四时相逆春则南方见夏则东方见秋则北方见冬则西方见此则势自当然而书纬为文生说言春夏相与交秋冬相与互谓之母成子子助母斯假妄之谈耳　四方皆有七宿各成一形东方成龙形西方成虎形皆南首而北尾南方成鸟形北方成龟形皆西首而东尾计仲春日在奎娄而入于酉地则初昬之时井鬼在午柳星张在已轸翼在辰是朱鸟七宿皆得见也计仲夏日在东井而入于酉地即初昬之时角亢在午氐房心在已尾箕在辰是东方七宿皆得见也计仲秋日在角亢而入于酉地初昬之时斗牛在午女虚危在已室璧在辰是北方七宿皆得见也计仲冬日在牵牛而入于酉地则初昬之时奎娄在午胃昴毕在已觜参在辰是西方七宿俱得见也
　　岁星木精荧惑火精镇星土精太白金精辰星水精也心火星天王也其前星太子后星庶子也岁星得度五谷孳荧惑顺行甘雨时镇星得度地无灾太白出入当五谷成熟人民昌【隂称母也】
　　按天官星占岁星苍帝之子人主之象也岁星农官也主五谷春不劝农则岁星盈缩荧惑主忧赤帝之子方伯之象也为天候主岁成败司察妖孽所往有兵镇星主德女主之象也所居国有德不可以兵加也太白白帝之子天将之象也一名天相辰星黒帝之子宰相之祥也主德常行四仲当出不出天下旱色黄五糓熟色白中谋泄色青大臣忧
　　长沙太守星备云立春岁星王七十二日其色有白光角芒土王三月十八日其色黄而大休则圆废则内虚立夏荧惑王七十二日色赤角黄土王六月十八日其色黄而大立秋太白王七十二日光芒无角土王九月十八日其色黄而大立冬辰星王七十二日其色白芒角土王十二月十八日其色黄大星当王相不芒角其邦大弱强国取地大弱失国亡土也又云五星初起牵牛　岁星一日行十二分度之一十二岁而周天荧惑日行三十三分度之一三十三岁而周天镇星日行二十八分度之一二十八岁而周天太白日行八分度之一八岁而周天辰星日行一度一岁而周天
　　淮南天文训太隂在四仲则岁星行三宿太隂在四钩则岁星行二宿二八十六三四十二故十二岁而行二十八宿日行十二分度之一岁行三十度十六分度之七十二岁而周荧惑常以十月入太微受制而出行列宿司无道之国为乱为贼为疾为丧为饥为兵出入无常办变其色时见时匿鎭星以甲寅元始建斗岁鎭行一宿当居而弗居其国亡土未当居而居之其国益地岁熟日行二十八分度之一嵗行十三度百一十二分度之五一十八岁而周太白元始以正月甲寅与荧惑晨出东方二百四十日而入入三十五日而复出东方出以辰戍入以丑未当出而不出未当入而入天下偃兵当入而不入当出而不出天下兴兵辰星正四时常以二月春分効奎娄以五月夏至効东井舆鬼以八月秋分効角亢以十一月冬至効斗牵牛出以辰戍入以丑未出二旬而入晨之东方夕之西方一时不出其时不和四时不出天下大饥
　　春政不失五谷蘖初夏政不失甘雨时季夏政不失地无笛【笛谓土不稼穑】秋政不失人民昌冬政不失少疾丧五政不失百谷稚熟日月光明【晚熟曰稚讨曰伯稚叔麦】春夏民欲早作故令民先日出而作是谓寅宾出日秋冬民欲早息故令民日入而息是谓寅饯纳日春迎其来秋送其去无不顺
　　春佩苍璧乘苍马以出游发令于外春行仁政顺天之常以安国也
　　季夏可以居正殿季夏无出兵秋絶太白是谓太武用时治兵有功
　　按周礼疏一年有二十四气皆节气在前中气在后节气一名朔气朔气在晦则后月閠中气在朔则前月閠节气有入前月法中气无入前月法中气匝则为岁朔气匝则为年
　　淮南子先王之政四海之云至而修封疆虾蟆鸣燕降而逵路除道隂降百泉则修桥梁昬张中则务种谷大火中则种黍菽虚中则种宿麦昴中则收敛畜聚积伐薪木【又】正月失政七月凉风不至二月失政八月雷不藏三月失政九月不下霜四月失政十月不冻五月失政十一月蛰虫冬出其乡六月失政十二月草木不脱七月失政正月大寒不解八月失政二月雷不发九月失政三月春风不济十月失政四月草木不实十一月失政五月下雹霜十二月失政六月五谷疾狂　说文卯为春门万物已出酉为秋门万物已入
　　抱朴子春向东食岁星青气使入肝夏服荧惑赤气使入心四季之月食镇星黄气使入脾秋食太白白气使入肺冬服辰星黑气使入肾
　　五百载圣纪符【五百法天地之数也】　四千五百六十岁精反初握命乙起河出图圣受思【郑注曰圣谓尧也天掘命人当起者河乃出图尧受而思之以受歴数也】
　　按乾坤凿度孔子曰立德之数先立木金水火土德合三百四岁五德备凡一千五百二十岁大终复初其求金木水火土德日名之法道一纪七十六岁因而四之为三百四岁以一岁三百六十五日四分乘之凡为十一万一千三十六以甲为法除之余三十六以三十六甲子始数立立算皆为甲旁算亦为甲以日次次之母算者乃木金火水土德之日也德益三十六五德而止六日名甲子木德主春春生三百四岁庚子金徳主秋成收三百四岁丙子火德主夏长三百四岁壬子水德主冬藏三百四岁戊子土德主季夏致养三百四岁六子德四正四正子午卯酉也而期四时凡一千五百二十岁终一纪五徳者所以立尊号论天律志长久
　　张说握符颂序昔在唐虞之际以斗精受命者七神得四均间气而生者又二十八人所谓三十五际者也禹以金德王故夏后之有天下也生数四百年契以水徳王故殷人之有天下也成数六百年稷以木德王故周人之有天下也成数八百年伯益之命中天而尧族以火德乘之故汉室之有天下也生数再及二百年其间距王而兴不能复大禹九州之迹及胜残百年之命者皆五神之余气也臯陶降德皇唐复兴土精应王厚德载物生数五百成数千年命歴有归此其大较转算之徒莫能究也纬以入元三百四岁为德运七百六十岁为代轨千五百二十岁为天地出符四千五百六十岁为七精返初天人相应合若符节
　　沈约宋书五德更王唯有二家之说邹衍以相胜立体刘向以相生为义然相胜之说于事为长若同张苍黜秦则汉水魏土晋木宋金若同贾谊取秦则汉土魏木晋金宋火也
　　天地开辟元歴纪名月首甲子冬至日月五纬俱起牵牛初仰观天形如车盖日月若悬璧五星若编珠众星累累如连贝青龙甲子摄提格孳
　　按汉歴志伏羲有甲子元歴是太昊已有甲子颛帝歴术云天元正月乙巳朔旦立春俱以日月起于天庙营室五度与月令合
　　路史颛帝注新歴十三月以为元岁纪甲寅土日乙已日月直艮维之初而五星防于天歴冰始离蛰始动时雉三号而立春至天曰作时地曰作昌人曰作乐是以万物应和而百事理是为歴宗
　　淮南子天一元始正月建寅日月俱入营室五度天一以始建七十六岁日月复以正月入营室五度无余分名曰一纪凡二十纪一千五百二十岁大终日月星辰复始甲寅元日行一度而岁有竒四分度之一故四岁而积千四百六十一日而复合故舍八十岁而复
　　乾坤凿度歴以三百六十五日四分度之一为一岁易以三百六十防当朞之日此律歴数也五岁再闰故再扐而后挂以应律歴之数故乾坤气合戍亥音受二子之节阳生秀白之恨载钟名大一之精也其帝一世纪录事明期推移不夺而消焉元歴无名推先纪曰甲寅
　　宋志云晋刘智推三百年斗歴改宪以为四分法三百年而减一日以百五十为度法三十七为斗分饰以浮说以扶其理琅邪王朔之以其上元岁在甲子善其术欲以九万七千岁之甲子为开辟之始何承天云悼于立意者也
　　冬至日月在牵牛一度求昬中者取六项加三旁蠡顺余之　斗二十二度无余分冬至在牵牛所起
　　郑注曰尽行十二项中正而分之左右各六项也蠡犹罗也昬中在日前故言顺数也明中在日后故言却也据此则旁罗乃测天度之器如今之日晷地罗也十二项者十二时分为十二方也此可补史记注之遗
　　昼夜漏之数三十六顷
　　按隋志昔黄帝创观漏水制器取则以分昼夜冬至互起其首凡有四十一箭昼有朝有禺有中有晡有夕夜有甲乙丙丁戊昬旦有星中每箭各有其数梁天监六年武帝以昼夜百刻分配十二辰辰得八刻仍有余分乃以昼夜为九十六刻一辰有全刻八焉至大同十年又改用一百八十刻依尚书考灵曜昼夜三十六顷之数因而三之冬至昼漏四十八刻夜漏六十刻夏至昼漏七十刻夜漏三十八刻春秋二分昼漏六十刻夜漏四十八刻昬旦之数各三刻先令祖暅为漏经皆依浑天黄道日行去极逺近为用箭日率
　　通天文者明审地理者昌明者天之时也昌者地之财也明王之治凤凰下之
　　按皇极经世书以元统十万年为一元一万八百年为一防初间一万八百年而天始开又一万八百年而地始成又一万八百年而人始生有一元十二会三十运十二世十二万九千六百年为一元岁月日辰元防运世皆自十二而三十自三十而十二尧之时在日甲月已星癸辰甲当十二万九千六百年之半以止为六万四千八百年之已往以下为六万四千八百年之方来是以谓中数也禹即位后八年得甲子初入午防前至元元年甲子初入午会第十一运从天开甲子至泰定甲子得六万八千八百二十一年
　　古微书卷二
<经部,五经总义类,古微书>
　　钦定四库全书
　　古微书巻三
　　明　孙防　编
　　尚书帝命騐
　　贲居曰帝王之兴自有运命五德终始录图更承皆先革之于天象错之以地文是故皇帝王伯春夏秋冬望气前知占瑞逆见未有运世无本而得崛起在位矣河不图凤不至孔子以不王而命騐钟汉此图纬之书所以着于删后与不然纬耳纬耳亦何重之云
　　天有五号尊而君之则曰皇天元气广大则曰昊天仁覆闵下则称旻天自上监下则称上天据逺视之苍苍然则称苍天
　　按说文云天颠也
　　刘熈释名云天显也又云坦也
　　白虎通天之为言鎭也居髙理下为人镇也
　　杨泉物理论天者旋也均也积阳纯刚其体回旋羣生之所大仰
　　太经九天一中天二羡天三从天四更天五晬天六廓天七咸天八沈天九成天
　　天宗日月北辰地宗岱河海也日月为隂阳宗北辰为星宗河为水宗海为泽宗岱为山宗
　　按尚书疏欧阳及大小夏侯说尚书皆云所祭者六上不谓天下不谓地旁不谓四方在六者之间助隂阳变化实一而名六宗矣孔光刘歆以六宗谓乾坤六子水火雷风山泽也贾逵以为六宗者天宗三日月星辰地宗三河海岱也马融云万物非天不覆非地不载非春不生非夏不长非秋不收非冬不藏此其谓六也刘歆孔光以为乾坤之子六为六宗王肃用家语之文以此四时也寒暑也日也月也星也水旱也为六宗许君谨按与古尚书同郑駮之云既六宗云礼山川言望则六宗无山川明矣大宗伯云以禋祀祀昊天上帝以实祡祀日月星辰以槱燎祀司中司命风师雨师又祭义曰郊之祭大报天而主日配以月则郊天并祭日月可知其余星也辰也司中也司命也风师也雨师也此之谓六宗亦明矣星谓五纬也辰谓日月所会十二次也司中司命文昌第五第四星也风师箕也雨师毕也晋张髦云臣谓禋于六宗祀祖考所尊者六三昭三穆是也又刘昭作六宗辨繁故不录
　　帝者天号也王者人称也天有五帝以立名人有三王以正度天子称爵也皇者煌煌也
　　按乾坤凿度曰孔子曰易有君人五号也帝者天称也王者美行也天子者爵号也大君者与上行异也大人者圣明德备也变文以著名题德以别操
　　帝者承天立府以尊天重象也五府五帝之庙苍曰灵府赤曰文祖黄曰神斗白曰显纪黑曰矩唐虞谓之五府夏谓世室殷谓重屋周谓明堂皆祀五帝之所也宋均注云天有五帝集居太微降精以生圣人故帝者承天立帝之府是谓天府文祖者赤帝熛怒之府火精光明文章之祖故谓之文祖周曰明堂神斗者黄帝含枢纽之府斗主也土精澄静四行之主故谓之神斗周曰太室显纪者白帝招拒之府纪法也金精断割万物故谓之显纪周曰总章矩者黑帝光纪之府矩法也水精脉能权轻重故谓之矩周曰堂五府者苍帝灵威仰之府周曰青阳
　　按礼大传王者禘其祖之所自出
　　郑注曰王者之先祖皆感太微五帝之精以生苍则灵威仰赤则赤熛怒黄则含枢纽白则白招拒黑则汁光纪皆用正岁之正月郊祭之盖特尊焉
　　祭法有虞氏禘黄帝而郊喾祖颛顼而宗尧夏后氏亦禘黄帝而郊鲧祖颛顼而宗禹殷人禘喾而郊冥祖契而宗汤周人禘喾而郊稷祖文王而宗武王郑注祭上帝于南郊曰郊祭五帝五神于明堂曰祖宗
　　明堂月令春曰其帝太昊其神勾芒夏曰其帝炎帝其神祝融中央曰其帝黄帝其神后土秋曰其帝少昊其神蓐收冬曰其帝颛顼其神冥有虞氏以上尚德禘郊祖宗配用有德者而已自夏已下稍用其姓氏之先后之次有虞氏夏后氏宜郊颛顼殷人宜郊契郊祭二帝而明堂祭五帝小德配寡大德配众亦礼之杀也
　　尧梦长人见而论治举舜于服泽之阳
　　虞舜圣在侧陋光曜显都握石椎怀神珠【椎读曰锤锤平轻重也握谓知玉衡之道懐神珠喻有圣性也】顺尧攷德题期立象【注曰尧廵省河洛得龟文图书舜禅习礼题五德之期立将起之象也】
　　姚氏纵华感枢【注云纵生也舜母姚氏感枢星之精而生舜重华】
　　舜受终赤凤来仪
　　按路史帝尧碑其先出于块隗翼火之精有神龙首出于常羊庆都交之生伊尧不与凡等龙颜日角眉八彩谡自侯伯游于河龙龟负衔投钤授与然后授命
　　尧母碑云三土为尧壤也惟土能壤即为优饶后下加乃人字象引乞之
　　按尸子云舜两童子是谓重明作事成法出言成章夫舜葍也蔓地莲华之名有睒矅意故目好动而曰舜或作瞬
　　公孙尼子云舜牧羊于潢阳尧举之以为天子干寳云舜耕歴山获玉歴于河际之岩知天命之在已体道不倦
　　墨子云尧教化及雕题蜀越抚交趾身涉流沙地封独山西见王母训及大夏渠叟北中幽都及狗国与人身而鸟面及焦侥
　　尸子云虞舜灰于常羊什器于寿丘就时负夏未尝暂息丘买贵于是贩于顿丘传虗卖贱于是债于传虗以均救之
　　类林云叟塡井后两目方瞽又云舜耕歴山岁不熟舜粜其母语籴每还钱与叟问之子也因相抱泣拭其父目寻自明尧闻而妻之贞源亦云粜于平阳市父认之乃防其目目以光明
　　吕氏春秋曰尧以天下让舜鲧为诸侯怒于尧曰得天之道者为帝得地之道者为三公今我得地之道而不以我为三公以尧为失论欲得三公乃使猛兽欲以为乱比兽之角能以为城举其尾能以为旌召之不来仿佯于野以患帝舜于是殛之于羽山副之以吴刀禹不敢怨而反事之官为司空
　　白帝精以星感修纪山行见流星贯昴感生姒戎文命禹【注星金精姒禹氏感生戎地名文命也】
　　禹身长九尺有咫虎鼻河目□齿鸟喙耳三漏戴成钤襄玉斗【灵凖听云有人出石夷掘地代戴成钤怀玉斗注姚氏云禹胸有墨如北斗郑云怀璇玑玉衡之道戴钤谓有骨表如钩钤星也】玉骭履已【世纪云首戴钤虎鼻大口足文履已】
　　按吴越春秋鲧娶于有莘氏之女名曰女嬉年壮未孳嬉于砥山得薏苡而吞之意若为人所感因而姙孕剖脇而产髙宻家于西羌地曰石纽石纽在蜀西川也
　　水经注禹生于蜀之广柔县石纽村今之石泉县也路史初鲧纳有莘氏曰志是为修已年壮不字获若石于石纽服媚之而遂孕岁有二月以六月六日屠疈而生禹于僰道之石纽乡所谓刳儿坪者蜀本记作痢儿畔夷人共营其地方百里不敢处及畜牧有罪者逃之捕者不逼三年则原之畏禹之神亦犹竆山不敢西畏轩辕之兵也
　　眞仙通鉴夏禹治水随山濬川老君遣云华夫人往隂相之时禹驻巫山之下大风卒至崖谷振陨力不可制忽遇云华夫人禹拜而求助夫人即勅侍女授禹防召鬼神之书因命其神狂章虞余黄麾大翳庚辰童律巨灵神等助其斩石疏波决塞导阨禹甞谒云华于崇巘之巅顾盼之际化而为石或倐然飞腾散为轻云油然而止聚为夕雨或为游龙或为翔鹤千态万状不可亲也
　　十洲记昔禹治洪水既毕乃乗蹻车渡弱水而到钟山祠上帝于北阿归大功于九天
　　又吴越春秋禹三十未娶行到涂山恐时之暮失其度制乃辞云吾娶也必有应矣乃有白狐九尾造于禹禹曰白者吾之服也其九尾者王之证也涂山之歌曰绥绥白狐九尾庬庬我家嘉夷来賔为王成家成室我造彼昌天人之际于兹则行明矣哉禹因娶涂山谓之女娇取辛壬癸甲禹行十月女娇生子启启生不见父昼夕啼泣　禹崩之后众瑞并去天美禹德而劳其功使百鸟还为民田大小有差进退有行一盛一衰往来有常
　　桀无道杀关龙逢絶灭皇图坏乱歴纪残贼天下贤人逃遁淫色慢易不事祖宗　桀失金镜用其噬虎【注金镜谓清明之道噬虎谓其暴虐也】
　　按太公金匮桀怒汤以防臣赵梁计召而囚之均台寘之种泉嫌于死汤乃行赂桀遂释之而赏之賛茅夏桀之时有芩山之水桀常以十月发民凿山穿陵通于河民諌曰孟冬凿山穿陵是泄天气发地之藏天子失道后必败桀杀之期年芩山崩为大泽汤率诸侯伐之
　　太任生子昌时季秋之月甲子有赤雀衔丹书入于酆止于昌戸其书云敬胜怠者吉怠胜敬者灭义胜欲者从欲胜义者凶凡事不强则不枉不敬则不正枉者废灭敬者万世以仁得之以仁守之其量百世以不仁得之以仁守之其量十世以不仁得之不仁守之不及其世
　　按宋书志初黄帝之世防言曰西北为王期在甲子昌制命发行诛旦行道及公刘之后十三世而生季歴季歴之十年飞龙盈于殷之牧野此盖圣人在下位将起之符也季歴之妃曰太任梦长人感已于豕牢而生昌是为周文王龙颜虎肩身长十尺胸有四乳太王曰吾世当有兴者其在昌乎
　　季秋之月甲子赤雀啣丹书入即止昌户昌拜稽首至于磻谿之水吕尚钓涯王下趋拜曰公望七年乃今见光景于斯答曰望钓得玉璜刻曰姬受命吕佐旌遂置车左王躬执驱号曰师尚父
　　按宋书志文王之妃曰太姒梦商庭生棘太子发植梓树于阙间化为松栢棫柞以告文王文王币率羣臣与发并拜并梦季秋之甲子赤爵啣书及丰置于昌户昌拜稽首受其文要曰姬昌苍帝子亾殷者纣王将畋史徧卜之曰将大获非熊非罴天遗汝师以佐昌臣太祖史畴为禹卜畋得臯陶其兆如此王至于磻溪之水吕尚钓于涯王下趋拜曰望公七年乃今见光景于斯尚立变名答曰望钓得玉璜其文要曰姬受命昌来提撰尔雒钤报在齐尚出游见赤人自雒出授尚书有命曰佐昌者子
　　潜夫论曰太姒有吉梦文王不敢康吉祀于羣神然后占于明堂并拜吉庆修发戒惧闻喜若忧故能成吉以有天下虢公梦见蓐收赐之土田自以为有吉因史嚚令国贺梦闻忧而喜故能成凶以灭其封
　　赤爵啣丹书止于昌户民逾山穿穴老防相扶归者八十万户
　　按嫏嬛记南方有比翼凤飞止饮啄不相分离雄曰野君雌曰观谛总名曰长离言常相离着也此鸟能通宿命死而复生必在一处纣时集于长桐之上人以为双头鸟不祥及文武兴始悟曰此并兴之瑞也贲居子曰河不图凤不至孔子以为悲信帝王运数之不偶也顾河洛虽着有图无文今周室丹书则灼灼七十八字夫仓颉初作书鬼且夜哭是天帝恶人之作书也天既恶人之书此七十八字必将如云龙之篆幻不可识又谁为束晢而识竒字耶使在后世则以为鱼腹书狐鸣书甚则为天书之诮而已矣古之世帝何其神而民何其愚易惑也然以雁帛书燕足书推之则此丹书毋亦当时有幻术畸人繋书赤雀偶其竒而此雀偶集于昌之户遂以为神圣之符未可知也又不然便佞臣皆能为之尔
　　有人雄起戴玉英【玉英寳物之名戴之功骨表】履赤矛【郑注赤矛瑞星名】祈昌失防亾其金虎【祈读曰哲白也谓之秦也且天防户将开金白兽之长喻于秦君】东南纷纷注精起【纷纷动扰之貌注星之精起谓刘氏也】昌光出轸已图之【谓大星当起翌野之轸】
　　天鼓动玉弩发惊天下【注曰秦野有枉矢星形似弩其行如流天下见之而惊呼其柄曰臂似人臂也】成类出髙将下【成类谓秦始皇也吕不韦之妻任身而秦襄王纳之生始皇髙谓丞相赵髙始皇出赵髙下言天生之也】贼起蜚卯生虎【注贼始皇虎髙祖】　卯金出轸握命孔符【卯金刘字之别轸楚分野之星符图刘所握天命孔子制图书】
　　秦失金镜鱼目入珠【郑曰金镜喻明道也始皇吕不韦子言乱真也】
　　河图子提期地留赤用藏龙吐珠【郑注曰河图子刘氏而提起也珠寳物喻道也赤汉当用天之秘道故河龙吐之】
　　按王命论初刘媪妊髙祖而梦与神通震电晦冥有龙虵之怪及长而多灵有异于众是以王武感物而折契吕公覩形而进女秦皇东游以厌其气吕后望云而知所处始受命则白虵分西入关则五星聚故淮隂留侯谓之天授非人力也
　　又按乾坤凿度孔子曰推即位之术乾坤三上中下坤变初六复曰正阳在下为圣人故一圣二庸三君四庸五圣六庸七小人八君子九小人十君子十一小人十二君子十三圣人十四庸人十五君子十六庸人十七圣人十八庸人十九小人二十君子二十一小人二十二君子二十三小人二十四君子二十五圣人二十六庸人二十七君子二十八庸人二十九圣人三十庸人三十一小人三十二君子三十三小人三十四君子三十五小人三十六君子三十七圣人三十八庸人三十九君子四十小人四十一圣人四十二庸人孔子曰极至德之世不过此干三十二世消坤三十六世消代圣人者仁继之者庸人仁世淫庸世狠又曰日者提不者殆易物之慎命不在【虽有录图所当土必待日旁有气提之五乃复可起也无此气者且当止虽有录图第且勿顺】仵者覇横者距命歴握执并投者上契辅摘推失排绌者咸名纪所错中与用材毁苴【仵与横与错者三皆旁气名投摘亡排绌益为叐气投天投力之属摘亾微也排绌纳也伯者齐桓晋文也距之若秦始皇者契辅推契而辅之也若夏太康之昆弟苴始毁者当任用英才之臣毁者八风之时所行之见异皆有云为下行则上毁】五行旋代出辅接相拒与更用事终始相讨期有从至有余运有托除要有知衙合三八以视璇玑审矣【接拒相错之言也记除衙言其长短在改之也】





　　古微书卷三
　　钦定四库全书
　　古微书卷四
　　明　孙防　编
　　尚书中候
　　谨按隋志河洛七经纬合八十一篇又有尚书中候洛罪级五行传杂谶等书则中候属谶不属纬矣其说云孔子求尚书以其十八篇为中候以故汉世之学纬候并称考梁志八卷隋惟五卷今所见寥寥数则耳握河摘洛倘皆其篇目之遗用繁厥族
　　天地开辟甲子冬至日月若悬璧五星若编珠
　　黄帝时天气休通五行期化凤凰巢阿阁讙于树黄帝巡洛书赤文成字象轩
　　黄帝轩提象配永循机【轩辕黄帝名永长也循顺也黄帝轩辕观摄提之象配而行之以长为顺升机为政焉】天地休通五行期化【休美也天地美气应四时之变】河出龙图洛出书曰威赤文像字以授轩辕【一本河龙图出洛书感无曰威二字】
　　黄帝时麒麟在囿鸾鸟来仪
　　贲居子按黄帝有土德之瑞黄龙地螾见也螾土精大五六围长十余丈螾即蚓也河图说征篇黄帝起大螾见帝王世纪黄帝时螾大如虹使在后世岂不为灾怪之尤而圣世輙以为瑞要之天亦何心也然则石虎时之芝草数万苍麟十五吾未知其不为祥也
　　帝尧即政之十载景星出翼凤凰止庭朱草生郊嘉禾孳连甘露润液醴泉出山【朱草可以染服者嘉美也书序曰唐叔得禾异畆同颖】修坛河洛仲月辛日昧明礼备荣光起河休气四塞【休美也荣光五色从河出美气四塞熠熠耀也】白云起囘风揺龙马御甲赤文绿地【龙形像马也赤熛怒之使也甲所以藏图赤文色而绿地也】临坛止霁吐甲图而带定【霁齐亦止也帯音帝带定安也】
　　尧时龙马衔甲赤文绿色临坛上甲似广袤九尺圆理平上五色文有列星之分斗政之度帝王录纪之数尧率羣臣东沉璧于洛退候至于下稷赤光起负书出赤文成字【稷读曰侧】
　　尧即政七十载稷为大司马舜为大尉德政清平比隆伏羲凤凰巢于阿阁驩林【下文同月】
　　尧即政七十载凤凰止于庭伯禹拜曰黄帝轩提象凤凰巢阿阁
　　尧祗德匪懈醴泉出文命盛德俊乂在官醴泉出山【醴甘也取名醴酒】
　　文命咸得俊乂在官则朱草在郊
　　尧沉璧于河洛赤色起有负书出于背甲赤文朱字止坛　尧沉璧于河黒出赤文题
　　按述异记尧为仁君一日十瑞宫中刍化为禾凤凰止于庭神龙见于宫沼厯草生堦宫禽五色乌化白神木生莲萐莆生厨景星耀于天甘露降于地是为十瑞　兎园策注尧时三年耕余一年之食谓之升平九年耕余三年食谓之登平二十年耕余七年食谓之太平
　　舜沈璧于河荣光休至黄龙负图舒卷出入坛畔按淮南子尧之时十日并出焦禾稼杀草木而民无所食猰貐凿齿九婴大风封豨修蛇皆为民害尧乃使羿诛凿齿于畴华之野杀九婴于凶水之上缴大风于青邱之泽上射十日而下杀猰貐防修蛇于洞庭擒封豨于桑林万民皆喜置尧以为天子于是天下广陜险易逺近始有道里舜之时共工振滔洪水以薄空桑龙门未开吕梁未发江淮通流四海溟涬民皆上丘陵赴树木舜乃使禹疏三江五湖辟伊阙导瀍涧平通沟陆流注东海鸿水漏九州干万民皆宁其性是以称尧舜以为圣
　　贲居曰尧之业多不传者而羿之有功至等于大禹亦所未闻且云洪水为共工所播上古何多怪也不有絶怪之孽亦不足以征絶圣之功
　　初尧在位七十载矣见丹朱之不肖不足以嗣天下乃求贤以防于位至梦长人见而论治舜之潜德尧实知之于是畴咨于众询四岳明明侧陋得诸服泽之阳尧之长子监明蚤死不得立监明之嗣封于刘朱又不肖而弗获嗣
　　按此尧之后所谓刘累者也夏后世之豢龙而汉世之所祖也吕览曰尧有子十人不与其子而授舜舜有子九人不与其子而授禹
　　伯禹抚庶【伯官既号曰禹因为德諡庶庶人也】四岳师举荐之帝尧【四岳摠四方诸侯师众也荐进也】握括命不试爵授司空【禹握括地象天已命之故不复试以众官司空于周为冬卿掌制国之田沟行道水三事】伯禹稽首让于益归【稽首拜头至手益归二人尧臣归读曰防】帝曰何斯若真【何不听让之辞斯此也若汝也此汝真其人】出尔命图示乃天【尔女也禹方让隠之故曰出汝所天命也图括地象示读曰祗祗是也乃天使汝治水非我也】伯禹曰臣观河伯面长人首鱼身出曰吾河精也【观河观于河水也】授臣河图帯定入渊【河图谓括地象带定安也音帝】伯禹拜辞
　　禹理洪水观于河见白面长人鱼身出曰吾河精也授禹河图而还于渊
　　按吴越春秋禹伤父功不成循江泝河尽济甄淮乃劳身焦思以行七年闻乐不聴过门不入冠挂不顾履遗不蹑功未及成愁然沈思乃案黄帝中经厯盖圣人所记曰在于九山东南天柱号曰宛委赤帝左阙其岩之颠承以文玉覆以盘石其书金简青玉为字编以白银皆琢其文禹乃东巡登衡岳血白马以祭不幸所求禹乃登山仰天而啸因梦见赤绣衣男子自称彝苍水使者闻帝使文命于斯故来候之非厥嵗月将告以期无为戏吟故倚歌覆釜之山东顾谓禹曰欲得我山神书者斋于黄帝岩岳之下三月庚子登山发石金简之书存矣禹退又斋三月庚子登宛委山发金简之书案金简玉字得通水之理复返归岳乘四载以行川始于霍山徊集五岳诗云信彼南山惟禹甸之遂巡行四渎与益防共谋行到名山大泽召其神而问之山川脉理金玉所有鸟兽昆虫之类及八方之民俗殊国异域土地里数使益疏而记之故名之曰山海经
　　女占法禹问于风后曰吾闻黄帝有胜负之图六甲阴阳之道今安在乎风后曰黄帝藏防稽之山下其坎深十丈广十丈镇以盘石致难得也禹北见六子问海口所出禹乃决江口鸣角防稽龙神为见匮玉浮出禹乃开而视之中有太一经十二卷禹未及持之其四卷飞上天禹不能得也其四卷复下陂池禹不能及也禹得中四卷开而视之　自古之功莫奇于禹矣则呼召神鬼鞭挞风霆理应有之不得为误
　　夏桀无道枉矢射山亡土崩
　　桀为无道地吐黄雾
　　按世纪汤禽桀于焦门放之歴山乃与妺嬉及嬖妾同舟浮海奔南巢之山
　　述异记曰夏桀宫中有女子化为龙不可近俄而复为妇人甚丽而食人桀命为蛟妾告桀吉凶又曰桀时泰山山走石泣先儒说桀之将亡泰山三日泣今泰山山石逺望之若人泣盖是也
　　鸟翔水遗卵娥简易拾吞生契封商后崩水昜【注云易疑浴娥简在水中浴而吞卵生契后人当天应嘉乃以水昜为汤】　又曰鸟翔水遗卵下流娥简拾吞生契封商
　　契后十三世生主癸主癸之妃曰扶都见白气贯月意感以乙日生汤号天乙
　　按易干凿度孔子曰自成汤至帝乙帝乙汤之孙之孙也此帝乙即汤也殷录质以生日为名顺天性也孙之孙外絶恩矣同以乙日生疏可同名汤以乙生嫁妹本天地正夫妇夫妇正则王教兴矣故曰易之帝乙为成汤书之帝乙六世王同名不害以明功
　　贲居曰昔者桀名履癸而汤之称亦云予小子履足以知古人之质矣
　　汤牵白狼握禹箓
　　天乙在亳诸邻国襁负归德东观于洛习礼尧坛降三分沈璧【降下也以厚三分之璧玉沈雒水】退立荣光丕起黄鱼双跃出济于坛【鱼者无足翼言桀特无党可代也黄者土色土所以遏水今土归汤虽祭犹为位告神故有坛】黒乌以雄【黒乌叶光纪之使以用也】随鱼亦止化为黒赤玉勒曰精天乙受神福代桀克三年天下悉合
　　按吕览曰桀为无道天下颤恐无辜任威国人大崩汤欲令伊尹往视旷夏恐其不信汤乃自射伊尹伊尹奔夏三年反报于亳曰桀迷于妹嬉好彼琬琰不恤其众民心积怨皆曰上天不恤夏命其卒汤与伊尹盟以示必灭夏伊尹又往视旷夏听于妹嬉之言以告汤汤良车七十乘必死六千人以戊子战于郕遂禽移大牺登自鸣条乃入巢门遂有夏民大悦亲御如夏
　　按管子曰女华者桀之所爱也汤事之以千金曲逆者桀之所善也汤事之以千金内则有女华之隂外则有曲逆之阳隂阳之议合而得成其天子此汤之隂谋也
　　贲居曰信斯言则伊尹与妹嬉比而亡夏固不谬矣隂谋之端乃开于圣人乎虽然非圣人亦不可以用隂谋
　　殷纣时十日雨土于亳纣卒国灭
　　纣末年雨石皆大如瓮
　　按刘向别录辛甲事纣七十五谏不听而去召公与语贤之告文王亲自迎之以为公卿封于长子淮南子曰纣为无道左强在侧太公并世故武王之功立
　　太公钓于磻溪夜梦北斗神告以伐纣之意
　　文王游磻溪之水吕望钓其涯王下拜曰乃今见光景于斯尚曰望钓得玉璜刻曰姬受命吕佐旌
　　按竹书纪言王将畋史编卜之曰将大非熊非罴天遣太师以佐昌臣太祖史畴为禹卜畋得臯陶其兆类此至于磻溪之水吕尚钓于涯王下趋拜曰望公七年乃今见光景于斯尚立变名答曰望钓得玉璜其文要曰姬受命昌来提撰尔洛钤报在齐尚出游见赤人自洛出授尚书命曰召佐昌者子
　　又说苑云吕望年七十钓于渭渚三日三夜鱼无食者望即忿脱其衣冠上有农人者古之异人谓望曰子姑复钓必细其纶芳其饵徐徐而投无令鱼骇望如其言初下得鲋次得鲤刺鱼腹得书书文曰吕望封于齐望知其异
　　周文王为西伯季秋之月甲子赤雀衔丹书入鄷鄗止于昌户乃拜稽首受最【最要言也】曰姬昌苍帝子
　　按竹书文王梦日月着其身又鷟鸑鸣于岐山孟春六旬五纬聚房后有凤凰衔书游文王之都书文曰殷帝无道虐乱天下星命已移不得复乆灵祗逺离百神吹去五星聚房昭理四海
　　文王废伯邑考立发为太子王曰修我度导德纪后恒称太子发　文王废考立发为太子
　　维王既诛崇侯虎诸侯贡万民郁喜【郑曰王文王也贡贡国异物色也】文王曰我终之后恒称太子　太子发以纣存三仁附即父位不称王【文王得赤雀衔书故号以应天道未成而崩武王以诛未行谦不自玉故称太子明统诸侯未成王】予称太子发明慎父以名卒考【文王命武王我终之后恒称太子者明慎文王之命也】
　　太子发以纣存三仁附即位称王渡于盟津中流受文命待天谋白鱼跃入王舟王俯取鱼长三尺赤文有字题目下名授右有火自天出于王屋流为赤乌五至以谷俱来赤鸟成文雀书之福【一作祥】有火自上复于王屋流为乌其色赤其声魄
　　发行诛纣且道也是七百年之基騐也
　　武王观于河沈璧礼毕至于日昧荣光塞河青云浮洛青龙临坛衔元甲之图吐而去之
　　按克殷解周车三百五十乘陈于牧野帝辛从武王使尚父与伯夫致师王既以虎贲戎车驰商师商师大败商辛奔内登于廪台之上屏遮而自燔于火武王乃手太白以麾诸侯诸侯毕拜遂揖之商庶百姓咸俟于郊羣賔佥进曰上天降休再拜稽首武王答拜先入适王所乃尅射之三发而后下车而击之以轻吕斩之以黄钺折悬诸太白适二女之所乃既缢王又射之三发乃右击之以轻吕斩之以钺悬诸小白乃出于厥军
　　又世俘解时甲子夕商王纣取天智玉琰防身厚以自焚凡厥有庶告焚玉四千五百武王乃俾于千人求之四千庶则销天智玉五在火中不销凡天智玉武王则寳与同凡武王俘商旧玉亿有百万
　　贲居曰武王入殷三日五灾不之忌而白鱼赤鸟顾独为瑞然则灾与瑞亦何定论
　　周成王举尧舜之礼沈璧于河白云起而青云浮乃有苍龙负图临河
　　成王观于洛河洗璧礼毕王退俟至于日旰荣光并出幕河青云浮洛【一云】荣光出河休气四塞【荣光即五色也】嘉禾茎长五尺三十五穗
　　周公旦即摄七年鸾凤见蓂荚生青龙衔甲元背书周公归政于成王太平制礼鸾凤见有负图出周公援笔以时文写之　周公摄政七年制礼作乐成王观于洛沈璧礼毕王退有青纯苍光背甲刻书上跻于坛赤文成字周公写之
　　按书所言自周公讫于秦汉盛衰之符麒麟游苑凤凰翔庭成王援琴而歌曰凤凰翺兮于紫庭余何德兮以感灵頼先王兮恩泽臻于胥乐兮民以宁
　　维嵗二月侯在东馆叹曰于戏仲父寡人闻古霸王封太山刻石纪号立显象今寡人名为何君管子曰卫困于狄案兵须灭乃存之仁不纯为霸君昔古圣王功成道洽符出乃封太山今比目之鱼不至凤凰不臻麒麟遯未可以封　齐桓公封禅谓管仲曰寡人日暮仲父年艾
　　按封与禅非一处管子曰昔无懐氏封泰山禅云云虙羲封泰山禅云云神农封泰山禅云云炎帝封泰山禅云云黄帝封泰山禅云云颛顼封泰山禅云云帝喾封泰山禅云云尧封泰山禅云云舜封泰山禅云云禹封泰山禅防稽汤封泰山禅云云周成王封泰山禅社首皆受命然后得封禅及至汉武帝登封泰山至于梁父而后禅肃然亦封与禅二处
　　维天降纪秦伯出狩至于咸阳天振大雷有火光下化为白雀衔箓集公车
　　自号之王霸姓有工【工项字之侧】
　　金刀帝出复禹之常




　　古微书卷四
　　钦定四库全书
　　古微书卷五
　　明　孙防　编
　　尚书五行传
　　此篇伏生大传引以传洪范班固五行志因祖之以征五行遡其来自纬书则大禹之文也纬书独此为完简耳
　　维王后元祀帝令大禹歩于上帝【歩推也】维时洪祀六沴用咎于下是用知不畏而神之怒若六沴作见若是共御帝用不差神则不怒五神乃降用章于下若六沴作见若不共御六伐既浸六极其下禹乃共辟厥德受命休令羞用五事建用皇极五事一曰貌貌之不恭是为不肃厥咎狂厥罸常雨厥极恶时则有服妖有孽有鸡祸有下体生于上之疴青青祥维金沴木次二事曰言言之不从是谓不乂厥咎僣厥罚常阳厥极忧时则有诗妖有介虫之孽有犬祸有口舌之疴白白祥维木沴金次三事曰视视之不明是谓不悊厥咎荼【缓也】厥罸常燠厥极疾时则有草妖有倮虫之孽有羊祸有目疴赤赤祥维水沴火次四事曰听听之不聪是谓不谋厥咎急厥罚常寒厥极贫时则有鼓妖有鱼孽有豕祸有耳疴黒黒祥维火沴水次五事曰思心思心之不睿是谓不圣厥咎雺厥罚常风厥极凶短折时则有脂夜之妖有华孽有牛祸有心腹之疴黄黄祥金木水火沴土皇之不极是谓不建厥咎雺厥罚常隂厥极弱时则有射妖有虵龙之孽有马祸有下人伐上之疴日月乱度星辰逆行维五位复建辟厥沴曰二月三月维貎是司四五月视六七月言八九月听十十一月思心十二月与正月皇极凡六沴之作嵗月日之朝则后王受之嵗月日之中则正卿受之嵗月日之夕则庶民受之其三辰以次相将其受之星辰莫同是离逢非沴维解之功御貎于乔忿言于讫众视于忽似听于攸怵思心于有尤王极于宗始以其月从其礼祭之参乃从其事礼曰格祀【格祀篇名也】曰某也方祀曰播【读曰藩】国率相行祀其祀也曰若尔神灵洪祀六沴是合无差无倾无有不正若民有不敬事则防批之六沴六事之机以垂示我民人无敢不敬事上下王祀
　　田猎不反宿饮食不享出入不节夺民农时及有奸谋则木不曲直弃法律逐功臣易太子以妾为妻则火不炎上治宫室饰台榭内淫乱犯亲戚侮父兄则稼穑不成好战攻轻百姓饰城郭侵边城则金不从革简宗庙不祷祠废祭祀逆天时则水不润下
　　按管子防官图若因夜虚守静人物则皇五和时节君服黄色味甘味听宫声治和气用五数饮于黄后之井以倮兽之火爨藏温濡行养坦气修通春行冬政肃行秋政雷行夏政则阉十二地气发戒春事十二小出耕十二天气下赐与十二义气至修门闾十二清明发禁十二始合男女十二中十二下三同事八举时节君服青色味酸味听角声治燥气用八数饮于青后之井以羽兽之火爨藏不忍行养坦气修通夏行春政风行冬政落重则雨雹行秋政水十二小郢至德十二絶气下下爵赏十二中郢赐与十二中絶收聚十二大暑至尽善十二中暑十二小暑终三暑同事七举时节君服赤色味苦味听羽声治阳气用七数饮于赤后之井以毛兽之火爨藏薄纯行笃厚坦气修通秋行夏政叶行春政华行冬政耗十二期风至戒秋事十二小薄百爵十二白露下收聚十二复理赐予十二始节赋事十二始夘合男女十二中夘十二下夘三夘同事九和时节君服白色味辛味听商声治湿气用九数饮于白后之井以介虫之火爨藏恭敬行搏锐坦气修通冬行秋政雾行夏政雷行春政烝泄十二始寒尽刑十二小榆赐予十二中寒收聚十二中榆大收十二寒至静十二大寒之隂十二大寒终三寒同事六行时节君服黒色味咸味听征声治隂气用六数饮于黒后之井以鳞兽之火爨藏慈厚行薄纯坦气修通
　　五行篇睹甲子木行御天子不赋不赐赏而大斩伐伤君危不杀太子危家人夫人死不然则长子死睹丙子火行御天子敬行急政旱札苗死民厉七十二日而毕睹戊子土行御天子修宫室筑台榭君危外筑城郭臣死七十二日而毕睹庚子金行御天子攻山击石有兵作战而败士死丧执政七十二日而毕睹壬子水御天子决塞动大水王后夫人薨不然则羽卵者毛胎者妇销弃草木根本不美七十二日而毕也
　　又淮南天文训甲子气燥浊丙子气燥阳戊子气湿浊庚子气燥寒壬子气清寒丙子干甲子蛰虫早出故雷早行戊子干甲子胎夭卵鸟虫多伤庚子干甲子有兵壬子干甲子春有霜戊子干丙子霆庚子干丙子夷壬子干丙子雹甲子干丙子地动庚子干戊子五谷有殃壬子干戊子夏寒雨霜甲子干戊子介虫不为丙子干戊子大旱苽封汉壬子干庚子大刚鱼不为甲子干庚子草木再死再生丙子干庚子草木复荣戊子干庚子嵗或存或亡甲子干壬子冬乃不藏丙子干壬子星坠戊子干壬子蛰虫冬出其乡庚子干壬子冬雷其乡
　　又素问五常篇岐伯曰木曰敷和火曰升明土曰备化金曰审平水曰静顺帝曰其不及奈何岐伯曰木曰委和火曰伏明土曰卑监金曰从革水曰涸流帝曰太过何谓岐伯曰木曰发生火曰赫曦土曰敦阜金曰坚成水曰流衍
　　搜神记曰天有五气万物化成木清则仁火清则礼金清则义水清则智土清则思五气尽纯圣德备也木浊则淫金浊则暴水浊则贪土浊则顽五气尽浊民之下也中土多圣人和气所交也絶域多怪物异气所产也
　　尚书璇玑钤
　　或亦载厯象之奥秘而术已亡传矣
　　禹导江水决岷山流九贡【注曰九州之贡】
　　禹开龙门导积石出珪刻曰延喜玉王受德天锡佩汤受金符帝箓白狼衔钩入殷朝【注云钩缚束之要明得天下之要也】述尧世放唐文
　　日傍气白者为虹日傍赤青者为霓
　　太白经天水决江
　　流星色青赤名地雁其所坠处兵起天雁军甲之精华也
　　其说皆见春秋纬
　　孔子求书得黄帝孙帝魁之书迄于秦穆公凡三千二百四十篇断逺取近定可以为世法者百二十篇以百二篇为尚书十八篇为中候
　　尚者上也书者如也上天垂文象布节度书也如天行【一作】上天垂文以布节度如天行也　书务以天言之因而谓之书加尚以尊之是为尚书篇题号
　　按尚书疏郑云尚书上也尊而重之若天书然盖依书纬以尚字是孔子所加故书賛曰孔子乃尊而命之曰尚书璿玑钤云因而谓之书加尚以尊之洞冥记云李充冯翊人自言三百嵗从始皇发防稽望江海少好学为博士门徒万人伏生时年十嵗乃就充石壁中受尚书以口传授伏子四代之事畧无遗脱伏子因而诵之尝以绳十余寻缚腰诵一遍一结十寻之绳皆绳结矣诵记之数万遍且云食谷损人精慧故有遗失伏子今所传百卷得其一矣尧舜二典所阙殊多帝闻神异乃聘征充衣荷草畚负五岳真形图而至帝礼待之亦号负图先生
　　尚书刑德放
　　益为司马卨为司徒禹为司空圣帝即位三公象三能矣【能古台字】禹长于地理水泉九州得括象图故尧以为司空
　　火者阳也乌有孝名武王卒大业故乌瑞臻
　　东方春龙房位其规仁好生不贼其帝青表圣明行趍德
　　涿鹿者竿人颡也黄帝杀之涿鹿之野身首异处故别塟岂竿其首于涿鹿地乎　涿鹿者竿人颡也黥者马黥竿人面也膑者脱去人之膑也膑法之属五百象七精宫者女子淫乱执宫中不得出也割者丈夫淫割其也
　　劓象七政日月五星应政变易膑象七精宿变易即气色生也墨象斗华
　　尚书运期授【缺】
　　白帝之治六十四世其亡也枉矢参射
　　黒帝亡二日并出
　　桀失玉镜用其噬虎【注玉镜谓清明之道噬虎喻暴虐也】
　　房四表之道【宋均云四星闲有三道日月五星所从出入也】
　　按古今占日月行房三道其政太平行上道升平行中道霸世行下道可视瞻之短于厯旧影为行上道与厯合为行中道长于旧影为行下道
　　尚书帝騐期【缺】
　　西王母于太荒之国得益地图慕舜德逺来献之王母之国在西荒凡得道授书者皆朝王母于昆仑之阙中候握河纪
　　世纪尧与羣臣沈璧于河乃为握河纪今中候也告禅后二年刻璧为书沈洛今中候运衡篇也所授之图书今握河纪也
　　尧即政十七年仲月甲日至于稷沈璧于河青云起囘风揺落龙马御甲赤文緑色自河而出临坛而止吐甲遰甲似广九尺有文言虞夏商周秦汉之事帝乃写其文藏之东序
　　尧即政七十年受河图帝立坛磬折西向禹进迎舜契陪位稷辨防【辨防者供时用相礼仪也】尧曰嗟朕无德欤奉丕图赐尔二三子斯封稷契臯陶皆赐信号又沈璧于洛赤光启有灵负书出背甲赤文成字止坛尧曰皇道帝德非朕所事
　　中候考河命
　　若稽古帝舜曰重华钦翼皇象【注翼奉象厯也言钦奉皇天之厯数也】舜曰朕惟不艾蓂荚孚着百兽率凤司晨【注如鸡司晨】舜至于下稷荣光休至【稷读曰侧下之侧日西之时休美也荣光满也】黄龙负卷于馆图出水坛畔赤文緑错【错分也赤文以緑色分其间】
　　按易干凿度孔子曰天之将降嘉瑞应河水清三日青四日青变为赤赤变为黒黒变为黄各各三日河中水安井天乃清明图乃见见必南向仰天言见三日以三日见六日以六日见九日以九日见十二日以十二日见十五日以十五日见皆言其余日中候摘洛戒
　　若稽古周公旦钦惟皇天顺践祚即摄七年鸾凤见蓂荚生青龙衔甲龙背书以上
　　周公践祚理政与天合志万序咸得休气充塞藩侯陪位羣公皆就立如舜周公差应【差应邪错在后圣人受神位故近之】至于日昃荣光汨河【日覆也】青云浮至青云仰甲临坛上济止图滞【青龙临仰之使甲所以裹图】周公视三公视【圣人故先精明视】其文言周世之事五百之戒与秦汉事
　　中候杂篇
　　中候书佚而类书所引中候篇目猥多然章句已不伦矣遇一语二语輙为罗之
　　中候运行【行作衡】
　　帝尧刻璧率羣臣东沈于雒书天子臣故勋德薄施行不元【元善也】
　　中候洛予命
　　汤观于洛沈璧而黒与之书黄鱼双跃
　　中候擿雒贰
　　剡者配姬以放贤山崩水溃纳小人家伯罔主异载賔【剡指艶妻也】
　　中候义明
　　祠五九礼阏邮
　　宋注阏止也邮过也言五帝后祠三王之世其治各九百嵗当以礼止遏也
　　中候勅省图
　　德合五帝坐星者称帝
　　中候稷起
　　苍耀稷生感迹
　　【附】洪范纬
　　日中行道移节应期德厚受福重华留之
　　中候准纎哲
　　仲父年艾谁将逮政【一作年耆既艾】




　　古微书卷五
<经部,五经总义类,古微书>
　　钦定四库全书
　　古微书卷六
　　明　孙防　编
　　春秋纬
　　贲居子曰汉末有郎中郄萌集图纬纎襍占为五十篇于是七经纬各自为篇部至宋均始合而集之得三十卷总名曰春秋灾异而言纬者始主春秋诸书征引殊不别疏皆曰春秋纬以故纬之篇春秋为多至其诠次先后茫无辨也梁文思博要春秋纬犹三十卷今惟隋志纬目十有三篇曰演孔图曰元命包曰文耀钩曰运斗枢曰感精符曰合诚图曰考异邮曰保干图曰汉含孳曰佐助期曰握诚图曰潜潭巴曰说题辞是其本序中惟元命包流衍最赡相传应最古它文碌碌硌硌膏之不续也兹各拾其部缀以成篇
　　春秋元命包
　　元者大也命者理之隐深也包言乎其罗络也万象千名靡不括也然主以春秋立元之意为之履端故其名则然
　　黄帝受图立五始元者气之始春者四时之始王者受命之始正月者政教之始公即位者一国之始
　　元年者何元宜为一谓之元何曰君之始元也【杜预传注曰凡人君即位欲其体元以居正】
　　元者端也气泉【注云元为气之始如水之有泉泉流之原无形以起有形以分窥之不见听之不闻】春秋以元之深正天之端以天之端正王者之政也王不上奉天文以立号则道术无原故先陈春后言
　　王天不深正其元则不能成其化故先起元然后陈春矣
　　按春秋繁露说唯圣人能属万物于一而系之元也是以春秋变一谓之元元犹原也其义以随天地终始也故元者为万物之本而人之元在焉安在之乃存乎天地之前故人虽生天气及奉天气者不得与天元本天元命而共违其所为也故春正月者承天地之所为也继天之所为而终之也此义足相发明
　　律之为言率也所以率气令达也【率犹导也】嵗之为言遂也三年一闰以起纪也【遂出也出行事于所直辰也】冬至百八十日春夏成夏至百八十日秋冬成合三百六十日嵗数举阳气数极于三故时三月阳数极于九故三月一时九十日【宋衷曰四时皆象此类不惟春也】
　　春者神明推移精华结纽【神明犹隂阳也相推相移使物精华结成纽结要也】春含名蠢位东方动春气明达六合俱生万物受节五行并起各以名利其精青龙
　　正朔三而改文质再而复三王有失故立三教以相变夏人之立教以忠其失野故救野莫若敬殷人之立教以敬其失故救莫若文周人之立教以文其失荡故救荡莫若忠如此循环周则复始穷则相承
　　按何休公羊说夏以斗建寅之月为正平旦为朔法物见色尚黒殷以斗建丒之月为正鸡鸣为朔法物牙色尚白周以斗建子之月为正夜半为朔法物萌色尚赤
　　天道煌煌非一帝之功王者赫赫非一家之常顺命者存逆命者亾
　　皇者煌煌也道烂然显明帝者谛也王者往也神之所输向人所乐归也
　　后汉白马令李云所说帝者谛也以此触罪
　　文王造之而未遂武王遂之而未成周公旦总少主而成之故曰成王
　　圣人一其德智者循其辙长生乆视【一其德言尽得其帝之精气也循其辙言不违其帝所尚也如是则皆得长生乆视言所行当天也】不以命制则愚者悖慢智者无所施其术残物逆道天不杀故立三命以垂策所以尊天一节三者法三道之术【不以命制愚慢之人则贤人道术不得施行势相反】命者天之命也所受于帝行正不过得夀命夀命正命也起九九八十一【帝天帝也八十一阳气相乘之极】有随命随命者随行为命也【援神契曰随者逆天道常善之行则随其暴虐行以教之】有遭命遭命者行正不误逢世残贼君上逆乱弃咎下流灾谴并发隂阳散迕暴气雷至灭日动地絶人命沙鹿袭邑是【迕错也袭犹沦也河水沦沙鹿之邑溺杀人也】
　　按春秋繁露说人始生有大命是其体也有变命存其间者其政也政不齐则有忿怒之志若将施危难之中而时有随遭者神明之所接絶属之符也亦有变其间使之不齐如此不可不省之
　　神农生三辰而能言五日而能行七朝而齿具三嵗而知稼穑般戏之事
　　黄帝龙顔得天庭阳上法中宿取象文昌戴天履隂秉数制刚颛顼骈干上法月参集威成纪以理隂阳【并犹重也水精主月参伐主斩刈成功兼此月职重助贵以为表】帝喾戴干是谓清明发节移度盖象招揺【干楯也招揺为天戈楯相副戴之像见天下以为表】尧眉八彩是谓通明厯象日月璇玑玉衡舜重瞳子是谓承原【承原一作慈原慈原又作慈凉宋注云有滋液之润且清凉光耀而多见也】上应摄提下应三元后稷岐頥自求是谓好农盖象角亢载土食谷【宋注曰頥有土象也頥面为下部下部为地乃地利也】汤臂四肘是谓神刚象月推移以绥四方文王四乳是谓含良盖法酒旗布恩舒惠【惠一作明酒者乳也能乳天下布恩之意也】文王龙顔柔肩望羊【柔肩言象龙膺曲起】武王骈齿是谓刚强逐命诛害以顺天讨一曰取象参房诛害以从天心【注曰房为明堂主布政参为大辰主斩杀兼此二者故重齿为表】
　　贲居子曰帝王之相亦有不必奇而奇者如周灵王生而有髭是谓髭王刘聪虏耳亦生而眉白左耳毫长至二尺其父渊当心有赤毫三根长三尺六寸此何解也汉高帝左股七十二黒子而宇文泰亦背有黒子宛转若龙盘梁武帝有文在右手曰武隋文帝有文在左手曰王苻坚何人背有赤文隐起成字曰草付臣又土然则天之笃生亦安问时地哉瑞气之所偶值因而谓之英雄其实徐偃王之有筋无骨李克用之独眼宋太祖之正黒色未始非英雄也
　　少典妃安登游于华阳有神龙首感之于常羊生神子人面龙顔好耕是为神农【又】女登生神农人面龙顔始为天子
　　黄帝时大星如虹下流华渚女节梦接意感生白帝朱宣【朱宣少昊氏】
　　神农世怪义生白阜图地形脉道【怪义帝妃名生子白阜为神农图画地形通水之脉】
　　按神农有子曰柱七嵗而佐神农以名百药种百谷岂即白阜耶
　　尧为天子季秋下旬梦白帝遗吾马喙子其母曰扶始升高丘睹白帝上有云虎【有云状如虎也】感巳生皋陶尧聘索扶始问之如尧言徴与语明于刑法罪次终始故立陶为大理
　　姜嫄游閟宫其地扶桑履大人迹而生稷【一本】周先姜原履大人迹于扶桑生后稷推种生故稷好农【又云】苍神积感姜嫄而生卦之得震故周苍代商【苍神谓俈木王者也】代殷者为姬昌【姬昌之言甚始也昌两日重见言明象】生于岐立于丰精翼日【为日精所羽翼故遂以为名也】衣青光【木神以其方色表衣】迁造【迁造西】刻消【迁造西盖文王为西伯时西方造意东入讨纣十刻之间即消灭之言圣人所向无前也】　姬昌苍帝之精位在房心　殷纣之时五星聚于房房者苍神之精周据而兴【一本】文王之时五星以聚房也
　　尧游河渚赤龙负图以出图赤如绨状龙没图在有凤衔书游文王之都故武王受凤书之纪
　　成王时西方献孔雀
　　按此篇言瑞应事视诸纬为畧惟尧之子有一陶而不以为嗣比于神农之生白阜惜其不传也故为存之
　　王者不空作乐【内乡人外国咸歌之】乐者和盈于内动发于外应其发时制礼作乐以成之是故作乐者必反天下之始乐于已为本舜之时民乐其绍尧业故乐名韶韶者绍也【舜报继尧之业】禹之时民大乐其骈三圣相继故乐名夏夏者大也【骈读曰频频犹并也】汤之时民大乐其救于患害故乐名大防防者救也武王之时民乐其兴师征伐故乐名武武者伐也四者天下所同乐一也其所同乐之端不可一也【各乐其君所为故不可合四家以为一也】
　　周爵五等法五精春秋三等象三光公之为言平也公平正直侯者候也候王顺逆者也伯之为言白也明白于德也子者奉恩宣德男者任功立业王者封国上应列宿之位【若角亢为郑房心为宋之比】其发小国不中星辰者以为附庸【象星辰大小也】公之言公公正无私侯之言候候逆顺兼伺候王命矣伯之言白明白于德子者孳恩宣德男者任功立业皆上奉王者之政教礼法统理一国修身絜行矣阳成于三列于七三七二十一故每州二百一十国也
　　王者置廷尉谳疑刑者官之平下之信也尉者尉民心抚其实也按立字士埀一人诘屈折者为廷示戴尸首以寸者为言寸度治法数之分示帷尸稽于寸舎则法有分故为尉示与尸寸【宋均注曰士事也垂系也尸人死也人死不可无乃戴之者示天下不可无死也】
　　斧锧主乱行斩狂诈斧之为言补也
　　人君树棘槐听讼于下棘赤心有刺言治人情者原其心不失赤实棘所以刺人令其情各归实槐之言归也情见归实也
　　墨劓辟之属各千膑辟之属五百宫辟之属三百大辟之属二列为五刑罪次三千
　　五气之精交聚相加以迎阳气道人致和
　　隂阳之性以一起人副天道故生一
　　仁者情志好生爱人故其为人以仁其立字二人为仁头者神所居上员象天气之府也嵗必十二故人头长一尺二寸在天为文昌在人为顔颡太一之谓也顔之言气畔也阳立于五故顔博五寸天有摄提人有两眉为人表候阳立于二故眉长二寸【注云摄提两星颊曲人眉似之】口之为言达也阳立于三故舌在口中者长三寸象斗玉衡隂合有四故舌沦入嗌内者长四寸【宋注曰玉衡三星也魁四气也】唇者齿之垣所以扶神设端若有列星与外有限故曰唇亾齿寒
　　目者肝之使肝者目之精苍龙之位也鼻者肺之使肺者金之精制割立断耳者心之候心者火之精上为张星火成于五故人心长五寸隂者肾之写肾者水之精上为虚危口者脾之门户脾者土之精上为北斗主变化者也脾之为言附着也如龙蟠虎伏合附着也脾者胃之主故府禀气胃者糓之委故脾禀气也膀胱者肺之府也肺者断决膀胱亦常张有势故膀胱决难也
　　发精散为须髯脑之为言在也人精在脑膏者神之液也
　　掌圆法天以运动指五者法五行阳立于三故人脊三寸而结隂极于八故人旁八干长八寸齐者下流并防合为齐腹【齐中上下并凑者也】腰上者为天尊高阳之状腰而下者为隂丰厚地之象数合于四故腰周四尺髀之为言跂也隂二故人两髀
　　按道藏五符经天生万物人为贵也人身包含天地无所不法立天子置三公九卿二十七大夫八十一元士九州百二十郡千二百县也胆为天子大道君脾为皇后心为太尉左肾为司徒右肾为司空封八神及脐为九卿珠楼神十二胃神十二三焦神三合为二十七大夫四肢神为八十一元士合之百二十以法郡数也又肺为尚书府肝为兰台府
　　又素问灵兰篇心者君主之官也神明出焉肺者相传之官治节出焉肝者一军之官谋虑出焉胆者中正之官决断出焉膻中者臣使之官喜乐出焉脾胃者仓廪之官五味出焉大肠者传道之官变化出焉小肠者受盛之官化物出焉肾者作强之官伎巧出焉三焦者决渎之官水道出焉膀胱者州都之官津液藏焉气化则能出矣凡此十二官者不得相失也夫等之为形体耳纬书则以律天象而道藏医经则以拟之朝廷列之官爵讵不贵哉其莫知惜也
　　自开辟至麟二百七十六万嵗














　　古微书卷六
　　钦定四库全书
　　古微书卷七
　　明　孙防　编
　　春秋元命包
　　天人同度正法相受垂文象人行其事谓之教教之为言效也上为下效道之始也
　　天不足西北阳极于九故周天九九八十一万里按闗令内传天地南午北子相去九千万里东西酉亦九千万里四隅空相去九千万里而邹衍云九州之外如赤县神州者九又淮南子亦云天之九野凡九千九百九十九隅则九九之说不为无稽惜大章竖亥足迹犹浅畧耳
　　地不足东南故隂右动终而入灵门【右动动而东也灵门巳也隂藏于巳也】　地所以右转者气浊精少含隂而起迟故右转迎天佐其道【地生于离既不敢当阳动退居少隂则亦宜右行而迎阳者受其施育而成阳故曰佐其道也】　地者易也言养物懐任交易变化含吐应节故其立字土力于一者为地【地加土以力又加一者言奉天也】　土无位而道在故太一不兴化人主不任部地出云起雨以合纵天下勤劳出于地功归于天【土以谦自止以卑自敛终不自伐生养之苦乃兴云下雨以为功一归于天也】
　　阳数起于一成于二故日中有三足乌　日有三足乌者阳精其偻呼也偻呼湿润生长之言
　　月之为言阙也两设以蟾蜍兎者隂阳相居明阳之制隂隂之倚阳
　　七政度日月明
　　一嵗三百六十五日四分度之一言阳布散立数合一故立字四合其一
　　日左行周天二十三万里
　　日圆望之广尺以应千里日尊故满满故明明故精在外日满者常盛无亏也【郑注云凡日景于地千里而差一寸异千里同一寸也】太隂水精为月日行十三度常朏任而受明受阳精也阳精在内故金水内景
　　按黄气阳精经日阳之精德之长也纵广二千三十里金物水精晕于内琉光照于外其中有城郭人民月晖之围纵横二千九百里白银琉璃水精映其内城郭人民与日宫同
　　大戴记曾子曰参闻之夫子天道曰圆地道曰方方曰幽而圆曰明明者吐气者也是故外景幽者含气者也是故内景故火日外景而金水内景吐气者施而含气者化是以阳施而隂化也
　　隂阳聚而为云隂阳和而为雨隂阳为雪隂阳合为雷隂阳激为电隂阳交为虹蜺离为背僪分为抱珥怒而为风乱而为雾雾隂阳之气也霜以杀木露以润草又大戴天圆篇隂阳之气各静其所则静矣偏则风俱则靁交则电乱则雾和则雨阳气胜则散为雨露隂气胜则凝为霜雪阳之专气为雹隂之专气为霰霰雹者一气之化也
　　土之为言吐也子成父道吐也气精以辅也阳立于三故成生其立字十夹一为土
　　水之为言演也隂化淖濡流施潜行也故其立字两人交一以中出者为水一者数之始两人譬男女言隂阳交物以一起也
　　火之为言委随也故其字人散二者为火也
　　木者阳精生于隂故水者木之母也木之为言触也气动跃也其字八推十为木八者隂合十者阳数
　　山者气之苞所以含精藏云故触石而出
　　水者天地之包幕五行之始焉万物之所繇生元气之津液也【水又作河】
　　牛女为江潮江潮者所以开神润化故其气遄急太微为天庭五帝以合时紫微宫为大帝中有五帝座五帝合明　天生大列为中宫太极星星其一明者太一帝居傍两星巨辰子位故为北辰以起节度亦为紫微宫【宋均以为十二宫中外位名定总谓之紫宫】紫之言此也宫之言中也天神图法隂阳开闭皆在此中也【又】宫之为言宣也宣气立精为神垣也
　　按淮南子太微者太一之庭也紫宫者太一之居也轩辕者帝妃之也咸池者水鱼之囿也天阿者羣神之阙也四宫者所以为司赏罚太微者主朱雀紫宫执斗而左旋日行一度以周于天
　　昴毕间为天街散为冀州分为赵国立为常山其下有祠有安天王牵牛流为扬州分为越国立为山轸星散为荆州分为楚国荆之为言强也阳盛物坚其气急悍也虚危之精流为青州分为齐国立为菜山天弓星主司弓弩流为徐州别为鲁国徐之为言舒也言隂牧内安详也五星流为兖州兖之为言端也言隄精端故其气纎杀分为郑国钩钤星别为豫州豫之为言序也言隂阳分布各得处也东井鬼星散为雍州分为秦国东距殽阪西有汉中南含高山北阻居庸得东井动深之萌其气险也觜参流为益州益之为言隘也谓物类并决其气急切决列矣箕星散为幽州分为燕国幽之为言窈也言风出入窈防敏劲易晓故其气躁急营室流为并州分为卫国之镇立为明山并之为言诚也精含交并其气勇抗诚信也【又云】五星流为兖钩钤星别为豫昴毕散为冀箕星散为幽营室流为并觜参流为益虚危流为青天氐流为徐轸星散为荆牵牛流为按淮南子星部地名角亢郑氐房心宋尾箕燕斗牵牛越须女吴虚危齐营室东壁魏奎娄鲁胃昴毕韩觜嶲参赵东井舆鬼秦栁七星张周翼轸楚
　　及读史记天官书又与小异其文曰角亢氐兖州房心豫州尾箕幽州斗江湖牵牛婺女扬州虚危青州营室至东壁并州奎娄胃徐州昴毕冀州觜觹参益州东井舆鬼雍州栁七星张三河翼轸荆州此或古天家所传之异也
　　前汉志所载占法则又云秦之疆候太白占狼弧吴楚之疆候荧惑占鸟衡燕齐之疆候辰星占虚危宋郑之疆候嵗星占房心晋之疆亦候辰星占参伐自河山以南者中国为阳阳则日嵗星荧惑填星占于街南毕主之其西北则胡貉月氐旃裘引弓之民为隂隂则月太白辰星占于街北昴主之然太白主中国而辰星出入躁疾常主夷狄其大经也并録于此以备参互
　　紫宫之垣上将建威武次将正左右贵相理文绪司禄赏功进士司命主灾咎司中主佐理也
　　北者极也极者藏也言太一之星高居深藏故名北极立三台以为三公北斗九星为九卿二十七大夫内宿部卫之列八十一纪以为元士凡百二十官焉下应十二子
　　玉衡北两星为玉绳玉之为言镂刻也瑕而不掩折而不伤【宋均曰绳能直物故名玉绳镂谓作器】
　　魁下六星两两而比曰三台主闿德宣符德立题【宋均曰皆升文昌三台也立题题五帝之德行主其职也】能之为言耐也天官器人各以其材因而任之则分职治其象以见符【能今之台字也耐今之能字也】三台星色齐君臣和不齐大乖天一上星为大将　天尉主甲卒设武备【今时尉官准此义】为狱圜者象斗还合【注曰作狱圜者象斗运也】
　　以上皆紫宫星
　　左角理物以起右角将率而动故曰左角理右角将摄提之为言提擕也言能提斗携角以接于下也
　　亢四星为庙庭
　　房有钩钤两星以闭防神主闿舒为主钩距以备非常也
　　心三星五度有天子明堂布政之宫　两口衔士为喜喜得明心喜者为憙憙天心【宋均曰心为天王布政之宫万物须之乃盛所以为喜也今于口间士移一画直者于字体安也是为两口士也喜得明明得所喜也】
　　尾九星箕四星为后宫之塲列为南宫其庭太微织女之为言神女也成衣立纪故齐能成文绣应天道【女工之事齐能神天下故悬以衣人得此气】　织女主果
　　按织女三星近牛宿
　　须女四星十二度主布帛
　　危东六星两两而比曰司空主水金木守之天下忧水营室十星埏陶精类始立纪纲包物为室
　　奎十二星十六度主武库之兵
　　汉中四星曰【一曰】天驷
　　帝位明即毕星光大也昴毕间为天街日月五星以出入荧惑守之而不通天下危　卷舌主口语荧惑临之下多乱谋国君以口舌之害寇起
　　咸池主五谷其星五者各为其职以精委为国也【宋均曰谷有五故五星主之】咸池之为言皆水也言谷生于子水含秀懐实至秋精故一名五车以载归之为言扶而化之潢主河渠所以度天神通八方【宋注天潢天津也津凑也主计度也】按卷舌咸池天潢皆近毕宿
　　古司恠主卜【司恠星名近觜星】
　　离位有九星勾曲一处一为天旗司五星之处日月之过荧惑守之日食星坠天下乱【注曰天旗参旗也参旗色明于常则日月五星亦变为色应之若荧惑守之不窹则将有日食星坠为篡弑之先征】
　　天弓矢之张候敌御难用戒不虞矢附于天星四射【注四方射之也】　直弧北有一大星为老人星治平则见见则主夀亡则君危主亡常以秋分候之南郊
　　按弧矢星近井宿
　　东井八星主水衡
　　天狗主守财【近宿】
　　酒旗星主上尊酒所以侑神也　酒者乳也王者法酒旗以布政施天乳以哺人
　　按酒旗星近栁宿
　　荧惑守轩辕贵妾争荧惑守营室羣妃鬭
　　按轩辕近星宿
　　翼星主南宫之羽仪文物声明之所丰茂为乐库为天倡先王以賔于四门而列天庭之卫王俳倡近太微而为尊
　　蟾蜍隂精流星织女立地候【宋均注曰地候镇星别名也】
　　北方辰星水生物布其纪故辰星理四时【宋均曰辰星正四时之法得与北辰同名也】
　　古巫咸甘石三家星经所传犹存而纬候谈星殊各异说至如二十八宿夷夏所同仰也道释二部则各载其姓字衣佩宫室观云笈七籖所疏织女能致神芝传星旦为马书为鹿暮为獐天市星能致明月珠旦为木昼为兎暮为狢平门星能致神女倡乐旦为生木昼为豕暮为蛦蝓谷土星能致飞鸟来朱雀旦为鸡昼为乌暮为鸢积水星能致四方万物恣其所欲坐在立亡狼星能致天帝君百二十神文昌星能致山内菓实旦为猨昼为猴暮为死石五车星能致甘露麒麟三台星旦为龙昼为蛇暮为鱼轩辕星天之后妃其神旦为羊昼为蟹暮为鳖殆又即二十八禽而衍其说者精气幻化倘有是乎要不可执一而准
　　日月出内道璇玑得常天帝崇灵圣王相功
　　三年闰不告朔非礼也夫闰正时以作事厚民生之道枢机是在
　　麟龙鬭日月薄食　猛虎啸谷风起类相动也
　　龙之言萌也隂中之阳也故言龙举而云兴
　　火流为乌乌孝鸟阳精天意乌在日中从天以昭孝也火离为鸾凤为孔雀
　　君失德则地吐泉鱼衔兎【兎隂精鱼是阳见制也】
　　槐木者灵星之精人君槐听讼其下







　　古微书卷七
　　钦定四库全书
　　古防书卷八
　　明　孙防　编
　　春秋演孔图
　　此耑为血书鸟图而述也故以演孔立名而旁及帝王
　　正气为帝间气为臣宫商为姓秀气为人
　　天子皆五帝之精寳各有题序以次运相据起必有神灵符纪诸神扶助使开阶立遂是以王者常置图箓坐旁以自正【遂当作隧隧道也】
　　仓颉四目是谓并明颛帝戴干是谓崇仁帝俈戴干是谓清明尧眉八采是谓通明舜目重童是谓无景禹耳三漏是谓大通汤臂二肘是谓栁翌文王四乳是谓含良武王□齿是谓刚强
　　按荀子帝尧长帝舜短文王长周公短仲尼长子短【又】仲尼面如蒙倛周公身如断菑臯陶色如削闳夭面无见肤傅说身如植鳍伊尹面无须麋禹跳汤偏尧舜参牟子然桀纣长巨姣美而为天下大僇是非容貌之患也
　　庄子亦云闉跂支离无脤说卫灵公灵公恱之而视全人其脰肩肩瓮防大瘿说齐桓公桓公恱之而视全人其脰肩肩故德有所长而形有所忘后人慕古而过神其说则以为圣人之有竒表耳其实形貎安足异于人乌知千嵗之下而有传杨虎其状者不以为真夫子也
　　黄帝之将兴黄云升于堂文命之龙御云天命于汤白云入房【注白云金精】　一曰天命之见期门灵穴庭龙御云【注灵虚虎也穴庭者星入太防门龙水精也御云者盖召气也】　一曰天命汤白虎戯朝其终白虎在野【一本】汤地七十内懐圣明白虎戯朝【又曰】夏民不康天果命汤白虎戯朝白云入房
　　黑精用事百木共根【百枝木共一根天下共一主之徴也】　黑帝治生五角之禽以触民【注曰阳数五也】
　　圣人在后曰望羊苞懐至德据少阳【文王子也故曰在后嗣曰在后】有人叩金丰击玉鼓驾六龙【鼓喻所行青年人服其威势也】　其人日角龙顔姓卯金刀含仁义【卯金刀名为刘中国东南去荆州故为汉分也】　戴玉英【玉英文帝之首表象玉英而秀出】光中再【光日光也再再中也稷含孽曰夜景移位复中支庶起也】仁雄出日月角【为仁人之雄保既戴玉英且日角也谓明于天下】
　　按光中再者即本方士新垣平日郤复中之诳而附以其说故知纬书多杂于汉儒不尽孔门
　　孔子母顔氏徴在游太冡之陂睡梦黑帝使请与已交语曰女乳必于空桑之中觉则若感生丘于空桑首类尼丘山故以为名
　　孔胸文曰制作定世符
　　孔子长十尺大九围坐如蹲龙立如牵牛就之如昴望之如斗
　　按古家语云叔梁纥年余七十无妻顔父有三女顔父谓其三女曰邹大夫身长七尺武力絶伦年余七十谁能与之为妻二女莫对徴在进曰从父所制将何问焉父曰即尔能矣遂以妻之为妻而生孔子三岁而叔梁纥卒近本家语本姓解叔梁纥其妾生孟皮字伯尼求婚顔氏祷尼丘山而生孔子十九娶于宋之开官氏生伯鱼是叔梁纥故有妻而孔子故有兄也神孔子之生者则又过竒伏侯古今注云孔子生之夜有二苍龙自天而下有二神女擎香雾于空中以沐徴在先是有五老列于庭则五星之精有麟吐玉书于阙里人家云水精之子继商周而素王出故苍龙绕室五星降庭徴在知其为异拾遗记所志亦同唯云苍龙附徴在之旁因梦而生夫子天帝下奏钧天之乐列于顔氏之房空中有声言天感生圣子故降以和乐笙镛之音异于俗世也恐或出好竒之口未敢为信
　　得麟之后天下血书鲁端门曰趋作法孔圣没周姬亡彗东出秦起政胡破术书记散孔不絶子夏明日往视之血书飞为赤鸟化为帛鸟消书出署曰演孔图中有作图制法之状又曰鸟化为书孔子奉以告天赤爵集书上化为黄玉曰孔提命仰应法为赤制
　　何休注麟亦同又曰孔子仰推天命俯察时变却观未来豫解无穷知汉当继大乱之后故作拨乱之法以授之则几于诬圣矣
　　孔子曰丘作春秋天授演孔图中有大玉刻一版曰璇玑一低一昂是七期騐败毁灭之徴也
　　孔子曰丘援律吹命隂得羽之宫
　　孔子作法五经运之天地稽之图象质于三王施之四海　诗含五际六情即六义也一曰风二曰赋三曰比四曰兴五曰雅六曰颂
　　仁义之道日月循环
　　駈除名政颠倒吾衣裳坐吾曲牀滥长九州灭六王至于沙丘亡
　　按秦世有謡曰秦始皇何彊梁开吾户据吾床饮吾酒唾吾浆飱吾飰以为粮张吾射东墙前至沙丘当灭亡始皇既坑儒焚典乃发孔子墓欲取诸经传圹既启于是悉如謡者之言又言謡文刋在塜壁政甚恶之乃逺沙丘而循别路见一羣小儿辇沙为阜问云沙丘从此得病
　　孟子生时其母梦神人乘云自泰山来将止于峄母疑视乆之忽片云坠而寤时闾巷皆见有五色云覆孟子之居焉
　　按玉钤经人始受生值贤宿则贤值贵宿则贵故知圣贤之生皆不偶也相传云防子感牵牛星顔渊感中台老子感火星张良感弧星樊哙感狼星子路感雷精而生又如傅说之死箕尾而上为列星张华既死而中台一星为之闭则孟子泰山气象降神而下固有由然
　　紫极宫内诸侯为外蕃三公为中辅
　　王者德政海内富昌则镇星入阙【华阙也门当帝坐】
　　天子举贤则景星放于天
　　天子官守以贤举则鸾在野
　　凤火之精也
　　麟木之精也苍之灭也麟不荣也
　　麒麟鬬日无光【宋均曰麒麟少阳之精鬬作于地则日月亦将争于上】
　　海精死彗星出【海精鲸鱼】彗星出则国枢橛
　　八政不中则天雨刀【又曰】则人无唇【人恃唇乃语命无隂不制】则鉄飞
　　霓者斗之乱精也斗失度则投霓见态主惑于毁誉天子外苦兵威内夺臣无忠则天投霓
　　春秋合诚图
　　此主赤龙一图因而立名明夫天人之合皆有诚通而其象已先着于图则马之书皆不悮也故其述赤帝为多
　　伏羲龙身牛首渠肩达掖山准日角奯目珠腨骏毫翁防龙唇齿长九尺有一寸望之广视之専
　　赤帝之为人视之丰长八尺七寸丰下兊上龙顔日角八采三眸鸟庭荷胜表射出握嘉履翌窍息洞通
　　苍帝之为人望之广视之専而长九尺一寸
　　黄帝冠黄文白帝冠白文黑帝冠黑文
　　据宋均感精符注则赤帝为尧黄帝为舜白帝为禹黑帝为汤苍帝为文王此下备录者防圗之失传也所云冠黄文等皆圗所预载故谂其竒昔汉祖斩蛇时有妪旁哭曰吾儿白帝子为赤帝所杀此五帝感生之所起乎譔此图者附而益炽
　　黄帝徳冠帝位　赤帝之精生于翼
　　黄帝坐扈阁上与大司马容光等临观凤皇圗置前帝再拜而受【一作】黄帝游扈上洛与大司马容光左右辅周昌等百二十人临之有凤图以置帝前尧坐中舟与太尉舜临观凤皇负圗授尧圗以赤玉为匣长三尺广八寸黄金检白玉绳封两端其章曰天赤帝符玺五字【又】赤龙负圗以出河见尧与太尉舜等百二十臣集发藏之大麓
　　上古之圗箓亦何数数也不直有画且有字有语如述异志所载陶唐之世越常国献千歳神方三尺余背上有文科斗书记开辟已来帝命录之谓之歴此科斗书迹皆从何来倘亦理之不可诘也
　　大帝之精起三河之州中土之腴
　　尧母庆都有名于世盖大帝之女生于斗维之野常在三河之南天偶大雷电有血流润大石之中生庆都长大形像大帝常有黄云覆盖之梦食不饥【梦一作蔑注云天地以气食】及年二十寄迹伊长孺家无夫出观三河之首常若有神随之者有赤龙负圗出庆都督读之云赤受天运下有圗人衣赤光面八彩须发长七尺二寸锐上丰下足履翌宿署曰赤帝起成天下寳奄然隂风四合赤龙与庆都婚有娠龙消不见既乳视尧如圗表及尧有知庆都以图予尧
　　贲居子曰履帝武敏歆如有人道说已怪矣至谓赤龙与庆都婚而有娠又徴在梦黑帝请与已交不太诞乎然小说家有云唐肃宗为太子时吴皇后之初侍寝厌乆不寤呻吟气不属手掩其左脇曰梦中有神人长丈余介甲操剑曰帝命吾与汝为子自左脇剑决而入痛不可忍肃宗捡之于烛下则若有綖而赤者存焉遽以状闻果生代宗据是则赤龙来婚之说亦或不悮也又释家说中有投胎若男子于母起爱想当亦如是但其说圗人衣冠须眉皆见则似属矞难以臆占
　　大帝冠五彩衣青衣黑下裳抱日月日在上月在下黄色正方居日间名曰五光五光垂彩天下大嘉
　　天皇大帝北辰星也含元秉阳舒精吐光其星有五居紫宫中制驭四方冠有五采
　　中宫天极星其一明者太一常居旁三星三公或曰子属后勾四星末大星正妃余三星后宫之属也
　　紫宫太帝室太乙之精也太防主法式陈星十二以备非常也
　　天文地理各有所主北斗有七星天子有七政也按马融注尚书云七政者北斗七星各有所主第一曰主日法天第二曰主月法地第三曰命火谓荧惑也第四曰煞土谓填星也第五曰伐水谓辰星也第六曰危木谓歳星也第七曰罚金谓太白也日月五星各异故名曰七政也
　　天理在斗中司三公也如人喉在咽以理舌语【宋均曰斗为天之口舌主出政教三公主遵道君命喻于人则宜如人喉在咽以理口舌使言有条理】轩辕主雷雨之神旁有一星戈名曰贵人旁侧郎位主宿卫尚书
　　少防处士位　王良主天马也　大陵星主死丧　东井主水衡　狱汉主逐王【狱汉填星介】　五残主国亡旬始主争兵
　　按天官书狱汉星出正北方之野星去地可六丈大而赤数动察之中青此四野星所出出非其方其下有兵冲不利五残星出正东方之野其星状类辰星去地可六丈旬始出于北斗旁状如雄鸡其怒青黑象伏鼈
　　天子精惧心愤务徳则景星见
　　赤彗火精如火曜长七尺
　　霹雳击于宫殿者妃后争政
　　明堂在辰巳者言在木火之际辰木也巳火也木生数三火成数七故在三里之外七里之内
　　黄帝请问太乙长生之道太乙曰齐戒六丁道乃可成





　　古防书卷八
<经部,五经总义类,古微书>
　　钦定四库全书
　　古防书巻九
　　明　孙防　编
　　春秋文耀钩
　　大率阐星燿而幽曲言之故曰钩
　　东宫苍帝其精为苍龙南宫赤帝其精为朱鸟西宫白帝其精为白虎北宫黑帝其精为武
　　春起青受制【一作苍帝春受制】其名灵威仰夏起赤受制【赤帝夏受制】其名赤熛怒秋起白受制【白帝秋受制】其名白招拒冬起黑受制【黑帝受制】其名叶光纪季夏六月土受制【一作黄帝受制王四季】其名含枢纽
　　镇星黄帝含枢纽之精其体琁玑中宿之分也
　　中宫大帝其精北极星含元出气流精生物也一曰中宫大帝其北极星下一明者为太一之先含元气以斗布常是天皇太帝之号也咸池天潢五星五帝居舍也【宋注曰舍库也五帝居府】
　　按大象列星图北极五星其第一星为太子第二星最明者为帝第三为庶子余二后宫属
　　文献通考曰其第四星为后宫第五星为天枢即纽星所为北辰居其所也又太乙一星在紫宫门右天帝之神也主战鬬知人吉防天乙一星相近亦天帝神也主使十六神知风雨水旱兵革饥馑疫疾灾害所生之国其勾陈六星在紫防宫华盖之下隋志云大帝之正妃张衡云大帝所居之宫也亦将军之象也勾陈口一星曰天皇亦曰大帝其神曰曜魄寳主御羣灵束万机神图也其星而不见见则为灾而此纬文以极星明者称为太乙又即为天皇大帝与合诚图所称大帝皆指北辰何所传之殊异至于五帝之座亦不系五星张衡云帝坐有五一座在紫防宫一坐在大角一坐在心中一坐在天市垣一坐在太防宫咸云帝坐一曰神农所居不见则大人当其咎此文以镇星为含枢纽恐别有传
　　斗者天之喉舌玉衡属杓魁为琁玑
　　布度定记分州系象华岐以北龙门积石至三危之野雍州属魁星大行以东至碣石王屋砥柱冀州属枢星三河雷泽东至海岱以北兖州青州属玑星蒙山以东至江南会稽震泽徐之州属权星大别以东至雷泽【一作大别以东至富春九江衡山皆云梦】九江荆州属衡星荆山西南至岷山北鸟防梁州属开星外方熊耳以至泗水陪尾豫州属揺星此九州属北斗星有七州有九但兖青徐并属二州故七星主九州也
　　按徐整长歴云北斗七星星间相去九千里其二隂星不见者相去八千里也
　　闗令内传曰北斗一星面百里相去九万里亦何寥濶之过矣石氏云一主秦二主楚三主梁四主吴五主燕六主赵七主齐毋乃近是
　　天官书曰杓携龙角衡殷南斗魁枕参首用昏建者杓杓自华以西南夜半建者衡衡殷中州河济之间平旦建者魁魁海岱以东北也此其布度分州所自祖与
　　斗魁戴匡六星曰文昌宫为天府
　　按天官书一曰上将二曰次将三曰贵相四曰司命五曰司中六曰司禄
　　亢为疏庙【宋均云疏外也庙或为朝】
　　房心天帝之明堂布政之所出也
　　老人星见则主安不见则兵起王者安静则老人星见人主偏党不决则荧惑乆留守于枢
　　水土合则成炉冶炉冶成则火兴火兴则土之子焠金成销铄则土无子无子辅父则益妖孽故子忧也【星经曰火与水合为焠与全火守两河间兵起合为烁水土合为忧主孽卿】
　　春致其时华实乃滋　商絶蚕珥丝
　　女娲以下至神农七十二姓
　　按谯周古史以为伏羲以次有三姓始至女娲女娲之后五十姓至神农神农至炎帝一百三十三姓是不当身相接谯周以神农炎帝为别人非古义也郑六艺论云燧人至伏羲一百八十七代未知孰是
　　伏羲氏作易名官髙辛受命重黎说天文帝尧即位羲和立浑仪盖名浑耳夏后制德昆吾列神成周改号苌分官
　　楚立唐氏以为史官有苍云如蜺围轸七蟠中有荷斧之人向轸而蹲【蟠犹周也】楚惊唐史曰君慢命又简宗庙【命天命也轸于天文楚之分也向之而居是慢命踞简宗庙】于是昼遗炎烟耀于苍云精消无文【轸火精云水气围轸水也昼日阳也炎火亦阳也遗之者蒙蟠所也火难胜水三阳并气日火炎上宜消灭也文则蜺也】又楚有苍云如蜺唐史曰君慢令简宗庙以无礼见患七国俱谋皆怀屠君于是立礼正推祷醮于庙堂之前曰唐史之策上灭青云谓之神史也不以知道之原哉【又云】太史唐勒以葭遗于地乃更拂灭之其苍云为之半灭又遗如前乃尽去之【一云】楚有苍云如蜺围轸七蟠中有荷斧之人向轸而蹲于是楚唐史画遗而云灭故曰唐史之策上灭苍云白虹贯牛山管仲谏曰无近妃宫恐失权齐侯大惧去色党更立贤辅使后出望上牛山四面听之以厌神【宋均曰山君位也虹蜺隂气也隂气贯之君惑于妻党之象也望谓祭以谢过也】
　　王者往也神所向往人所归落
　　庶人争权赤帝之精【庶人谓刘项也】
　　贲居子曰按天星之贵亦有游戏人间如长乳星为女子浴于渭河而张寛知之又太乙星不见东方朔令迎于海中会稽太守果见一人丫角坐卧一红莲长丈余而手持一黄书至于太白窃织女侍儿为天帝所捕抑愈怪矣唐开元中北斗为羣豕入浑天寺僧一行伺而掩之瓮中尤可大噱要之神物变化亦复何常穷理未至其眇者未可以轻诃古人也唐史之术直其一端耳
　　春秋运斗枢
　　此耑述璿玑不及众星也故以斗命篇
　　伏羲女娲神农是谓三皇皇者天天不言四时行焉百物生焉三皇垂拱无为设言而民不违道徳泊有似皇天故称曰皇皇者中也光也也含履中开隂布纲上合皇极其施光明指天画地神化潜通煌煌盛美不可胜量
　　按郑六艺论以伏羲女娲神农为三皇引运斗枢之说也宋均引甄耀度数燧人伏羲神农为三皇礼含文嘉尚书大传谯周古史考并同惟白虎通取伏羲神农祝融为三皇而孔安国则以伏羲神农黄帝为三皇皆与郑异
　　黄帝得龙圗中有玺章文曰天皇符玺【又】黄帝坐沪与大司马容光观凤皇圗置黄帝前
　　舜以太尉之号即天子五年二月东巡狩至于中州与三公诸侯临观于河黄龙五采负圗出置舜前防【防去也】入水而前去黄玉为匣长三尺广八寸有户白玉为检黄金为绳紫芝为泥封两端章曰天皇帝符玺鸟文舜与大司空禹临侯博望等三十人集发圗色绨长三十二尺中有七十二帝地形之制天文位度之差藏之大麓　黄龙从雒水出谐虞舜鳞甲成字舜令写之写竟去　赤龙负圗以出河见尧与太尉舜等百二十人集发藏之大麓
　　贲居曰地形天文固可圗而戴矣七十二帝篇册不已侈乎天上鸟文伊谁握管若不可辨则必非书若其可辨岂仍同人间篆迹也至以太尉临侯为疑则譔书者不陋至此安知秦汉官号不袭自上古乎
　　北斗七星第一天枢第二璿第三玑第四权第五玉衡第六开阳弟七揺光第一至第四为魁第五至第七为杓合而为斗居隂布阳故称北斗
　　按石氏星经第一曰正星主阳徳天子之象也二曰法星主隂刑女主之位也三曰令星主中祸四曰伐星主天理伐无道五曰杀星主中央助四旁杀有罪六曰危星主天仓五谷七曰部星主兵又一主天二主地三主火四主水五主土六主木七主金又枢为天璿为地玑为人权为时玉衡为音开为律揺光为星兼此数义故谓之七政
　　太防宫有五帝星座五帝所行同道异位皆循斗枢机衡之人遵七政之纪九星之法故天枢得则景星见甘露零凤皇翔朱草生璿星得则嘉禾液玑星得则狐九尾衡星得则百兽率舞麒麟至灵跃万人夀维星得则日月光乌三足礼义循物类合揺光得则陵醴出芝生江吐【阙】
　　枢星散为麞为虎为象为橘为姜又为云母
　　玑星散为雉为鷃为鹑为菝葜
　　玉衡星散为鸡为鸱为兎为防又散为李为桃为椒为荆为榆又为菖蒲
　　维星散为蘪芜
　　瑶光散为象为麋为鸟为雀为燕为鹊为鹰为又为人参为鹿
　　行失枢星失徳逆时即姜有翼辛而不臭
　　逺雅颂着倡优则玉衡不明菖蒲冠环雄鸡五足李生
　　废江淮山渎之祠斩伐无度则揺光不明人参不生服翼九足【服翼飞防也】彘生鹿【又】揺光携则服翼两头并翔【又】行失瑶光则矛生角矛生角则有赤风【又】行失瑶光则兎出月
　　按五星之降而为人为物为石为玉此多有也至于果禽鸟皆系七星而一失举动即应于玑衡惟此纬为悉
　　灵台秘苑曰王者失道下将畔去则星畔天而陨以见其象将有兵凶则星坠为鸟兽天下将亡则星坠为飞虫将大兵则星坠为金铁将水星坠为土主亡有兵则星坠为草木兵起主亡则星坠为沙有大丧则星坠为龙又为人星坠为人而言者善恶如其言
　　王政和平则老人星临国万民以歌
　　日行失则虽当暖而寒日血浊雾天下小寃
　　政纪乖则蟾蜍月积四头咸翔【咸翔为妖也】
　　后族擅权月生足芒主势夺于后族羣妃之党横僣则月盈并出小月承大月羣奸在宫主若赘旒大月承小月近臣起谗人横陪臣执命三公望风又势集于后族羣妃之党僣黄云四合女讹惊【又】赤人刺房
　　黄帝行天枢则枉矢出射所谋
　　房为龙角月蚀则见于大辰　星孛贼起守大辰于五堂乱兵填门三王争周以分
　　牵牛神名略【石氏云名天闗】
　　地动则见于天象四角主灾月蚀则见　邑之沦隂吞阳下相屠焉　土跃沙城后族党也
　　山者地基也
　　徳义少残百家则鷃无头　四方烦扰小民失恩虎啣鱼
　　飞翔羽翮为阳阳气仁故乌反哺
　　椒桂合刚阳【椒桂阳星之精所生也合犹连体而生也】椒桂连名士起粟五变而以阳化生为苗秀为禾三变而祭谓之粟四变入臼米出甲五变而蒸饭可食
　　四时王者休王所胜者死相所胜者囚假令春之三月木王水生木水休木胜土土死木王火相王所生者相相所胜者囚火胜金春三月金囚
　　黄金千歳生黄龙青金千歳生青龙赤金十歳生赤龙白金千歳生白龙金千歳生龙
　　按淮南子曰正土之气也御乎埃天埃天五百歳生缺缺五百歳生黄埃黄埃五百歳生黄澒黄澒五百歳生黄金黄金千歳生黄龙黄龙入藏生黄泉黄泉之埃上为黄云隂阳相薄为雷激为电上者就下流水就通而合于黄海偏土之气御乎清天清天八百歳生青曾青曾八百歳生青澒青澒八百歳生青金青金八百歳生青龙青龙入藏生清泉清泉之埃上为青云隂阳相薄为雷激为电上者就下流水就通而合于青海壮土之气御于赤天赤天七百歳生赤丹赤丹七百歳生赤澒赤澒七百歳生赤金赤金千歳生赤龙赤龙入藏生赤泉赤泉之埃上为赤云隂阳相薄为雷激为电上者就下流水就通而合于赤海弱土之气御于白天白天九百歳生白礜白礜九百歳生白澒白澒九百歳生白金白金千歳生白龙白龙入藏生白泉白泉之埃上为白云隂阳相薄为雷激为电上者就下流水就通而合于白海化土之气御于天天六百歳生砥砥六百歳生澒澒六百歳生金金千歳生龙龙入藏生泉泉之埃上为云隂阳相薄为雷激为电上者就下流水就通而合于海
　　常占有经世史所明
　　夏不田
　　按礼记疏郑释之云四时皆田夏殷之礼孔子虽有圣徳不敢显然改先王之法以教授于世若其所欲改其隂书于纬藏之以传后王糓梁四时田者近孔子故也
　　月八日刺是谓害地有分民九日刺其饥民以食弱以兵行十日刺女子执政十一日刺其下有隂死者十二日刺其下昏乱十三日刺是谓始强得地十四日刺是谓不和其下女伤十五日刺是谓盛强其下多兵十六日刺是谓内弱臣叛其主十七日刺是谓灭法有兵十八日刺是谓温犯十九日刺是谓阳衰隂治女执事二十日刺其地有土功二十一日刺是谓千里外有聚兵二十二日刺是谓始衰贵人多死二十三日刺是谓隂盛女子有主二十四日刺中有大谋二十五日刺是谓隂国有殃二十六日刺是谓多忧二十七日刺是谓大饥二十八日刺是谓自伐有内乱
　　星孛东方将军谋王星孛西方羌胡叛中国星孛南方天下兵起星孛北方夷狄内侵
　　彗星见委曲象旗王者征伐四方长竟天人主失天下















　　古防书卷九
　　钦定四库全书
　　古防书卷十
　　明　孙防　编
　　春秋感精符
　　此言一切灾祥皆精神之感召而天物来符故多述人事
　　天统十一月建子天始施之端也谓之天统者周以为政地统十二月建丑地助生之端谓之地统商以为政人统十二月建寅物大生之端谓之人统夏以为政苍帝之始二十八世灭苍者翼也灭翼者斗防斗者参灭参者虚灭虚者房
　　宋均注云尧翼星之精在南方其色赤舜斗星之精在中央其色黄禹参星之精在西方其色白汤虚星之精在北方其色黑文王房星之精在东方其色青
　　孔子按录书含观五常英人知姬昌为苍帝精
　　按王勃作大唐千岁歴其大防云以土王者五十代而一千年金王者四十九代而九百年水王者二十代而六百年木王者三十代而八百年火王者二十代而七百年此天地之长期符歴之大数也　此岂于五运之秘有窥及耶不然何论之凿也
　　人主含天光据玑衡齐七政操八极故君明圣人道得正则日月光明五星有度
　　人君日月同明四时合信故父天母地兄日姊月宋均注父天与圆丘之礼也母地与方泽之祭也兄日于东郊也姊月于西郊也
　　三纲之义日为君月为臣也
　　月者隂之精地之理
　　地为山川山川之精上为星辰各应其州城分野为国作精符騐也
　　王者上感皇天则鸾凤至则景星见德下沦于地则嘉禾兴则醴泉出王者德洽于地则朱草生食之令人不老王者德泽旁流四表则白雉见
　　麟一角明海内兵一主也王者不刳胎不剖卵则出于郊【又】王者德及幽不肖斥退贤人在位则至明于兴衰武而仁仁而有虑禽兽有塪穽非时张猎则至【又】明王动则有义静则有容麒麟乃见
　　按徴祥记麟一角为天禄两角为辟邪无角为符拔麟之鸣牡曰游圣牝曰归和夏曰扶幼秋曰养缓
　　日无光主势夺羣臣以谗诛色赤如炭以急见伐【又】兵马发　日晕黑则水淫溢　日朝珥则有丧孽　日巳出若其入而云皆赤黄名曰日空不出三年必有移民而去者也　羣臣恣则日黄无光羣臣争则日裂人主排斥则日夜出　虹贯日天下悉极文法大扰百官残贼酷法横杀下多相告则刑用及族世多深刻狱多怨宿吏皆惨毒【又曰】国多死孽天子命絶大臣为祸主将见杀
　　君行非是则言不见从言不见从则下不治下不治则僣荖过制度奢侈骄泰天子僣天大夫僣人主诸侯僣上阳无以制从心之喜上忧下常阳从之推设其迹考之天意则大旱不雨而民庶大灾伤
　　国大旱寃狱结旱者阳气移精不施君上失制奢淫僣荖气乱感天则旱徴见
　　隂厌阳移君淫民恶隂精不舒阳偏不施【阳偏下怨徴也】在所以感之者上奢则求多求多则下竭下竭则溃君不仁火者阳之精也人合天气五行隂阳极隂反阳极阳生隂故应人行以灾不祥在所以感之萌应转旋从逆殊心也
　　隂盛臣逆民悲情发则水出河决也
　　隂气之专精凝合生雹雹之为言合也以妾为妻大尊重九女之妃阙而不御坐不离前无旧相去之心同与参驷房衽之内欢欣之乐事政失人施而不博隂精凝而见灭　九月十月日色青则寒有雪雹　大臣擅法雨雹
　　霜者杀伐之表秋季霜始降鹰隼击王者顺天行诛以成肃杀之威若政令苛则夏下霜诛伐不行则冬霜不杀草
　　九女并譌则九虹并见后妃恣则泽乌海
　　妻党翔则黄云入国候今冬至日见黑云有水云黄白如人头悬镜之状祸流
　　失阳事则无云而雨【四月纯阳事失阳故无云而雨】
　　贲居曰为此书皆忧世之士也春秋之世亟僣乱故为之尊王抑臣以示笔削西汉之季忧女谒矣故于女党之戒三致意焉此必京房翼奉之流而托于纬书以重其说
　　齐晋并争吴楚更谋不守诸侯之节竞行天子之事作衡车厉武将轮有两衡着劒以相振惧【宋均曰衡一敌之车也轮有凿轮者两衡马轻也】　强杰并侵兵雷合龙门溺骖【宋均曰龙门鲁门也时与宋齐战败相投血溺骖马者也】
　　鲁昭公时雉衔环入雉之为言弟也喻昭公弟为季氏入之言君也
　　鲁哀公时政弥乱絶不日食政乱之当致日食之变而不应者谴之何益告之不悟故哀公之篇絶无日食之异
　　冬至日人主与羣臣左右纵乐五日天下人众亦家纵乐五日以迎日冬至人主致八能之士偹人主乃使八士撞黄钟之钟击黄钟之皷用马革皷员径八尺一寸皷黄钟之瑟瑟用槐木瑟长八尺二寸吹黄钟之律间音以竽补竽长四尺二寸天地以和应黄钟之音得宾之律应则公卿大夫列士以德贺于人主因请政所行请五官之符管各受其质声之调者诸气和则人主以礼赐公卿列士五日仪定天地之气和人主公卿大夫列士章之德则隂阳之晷如度数夏日至之礼如冬至日之礼舞八乐皆以厐敬为戒【八音者云门五英太壁大巻大韶大夏护大武也】黄钟之肯调诸气和人主之音顺则宾之律应磬声和公卿大夫列士诚信【以下缺文】
　　【当与易通卦騐参之】
　　冬至隂云祁寒有云迎日者来岁大美
　　按京房律术曰夫五音生于本姓分为十二律转生三十六律皆所以纪升气効物也天効以影地効以响即律也隂阳和则影至以律气应则除是故天子常以冬至御前殿合八能之士陈八音听乐韵度晷影钟律权土灰校隂阳冬至阳气应则韵清影长极黄钟通土灰轻而衡仰夏至隂气应则韵浊影短极防宾通土灰重而衡低进退于先后五日之中八音之能各以候状闻太史合封上効则和否则占
　　西秦东窥谋袭郑伯晋戎同心遮之殽谷反呼老人百里子哭语之不知泣血何益
　　春秋考异邮
　　此篇则耑谈物应耳邮与尤通
　　周天一百七万一千里一度为二千九百三十二里七十一步二尺七寸四分四百八十七分分之三百六十二
　　按晋志陆绩云天东西南北径三十五万七千里此言周三径一也周礼日至之景尺有五寸谓之地中郑云凡日景于地千里而差一寸景尺有五寸者南戴日下万五千里也以此推之日当去其下地八万里矣日邪射阳城则天径之半也以勾股求法入之得八万一千三百九十四里三十步五尺三寸六分天径之半而地上去天之数也倍之得十六万二千七百八十八里六十一步四尺七寸二分天径之数也以周率乗之径率约之得五十一万三千六百八十七里六十八步一尺八寸二分周天之数也
　　冬至十一月阳之气也阳立于五极于九五九四十五日一变风以隂合阳故八卦主八风距同各四十五日艮为条风震为明庶风巽为清明风离为景风坤为凉风兊为闇阖风干为不周风坎为广莫风
　　八风杀生以节翺翺距冬至四十五日条风至条者达生也【距犹起也自冬至后四十五日而立春此风应其方而来生万物】四十五日明庶风至明庶者迎惠也【春分之后言庶众也阳以施惠之恩徳迎众物而生之】四十五日清明风至清明者精芒挫也【立夏之后也挫犹止也时齐麦之属秀出已备故挫止其锋芒收之使成矣】四十五日景风至景者强也强以成之【夏至之也强言万物强盛也】四十五日凉风至凉风者寒以闭也【立秋之也闭收也言隂寒收成万物也】四十五日阊阖风至阊阖者当寒天也【秋分之也阊阖盛也时盛收物盖藏之阊或为当】四十五日不周风至不周者不交也隂阳未合化也【立冬也未合化言消息纯干无阳也月令曰天地不通而闭塞成冬也】四十五日广莫风至广莫者精太满也【冬至之也言冬物无见者风精太满无偏】风之为言萌也其立字防动于几中者为风
　　按尔雅南谓之凯风东谓之谷风北谓之凉风西谓之泰风【又】吕氏春秋东北曰焱风东风曰淊风东南曰薰风南方曰巨风西南曰凄风西方曰飕风西北方曰厉风　载名各异故并志之
　　条风至王者赦小过出稽留
　　日冬至辰星升　夏至井水跃
　　孟夏戴絍降阳御表以期达蚕珥丝在四月故孟夏戴絍出以任气成天津也故戴絍出蚕期起【注曰维而戴之明趋时急也衔天表以期至惟急是务　珥吐也】
　　立秋促织鸣女工急故促之
　　隂气之精凝合生雹雹之为言合也以妾为妻隂精凝而见戒也强臣擅命夷狄内侮后妃専恣刑杀无辜则天雨雹
　　霜者隂精冬令也四时代谢以霜收杀霜之为言亡也物以终身也　天雨木氷贵臣将死也　旱之言悍也阳骄蹇所致也　火者阳之精也人火为火天火为灾河者水之气四渎之精所以流化故曰河润千里
　　黄星骋海水跃【宋均曰黄星土精土主安静跃则失常】鲸鱼死彗星合【鲸鱼隂隂生于水今出而死是特有兵相杀之祥也故天应之以妖彗】　荧惑不明雉生兎焉　五残类辰星有角见则政在伯　国皇大而赤类南极见则兵起天下急　旬始照其下必有灭主　枉矢精状如流星蛇行有尾
　　按晋志五残出正东方星表有气如晕有毛大而赤察之而青主乖亡为五方亦为备急兵　国皇去地三丈如炬火主内冦内难旬始出北斗旁如雄鸡其怒有青黑象伏鼈见则臣乱兵作期十年圣人起伐羣猾横恣枉矢流星色苍黑蛇行望之如有毛目长数匹着天见则谋反之兵合以乱伐乱
　　下有谋则星入月　诸侯谋叛则月生爪牙后族専政则日月并照又后族専则土踊　臣恣盛地裂坼臣谋反偏刺日
　　虹蜺出乱惑弃和【荀爽书曰不谓夷之初旦明而未融虹蜺扬辉弃和取同】
　　按晋志妖气曰虹蜺日旁气也斗之乱精主惑心主内淫主臣谋君天子诎后妃颛妻不一
　　黄帝将起有黄雀赤头立日旁帝占曰黄者土精赤者火精雀者赏也明余当立大功乎黄赤者桑也
　　按黄黄祥俱不圣之咎而此于黄帝时为瑞殆不可解
　　僖公即位陨霜不杀草臣威强也又李梅实梅李大比草为贵是君不能伐也定公即位陨霜杀菽菽者稼最强季氏之萌
　　僖公三年春夏不雨于是僖公忧闵服避舍率羣臣祷山川以六过自让绌女谒放下谗佞郭都等十三人诛领人之吏受货赂赵祝等九人释更徭之逋罢军冦之诛去苛刻峻文惨毒之教所蠲浮令四十五事曰方今天旱野无生稼寡人当死百姓何罪不敢烦人请命愿抚万人害以身塞无状祷已舍齐南郊雨大防也昭公九年秋三年冬并大雨雹时昭公专乐齐女绮绣珠玑之好掩月光隂精凝为灾异昭公事晋隂精用密故灾
　　襄公朝于荆士卒度歳愁悲失时泥雨暑湿多霍乱之病
　　缪公即位仲夏大寒氷错乱甚也
　　刘子单子折猛入城天王奔走尹氏立朝献金钤大防五十张
　　龙门之下血如江【宋均注龙门战在鲁桓十三年】
　　黄池之防滕薛扶毂鲁卫骖乗
　　长狄兄弟三人各长百尺狄者隂气时中国衰有夷狄萌北狄之气主生幽都西夷之气如幡旗状
　　按繁露云春秋之法上变古易常应是而有天灾者谓幸国孔子曰天之所幸有为不善而屡极楚庄王曰天不见灾地不见孽则祷之于山川曰天其将亡予耶不说吾过极吾罪也以此观之天灾之应过而至也春秋之所独幸也圣王贤君尚乐受忠臣之谏而况受天谴也
　　舆重救之地地伤不相动而踊故物淖者易变动鸲鹆者飞行居于阳夷狄之鸟穴居于隂
　　隂阳气贪故题肩多【题肩鹞也】　金伐木故鹰击雉　水灭火故防螫鷃【鷃柔良之鸟防为水也】　土胜水故守宫食虿【守宫生于土虿藏属坎水色】　蝍蛆蛇【蝍蛆生于土蛇之物属坎】　承石取铁玳吸喏【自目至也喏养也音若】
　　贪扰生蝗
　　蚕阳者火火恶水故食不饮桑者土之液木生火故蚕以三月叶类会精合相食　阳立于三春故蚕三变而后消死于三七二十日故二十一日而茧
　　二九十八主风精为虫八日而化风烈波激故其命从虫虫之为言屈申也
　　三九二十七七者阳气成故虎七月而生阳立于七故虎首尾长七尺般般文者阳杂也
　　七九六十三阳气通故斗运狗三月而生也【狗斗之精所生也】狗三月而生阳生于三故狗各髙三尺
　　按淮南子天一地二人三三三而九九九八十一一主日日数十二主偶偶以承竒竒主辰辰主月月主马马故十二月而生七九六十三三主斗斗主犬犬故三月而生六九五十四四主时时主彘彘故四月而生五九四十五五主音音主猨猨故五月而生四九三十六六主律律主麋鹿麋鹿故六月而生三九二十七七主星星主虎虎故七月生二九十八八主风风主虫虫故八月而化
　　此语较备盖即纬书本文故录之以相证










　　古防书卷十
　　钦定四库全书
　　古防书卷十一
　　明　孙防　编
　　春秋潜潭巴
　　潜潭者水之沉深也巴又木之曲屈也蜀江学巴字而流盖其逺也撰名若此吊诡之甚
　　天子有三寳谓璿玑玉衡律度也璿玑者转舒天心玉衡者平气立常也
　　异之为言怪也谓先发感动
　　君德应阳君臣得道度则日含王字【含王字者日中有王字也王者德日光所照无不及也】　君臣和得道叶度则日月大光明天下和平上下俱昌延年益寿
　　按汉文帝时日中有王字
　　日之将蚀则斗第二星变色防赤不明七日而蚀日蚀既君行无常公辅不修德夷狄强侵万事错
　　按南齐书日有五蚀谓起上下左右中央是也汉尚书令黄香曰日蚀皆从西月蚀皆从东无上下中央者春秋鲁桓三年日蚀贯中上下竟黑疑者以为日月正等月何得小而见日中郑云月正掩日日光从四邉出故言从中起也
　　日食以甲子夷狄兵起【一云】有兵敌强乙丑食大旱丙寅食乆旱多有徴【一云】旱蝗丁夘旱有兵戊辰地震隂盛已已火灾庚午忧火兵【一云】庚午食后火烧宫有兵辛未大水【一云】水潦壬申水灭阳溃隂欲翔诸侯相攻癸酉淫雨数降【一云】连隂不解淫雨毁山有兵甲戌草木不滋王命不行乙亥阳不明冬无水东国发兵丙子夏霜为灾丁丑三公有庆戊寅天下大风己夘多盗庚辰有兵旱辛巳后妃有谋壬午乆雨旬望癸未仁义不明甲申四月雨霜乙酉贤臣消退君弱臣强司马将兵反征其王丙戌多寃讼丁亥有谋为逆君臣无别【一云】匿谋满玉堂戊子宫中有忧【一云】宫室内婬雌必成雄己丑天下唱之【一云】下民忧庚寅将相忧骨肉相贼移有水【一云】将来诛大水多死伤辛夘臣伐其王壬辰江河决乆雾连隂癸巳权不一甲午虫螟为害乙未天下多邪气郁郁苍苍丙申诸侯叛夷狄内侵岁旱丁酉侯王侵戊戌有土殃主后死天下谅隂己亥小人用事庚子君有疑辛丑王疑臣三公免壬寅大臣骄恣天下苦兵癸卯外国伐王甲辰四胁大水乙巳东国起兵丙午民多流亡丁未王者崩戊申地动诸侯争强己酉有相疑者庚戌臣下相侵辛亥有臣忧子为雄壬子妃后专恣女谋王癸丑水潦为败甲寅雷电击杀骨肉相攻乙夘雷不行霜不杀草不长奸人入宫丙辰山水大出夷狄内攘丁巳其下有聚兵【一云】败兵戊午乆旱伤谷己未王失其土庚申夷狄相侵辛酉奸邪欲谋妃主【一云】女谋王壬戌羣小用事君子絷癸亥王者忧疑【一云】大人崩
　　按史记天官书甲乙四海之外日月不占丙丁江淮海岱也戊巳中州河济也庚辛华山以西壬癸恒山以北日食国君月食将相当之汉志则云甲齐乙东夷丙楚丁南夷戊魏巳韩庚秦辛西夷壬卫癸越子周丑翟寅楚卯郑辰晋已卫午秦未宋申齐酉鲁戍赵亥燕淮南子又云甲戌燕也乙酉齐也丙午越也丁巳楚也庚申秦也辛夘戎也壬子赵也癸亥胡也戊戌巳亥韩也己酉己夘魏也戊午戊子八合天下也
　　武宻占曰日食以子日兵起丑寅夘皆旱辰兵已火灾午兵未水申酉皆为兵戍草木伤亥小人用事【又】曰日食自日出至食时宋郑当之食时至禺中楚当之禺中至日缺秦当之日缺至晡时魏当之晡时至日入燕当之日入至人定代当之皆为不出三年其下有大丧云
　　贲居子曰此皆古穷理达数者之言也其源皆出于纬书故可互参
　　君德应阳则醴泉出焉　旅星得则醴泉出
　　君臣和得道度叶中则脯生于庖厨
　　里社鸣此里有圣人出其呴百姓归天辟亡【宋均曰呴鸣之怒者圣人怒则天辟亡矣】
　　火从井出有贤士从人起
　　凤行鸣曰归嬉止鸣曰提扶夜鸣曰善哉晨鸣曰贺世飞鸣曰郎都
　　按宋书瑞应志凤昼鸣曰满昌昬鸣曰固常夜鸣曰保长【又】何法盛徴祥记凤晨鸣曰发明昼鸣曰保长举鸣曰上翔集鸣曰归昌昏鸣曰固常雄鸣曰即即雌鸣曰足足　一凤也而鸣声各异岂皆从伶伦悉其音耶抑有介葛卢者从旁而析其语耶
　　天赤有大风发屋折木兵大起行千里
　　大雾三十日羣猾起上下承上少下多故羣猾也疾风拔木谗臣恣忠臣辱
　　云色沐沐不浊贤人去位小人得禄
　　大雪甚厚必有女王天雪连月隂将作威【宋注雪为隂臣道也】阳制于隂故水为雨
　　虹出后妃隂胁王者　虹五色迭至照于宫殿有兵革之事
　　霹击宫君精泄下有谋起【泄失也】
　　枉矢出臣不忠　枉失或南或北无聚众伐战国枉矢黑军士勇疾流肿【矢当扬光明今黑有见丧之气明肿死也】
　　天子文绣布地地必动絶无嗣
　　河水逆流怨气盛也　水逆流隂气盛不及上令其沙下不争天子失道圣人受命
　　宫桂鸣下土诸侯号有声【桂好木植于宫中犹天子封有声誉者为诸侯今乃鸣是成其声名于下土之祥】　宫亘自堕诸侯强凌主【又】宫瓦自坠至地不祥
　　宫有牛鸣政教衰诸侯相并牛兵之符也
　　白狐至国民利不至下骄恣
　　下不廉蜚廉之草为不生
　　蟋蟀集天子无逺兵
　　朝有大蜂武士中蜂赤强黑不梁【蜂有刺毒以扞难武士象也梁或为良】女子化为丈夫贤人去位君独居丈夫化为女子隂气淖小人聚
　　为国家者乱五行之度失五常之性则填星为动而地震矣地震则隂应之人心恐惧当为寇至臣专女横其灾大丧而社稷忧也
　　春秋说题辞
　　此譔书者统诸纬之义而绎其文也
　　河以通干出天苞洛以流坤吐地符河龙圗发洛书感王者沈礼焉故圗有九篇书有六篇
　　六经所以明君父之尊天地之开辟皆有教也
　　尚书者二帝之迹三王之义所以推其期运明授命之际书之言信而明天地之情帝王之功凡百二篇第赐委曲尚者上也上世帝王之遗书也
　　易者气之节含五精宣律歴上经象天下经计歴文言立符彖出期节象言变化系设迹
　　诗者天地之精星辰之度人心之操也在事为诗未发为谋恬淡为心思虑为志故诗之为言志也
　　礼者所以设容明天地之体也
　　礼得则天下咸得厥宜隂阳滋液万物调四时和动静常用不可须臾惰也
　　春秋经文备三圣之度
　　孔子曰伏羲作八卦丘合而演其文渎而出其神作春秋以改乱制　孔子作春秋一万八千字九月而书成以授游夏之徒游夏之徒不能改一字
　　孝经者所以明君父之尊人道太素天地开辟皆在孝人非父不生非母不长天地开辟而生人承天地是故观生膝下以养父母
　　孔子谓子夏曰得麟之月天当有血书鲁端门孔圣没周室亡子夏往观逢一郎云门有血飞为赤鸟化而为书
　　按拾遗记浮提之国献神通善书二人乍老乍少出肘间金壶四寸壶中有黑汁如淳漆洒地及石皆成篆隶科斗之字记造化人伦之始佐老子撰道徳经及金壶汁尽二人刳心沥血以代墨焉递鑚脑骨取髓代为膏烛及至经成工毕二人亦不知所往　顾孔子之书何以莫賛一辞也安知顔渊冉牛軰不即浮提善书之神而人持不知测耶
　　天之为言镇也居髙理下为人镇也羣阳精也合为太一分为殊名故立字一大为天【一云】天之言显也居髙理下为人经纪故其字一大以镇之地之为言婉也承天行其义也居以下山为位道之经也山陵之大非地不制含功以牧生也
　　星之为言精也阳之荣也阳精为日日分为星故其字日生为星
　　云之为言运也动隂路触石而起谓之云含阳而起以精运也
　　山之为言宣也含泽布气调五行也【又】隂含阳故石凝为山周易艮为山为小石石隂中之阳阳中之隂隂精补阳故山合石石之为言托也托立法也
　　山有水石精流以生木木含火故山有魄火生土故地有载石
　　陵之为言临也辅山成其广层秣扶推益厥长也丘者基也丘谷辅气元士扶化也原者端也平而有度也下湿者隰也下泽也髙平曰大原广延曰大卤
　　河之为言荷也荷精分布怀隂引度也济之为言齐也齐者度也度者圆也渭之为言布也渭渭流行貎洛之为言绎也绎其燿也言水绎绎光燿也淮出桐栢淮者均也均其务汝出猛山汝之为言女也【女取其生孕也】
　　按此诠释文义似佐元命包而拾其遗者
　　盛阳之气温暖为雨隂气薄而胁之则合而为雹盛隂之气凝滞为雪阳气薄而胁之则散而为霰一歳三十六雨天地之气宣十日小雨应天文也十五日大雨以斗运也大节二十四小节十二功徳分也故一歳三十六雨
　　按梁元帝篡要疾雨曰骤雨徐雨曰零雨乆雨曰苦雨亦曰愁霖雨晴曰□雨水曰潦雨
　　天文以七列精以五故嘉禾之滋茎长五尺五七三十五神盛故连茎三十五穗以成盛徳禾之极也禾者衔滋液也稻之为言借也稻冬苍水盛其徳也故稻太隂精含水渐洳乃能化也江旁多稻固其宜也【稻包里也稻非水不生故曰隂精也】麦之为言殖也寝生触冻而不息精射刺直故麦含芒事且立也菽者属也春生秋熟理通体属也菽赤黑隂生阳大体应节小变象阳色也精移火转生黍夏出秋改黍者绪也故其立字禾入米为黍　酒之言乳也所以防身扶老也
　　孔子言曰七变入臼米出甲谓硙之为粝采也舂之则粺米也【甲恐作臼】□之则凿米也□【音普各切齐谓舂为□】之则毇米也又防择之防防【音荡遳】之则为晶米
　　按九章法云粟五十为粝三十粺二十七糳二十四御二十一皆三之一也米之细者乃穷于御通于糳杨桓六书统曰糳米五升舂为四升曰毇为五减而四也古篆作　象四　以以见意小篆作□毇米减而三曰晶古篆作　象三　以以见意粝而糳糳而毇毇而晶细之极也穷于御言其可御于君也
　　麻之为言防也隂精寝密女作织防也麻生于夏夏衣物成礼仪故麻可以为衣阳成于三物以化故三变缕布如也【宋均曰麻须隂以成夏枝叶成谓之衣亦夏生可作衣也三变谓麻生成形一变也沤取皮二变也续成为缕三变也】
　　地精为马十二月而生应隂纪阳以合功故人驾马任重致逺利天下月度疾故马善走　斗星散时精为彘四月生应天理　羊者祥也合三而生以养生也故羊髙三尺
　　鸡为积阳南方之象火阳精物炎上故阳出鸡鸣以类感也鸡之为言隹也隹而起为人期莫寳也
　　促织为言趣织也织兴事遽故趣织鸣女作兼
　　雁之言雁雁起圣以招期知晚蚤故南北以阳动也【雁雁音声也圣王闲其音声知为时节雁为随日南北以常动也】
　　鹤所以夀者无死气于其中也鹤知夜半【鹤水鸟也夜半水位感其生气则益喜而鸣】
　　猩猩者矜精者也故能言可使阳烈之以捡下【矜谓使人自矜庄精审也猩猩言说人善恶是阳气之烈好善而恶恶佐王者所以检下也】
　　孔子曰徳合元者称皇皇象元逍遥术无文字徳明谥合天者称帝河洛受瑞可放仁义合者称王符瑞应天下归往
　　朝者不占而到诸侯秉政尊卑有序各来朝讲文徳明礼让天下法制四方受度会者所以兴徳明义考遗废于天下
　　号者功之表諡者行之迹所以追劝成徳使尚务节伐人者国内行威有所斩坏伐之为言败之也
　　尸下藏也人生于隂含阳充死入地归于隂也知生则赙知死则赙之为言助也赗之为言覆也舆马曰货财曰赙玩好曰赠决其意也衣被曰襚养死具也赠称也襚遗也口实曰唅缘生象食孝子不忍虚其欲【不忍虚故欲其食口】天子以珠诸侯以玉大夫以璧士以贝唅之为言实具口含也【生常食故死食所含】
　　孔子卒以所受黄玉鲁城北










　　古防书巻十一
<经部,五经总义类,古微书>
　　钦定四库全书
　　古防书巻十二
　　明　孙防　编
　　春秋汉含孳
　　贲居子曰昔翁难雉乙卜于白若之犹知夏之后有商商之后有周谓孔子之后不应知有汉亦误也顾可以言汉亦可以言晋魏可以言晋魏亦可以言唐若宋若今日若无穷际矣谓书出汉儒又不应如是之肤固知是商瞿馯臂軰偶然而推故讫于汉
　　天子所以昭察以从斗枢禁令天下继体守文宿思以合神保乆长
　　天子受符以辛日立号宰奉图宗人共观九日悉见后日之过方来之害以告天【受位谓应期之人当起者之符代行其录运者也】曰请封禅到岱宗画期过数告请命
　　经十有四年春西狩获麟赤受命仓失权周灭火起薪采得麟孔子曰丘览史记援引古图推集天变为汉帝制法陈叙图录【又】丘水精治法为赤刺功【又】黑龙生为赤必告示使知命　有人握夘金刀在轸北字季天下服夘在东方阳所立仁且明金在西方隂所立义成功刀居右字成章刀击秦枉矢东流水神哭祖龙死
　　诸如此说皆疑于夫子之不王也不知自商瞿一卦曰子有圣智而无位夫子巳叹讫而息志矣贲居子曰昔夫子适周见老意欲相招以力挽气运更始太平也老氏一见夫子目营四海心窃鄙之遂望望焉西去而不顾于是圣人之气不王于中夏而集于逺夷矣故夫子亦欲游九夷从风嬉焉及闻太子晋之上宾也睠然嗟曰明王不作天下其莫能宗予此以感于凤不至也使子晋无死将法尧禅舜与曰圣人亦不能为时子晋之语师旷已云一姓不再兴矣然则夫子亦安能为东周哉惟有作春秋已耳
　　房心为明堂天王布政之宫　少防之北大夫位为帝者佐也
　　三公在天为三台九卿为北斗三公象五岳九卿法河海二十七大夫法山陵八十一元士法谷阜合为帝佐以匡纲纪
　　强干弱流天之道也
　　水火交感隂阳以设夫妇象也妻太隂臣法金位【金隂中之职故喻臣位水能纯柔纯柔妻象也】
　　臣子谋日乃食阳弱辰逆太白经天【阳弱君柔不堪也】
　　女主盛臣制命则地动坼畔震起山崩沦
　　九卿阿党挤排正直骄奢僣害则江河溃决
　　专一精并气凝为雹【宋均曰谓若鲁僖公脇于齐以妾为妻尊重齐媵无回曲之心感隂水气乃使结而不解散】
　　穴藏之蚁先知雨隂曀未集鱼巳噞喁巢居之鸟先知风树木未揺禽巳羽翰
　　蝗起于贪螽者飞而甲为害故天雨螽则刑法丑螟应苛尅
　　断木寒水泥土当根【注泥上穿土出泥也】
　　雩祭祷辞曰万国今大旱野无生稼寡人当死百姓何谤不敢烦民请命愿抚百姓以身塞无状
　　请雨祝曰昊天生五谷以养人今五谷病旱恐不成敬进清酒脯再拜请雨雨幸大防
　　春秋佐助期
　　此主为炎汉佐命豫帜其箓故萧何之状现于图文当时必并及诸杰后不传耳
　　天子法斗诸侯应宿
　　诸侯上象四七三公寅亮参两四七二十八宿也参两天地也
　　古语曰月丽于毕雨滂沱月丽于箕风沙
　　武露布文露沈【注云甘露降其国布散者人尚武沈重者人尚文】
　　角为天门左角神名其名芳右角神名其光率
　　亢为庙廷房为四表布三公道　尾箕为后宫之长奎主武库娄主苑牧昴主狱事　天女主布帛　虚主礼堂　营室主军粮　主神明　栁主教令　咸池主五糓　昴毕为天街
　　织女神名收隂　廐星传令伸名诗时　太尉主甲卒神名办防　天弓主司弓弩之张神名推亡　粟神名许给姓庸天　麦神名福习　黍神名侜佞兰　郝荳神名灵殖姓乐
　　按星辰之位号已难谂矣复从而注其姓字其形状其衣服其居处靡密巳甚顾道释二藏所称引名状各殊则必皆袭自纬书而后稍泛滥也今防云笈七籖有云角星神姓宾名逺生衣緑单衣亢星神姓扶名司马马头赤身衣赤缇单衣带剑氐星神姓王名师子衣青纱单衣房星神姓洪名寄生衣绛绯单衣心星神姓女名凃祖牛头人身衣黄单衣带剑尾星神姓凃名徐泽兎头人身衣青单衣箕星神桑木之精姓元阙名仲衣飘飖玉纱单衣南斗星神姓阳名多衣青单衣持矛牛星神姓栁名将生衣绛单衣女星神姓刁名徐字鬰子犬头人身虚星神槐之精也姓木名徐他防头人身衣艮黑单衣带剑危星神姓刘名归生衣琼纹单衣带剑营室之内五色襍神营室天子受命之司姓吕名升衣黄锦单衣东璧星神姓石名蘓和豕头人身衣黑单衣带剑奎星神姓黑名石胜衣丹纱单衣带剑娄星神姓竺名逺来衣流荧单衣胃星神姓冯名谢君衣流黄单衣带剑星神姓张名弩小衣緑青单衣毕星神姓柔名公孙带剑衣白毛单衣觜星神姓王名平衣龙青单衣参星神姓铜名徐舒衣黄绯单衣带剑井星神名搏阳衣黄水单衣带剑能致凤凰武星神主震姓作名凃于蛇头黑身带剑衣赤野单衣柳星神主坎姓角名石襄羊头人身衣黄韦单衣七星神主艮名胜子衣飞霞单衣张星神主巽姓李名神子衣赤血单衣翼星神主离姓张名奴子衣赭黑单衣轸星神主兊姓【阙】名蘓子衣流黄单衣
　　又法苑珠林初置星宿为先首形似剃刀次置毕形如立义觜形如鹿头参性多嗔怒一星如妇人黡井两星形如脚迹鬼嵗星之子其性温和如佛胸满相栁亦如妇人黡复置南方七星形如河岸张形如人脚迹翼亦如脚迹轸形如人手角属喜乐天亦如妇人黡亢形同氐属于火天形阙复次西方房宿形如璎珞心属帝释天形如大麦尾形如蠋尾箕属形如牛角斗形如人拓地牛形如牛头女如大麦粒复置北方虚形如鸟危属多罗挐天室壁皆如脚迹奎如妇人黡娄形如鸟头胃形如鼎足　参此二藏于星宿名状若有实谛要之纬书所由来非一世也其称姓字亦必上古十巫之家有为此说者
　　太白入轸兵大起【又】五星有入轸者皆为兵大起库兵动鼓自鸣诸侯得众也【一云】得诸侯象也
　　螽之为虫赤头黑身两翼而行隂中阳也螽之为言众暴众也
　　八月雨夜菜生于洿下地中作羮甚美吴中以鲙鱼作脍菜为羮鱼白如玉菜黄若金称为金羮玉脍一时珍食
　　天门山上有防所种畦珑悉成行人拔取者悉絶若精诚而求即不拔自出竒异辛香
　　凡黍为酒阳据隂乃能动故以麦酿黍为酒【麦隂也是先溃麴黍后入故曰阳相感皆据隂也相得而沸是其动也凡物隂阳相感非为作酒】
　　不当华而华易大夫不当实而实易相室
　　汉相萧何长七尺八寸精生也耳三漏月角火形春秋保干圗
　　天皇地皇人皇皆九人分为九州长天下
　　天皇于是斟元陈极以立易威【言酙酌元化该皇极以建易道宋均云咸则也言斟酌元气陈列枢机之行以改立先法也】
　　女蜗氏命娥陵氏制都梁管以一天下之音命圣氏为班管以合日月星辰名曰充乐【又令】随作笙簧
　　按续博物志女蜗之功烈上际九天下契黄垆名声被后世光辉垂万物乗雷车服应龙骖青虬席萝圗震黄璐援絶瑞前白螭后奔虵而后世不知其有娥陵三臣亦未读纬书耳
　　黄帝坐于扈阁凤凰衔书至帝前其中得五始之文焉移河为界在齐吕填阏八流以自广【言齐桓拓境塞其八枝并使归徒骇一河也】
　　吐珠于泽谁能不含【珠出于野泽之中谁能不含取以为寳也】
　　天子之尊也神精与天地通血气含五帝精天爱之子之也
　　三百年斗歴改宪
　　春秋握成圗
　　孔子作春秋陈天人之际记异考符
　　执家要含始游雒池赤珠上刻曰玉英吞此为王客以其年刘季为汉皇【为王客者为王者所宾客】
　　汉贼臣名孙登大形小口长七尺九寸巧用法多技方诗书不用贤人杜口也
　　江充之害其萌反舌鸟入殿【一作保乾曜篇】
　　春秋内事
　　春秋孝经各有内事虽不系纬防篇目而其文词殊甚厐噩又俱有宋均之注故以为錞
　　天有十二分以日月之所躔也地有三十分王侯之所居也
　　自开辟后五纬各居其方至伏羲乃消息祸福以制吉凶始合之以为元
　　伏羲氏以木徳王天下之人未有宅室未有水火之和于是乃仰观天文俯察地理始画八卦定天地之位分隂阳之数推列三光建分八节以文应瑞凡二十四消息祸福以制吉凶
　　神农地过日月之表
　　轩辕氏以土徳王天下始有堂室髙栋深宇以避风雨风后善于伏羲之道故使推衍隂阳之事当天天宫也隂宅以日竒阳宅以月耦隂宅先内男子当令竒阳宅先内女子当令耦乃吉隂宅内男子三人阳宅内女子二人
　　夏后氏金行初作苇茭言气交也殷人水徳以螺首慎其闭塞使如螺也周人木徳以桃为梗言气相更也今人元日以苇插户螺则今之门镮也桃梗今之桃符也太黄负山能动天地气者孔甲遇之是为天□
　　日者阳徳之母








　　古防书卷十二
　　钦定四库全书
　　古微书卷十三
　　明　孙防　编
　　春秋命厯序
　　春秋纬十有三篇无所谓命厯序者诸书征引防茎歳代帝皇箓运顾多主于命厯则欲推邃古之闻不得不列是书矣
　　自开辟至麟二百二十七万六千歳分为十纪每纪为二十六万七千秊凡世七万六百年一曰九头纪二曰五龙纪三曰摄提纪四曰合雒纪五曰连通纪六曰叙命纪七曰循蜚纪八曰因提纪九曰禅通纪十曰疏仡纪
　　按广雅天地辟设人皇以来至鲁哀公十有四年积二百七十六万歳分为十纪注云帝王世记自人皇以来迄魏咸熈二年凡二百七十二代积二百七十六万七百四十五年分为十纪
　　天地初立有天皇氏十二头澹泊无所施为而俗自化木徳王歳起摄提兄弟十二人立各一万八千歳地皇十一头火徳王姓十一人兴于熊耳龙门等山亦各万八千歳人皇九头乗云车驾六羽出谷口兄弟九人分长九州各立城邑凡一百五十世合四万五千六百年又曰天皇氏以木王地皇氏以火纪人皇出晹谷分九河　人皇氏依山川土地之财度为九州谓之九囿囿各居其一而为之长人皇居中州以制八辅
　　按路史考之正闰五徳终始之传乃谓天地之初有浑敦氏者出之为治即代所谓盘古氏也继之以天皇氏地皇氏人皇氏在洞神部又有所谓初三皇君而以此为中皇葢难得而稽矣
　　皇伯皇仲皇叔皇季皇少五姓同期俱驾龙号曰五龙【阙】


<经部,五经总义类,古微书,卷十三>
<经部,五经总义类,古微书,卷十三>
　　大腹出天齐号曰皇次屈驾六飞麋上下天地与神合谋神皇氏驾六蜚鹿政三百歳
　　按路史循蜚纪钜灵氏之后为句强氏谯明氏涿光氏钩阵氏乃至黄神在神氏之前
　　次民氏是为次是氏　次是氏没元皇出天地易命以地纪穴处之世终矣
　　按循蜚纪神氏之后有犂灵氏大騩氏鬼騩氏弇兹氏泰逢氏冉相氏葢盈氏大敦氏云阳氏巫常氏泰壹氏空桑氏神民氏帝氏乃至次民而穴处之世终矣
　　辰放氏是为皇次屈渠头四乳驾六蜚麐出地郣而从日月上下天地与神合谋古初之人卉服蔽体次民氏没辰放氏作时多隂风乃教民木茹皮以御风霜绹鬓阔首以去灵雨而人从之命之曰衣皮之人
　　此因提纪之首也
　　贲居子曰大古之事有不可以理诘者有不可以迹拘者较于目今其怪奇更什伯矣
　　路史氏曰无物不有而后为天地无事不具而后成世道由是而究之则非常之故不虑之变皆适然而已矣是以太公有云天之为逺矣地之为广矣人生其间各自利也何莫之有乎夫使世俗而能常有其有是乃溟涬鸿蒙世以为主莫之有七十六圣矣呜呼天地之间信何莫之有乎奚物而为常奚物而为怪通之则物我一也不然吾值我非怪邪天下之物固不以自怪也必値我而后怪始未常识遇之皆可为骇惑怪固在我不在物也四海之下四臂九首六足两口独目三身二体旁口反舌交胫反踵马首狗三瞳四舌四耳三角结匈岐踵半体聂耳毛身髌贯匈离耳无肠蜚头羽民尾濮豕啄狗头厌火流鬼野父落刹充衂其间北方有不释之氷南方有不死之草东方有君子之域西方有残刑之尸寝居直梦人死为岂得谓之无邪
　　帝辰放在位二百五十年离光次之号曰皇谈锐头日角驾六凤凰出地衡治二百五十歳
　　按因提纪辰放氏之后为蜀山氏蜀之为国肇自人皇其始蚕丛拍濩鱼鳬各数百歳最后乃得望帝杜宇寔为满杆葢蜀之先也次有豗傀氏浑沌氏东戸氏当是之时禽兽成羣竹木遂长道上顔行而不拾遗耕者余饩宿之陇首其歌乐而无謡其哭哀而不声皆至徳之世也其次乃至皇覃氏即离光氏也
　　栢皇氏是为皇伯登出抟桑日之阳驾六龙而上下以木纪徳
　　按因提纪皇覃氏之后为啓綂氏吉夷氏几蘧氏天下之人惟知其母不知其父鹑居殻饮而不求不誉昼则旅行夜乃处及其死也槀舁风化而已令之曰知生之民天下葢不足治也有圣者作楼木而巢教之巢居以避之号大巢氏有圣人者游于日月之都至于南垂有木焉鸟啄其枝则防然火出圣人感之于是仰察辰心取以出火作钻燧别五木乃教民取火以灼以焫以熟臊胜以燔黍捭豚然后人无腥□之疾号遂人氏后有庸成氏庸成者垣墉城郭也群玉之山平阿无隘四彻中绳庸成氏之所守先王之册府也其民僮蒙莫知西东摩蜃蓐食而莫知其止息托婴巢中楼粮陇首寔有季子其性喜淫昼淫于市帝怒放之于西南季子仪马而产子身人也而尾马是为三身之国因提讫矣　禅通纪起于史皇氏乃至栢皇栢皇以后命厯叙缺焉今按栢皇氏后有中央氏大庭氏栗陆氏昆连氏轩辕氏赫胥氏葛天氏尊卢氏祝诵氏昊英氏有巢氏朱襄氏隂康氏无怀氏乃至大昊氏云
　　路史曰轩辕氏古封禅之帝在黄帝之前昔蒙庄氏论至徳之世轩辕氏后乃有赫胥而尊卢祝融次之又后乃有伏羲神农黄帝其明着若是讯昔币欵有黄帝金而又有轩辕金封禅文识有轩辕氏而又有黄帝氏则轩辕自为古帝信矣后世惟见史迁纪黄帝名轩辕更弗复攷于古失之又曰昔在上世有圣人者教之巢居冬则为营窟夏则居曾巢而王天下号曰有巢氏木处颠风生燥颠伤燥夭于是有圣人者教之编槿而庐缉藋而扉塓涂茨翳以违其高卑之患而避风雨以其革有巢之化故亦号有巢氏礼运所言有巢氏在遂人氏之前六韬所叙乃昊英氏之后有巢也而汲书所说有巢氏为在夏商间误矣
　　伏羲遂人始名物虫鸟兽
　　按古三坟云伏羲遂人之子也因风而生为风姓通卦验云遂皇始出握机矩表计寘而其刻曰苍牙通灵昌之成谓伏羲也故云遂人有传教之台伏羲立十二言之教而魏淳于俊亦以为伏羲因遂皇之图以制八卦则罗泌置遂人于因提纪中未知何据黄囊经云伏羲父葬震山下作丙放巽或代王世言伏羲无父其母感迹而生者妄也则三坟以为遂人之子亦诬依命厯序反在伏羲后矣古学之难稽如是
　　有神人名石年苍色大眉戴玉理【注玉理犹玉英也】
　　按禅通纪母安登感神于常羊生神农于列山之石室生而九井出焉荆州记云井在山北重堑周之广一顷二十内有地云神农宅神农生处神农既育九井育穿旧言汲一井则八井震动又荆州图言永阳县西北二百三十里厉乡山东有石穴高三十丈长二百尺谓之神农穴神农生此老子亦生于此
　　又云有神人驾六龙出地辅号皇神农始立地形甄度四海远近山川林薮所至东西九十万里南北八十一万里
　　按因提纪命白阜度地纪脉水道窬木方竹杭潢洋而有亡达遂甄四海纪地形远近山川林薮所至而正其制近国地广而远国弥小负海之邦率三在地吕氏春秋云神农分国近国地广远国地愈小海上有十里之国与二十里也诸子言神农王天下地东西九十万里南北八十五万里所谓地过日月之表也
　　炎帝号曰大庭氏传八世合五百二十歳
　　按因提纪古之有天下最长世者无神农若也故尸子曰神农七十世有天下岂每世贤哉牧民易也吕览亦以神农七十世有天下而书传止存八叶何哉
　　黄帝一曰帝轩辕传十世二千五百二十歳次曰帝宣曰少昊一曰金天氏则穷桑氏传八世五百歳次曰颛顼则高阳氏传二十世三百五十歳次是帝喾即高辛氏传十世四百歳
　　入元三百四歳为徳运七百六十歳为代轨千五百二十歳为天地出符四千五百六十歳为七精反初以文命者七九而衰以武兴者六八而谋天人相应若合符节
　　按禅通纪自伏羲以来以斗精受命者七神得间气而生者又二十有八所谓三十五际者也
　　博物志曰昔西夏仁而去兵城郭不修武士无位唐伐之西夏以亡昔都贤神道废人事之谋臣不用防是从忠臣无禄神巫用国榆烱氏之君而无使曲沃进伐以亡昔有巢氏有臣而贵任之专国主断已而夺之臣怒而生变有巢以亡昔者清阳强力贵美女不治国商伐之有洛以亡　此葢史记解之略也
　　河图帝王之阶图载江河山川州界之分野后尧坛于河作握河纪逮虞舜夏商咸亦受焉
　　五徳之运同征合符膺箓次相代
　　贲居曰上世之寳河图犹三代之重神鼎汉以下之争传国玺也玺能存而不能亡有道者得之无道者亦可以力挟而夺之神鼎则不然能存亦能亡有道之主得之无道之国则不入矣若夫河图或世见或世不见虽有兴王非絶盛之徳犹夫不见耳虽然谓与马果上帝之传命耶上帝有命而传之则何不生一穷灵亶慧四目两口之人下教于羲轩而语其详乎夫天所生穷灵亶慧则孰有逾于羲轩者羲轩未尝不传天之言然而愚俗未必信固不若托诸不世见之神物以为天也然则当其世有仙矣有神矣羲轩者何不召其仙若神而倩之言曰仙与神固非羲轩所能檄也寝降于世其言有闻有不闻而愚俗犹将讶之曰人耳人耳惟惟马欻忽出河赩然图见里巷老稚争趋谒之曰此乌乎来哉是复何书惟圣人能通其解耳安得不畏之寳之其实于天无与也在圣人者亦犹夫师螘师蛛之故智而已矣
　　桀无道地吐黄雾夏陨霜冬下露
　　成康之隆醴泉涌出
　　孔子治春秋退修殷之故厯使其数可传于后春秋宜以殷厯正之今攷之交会不与殷厯相应
　　鲁僖公五年正月壬子朔旦冬至积获麟至汉起庚子蔀之三十三歳竟己酉戊子及丁蔀六十九歳合为二百七十五歳












　　古微书卷十三
　　钦定四库全书
　　古微书卷十四
　　明　孙防　编
　　易纬
　　贲居子曰诸纬文俱佚矣惟乾坤凿度二册犹存故不赘录秦燬经而易完隋锢纬而易纬完故知易之神力远也通卦騐虽无缮本而散见尚多他如是类谋辨终备稽览坤灵二图千百之十一焉亦曰鼎一脔罗一目于是道古
　　易通卦騐
　　隂阳律厯皆祖于易气也者物之先者也故物无以騐则騐之气气无以騐则騐之风而其朕其集几动于卦此王者所以体天元而圣人所以法天行必谨于卦气也
　　夫八卦气騐常不在望以八月八日不尽八日诸卦气
　　三月六月九月十二月皆不见风惟有八风以当八卦八节云十一月者则干之风渐九月坤之风渐六月艮之风渐十二月巽之风渐三月
　　震东方也主春春分日青气出直震此正气也气出右物半死气出左蛟龙出震气不出则歳中少雷万物华而不实人民疾热应在其冲
　　离南方也夏至日中赤气出直离此正气也气出右万物半死气出左赤地千里离气不至日无光五谷不荣人民病目
　　立秋晡时黄气出直坤此正气也秋分日入酉白气出直兑此正气也离气见秋分则大巽气不至则城中多大风发屋扬沙禾稼尽卧
　　干律坎之蹇则当夏雨雷
　　按八卦之配八节其说肇此而今无全文录其所见如在
　　八节之风谓之八风立春条风至【东北风】春分明庶风至【东方风】立夏清明风至【东南方风】夏至景风至【南方风】立秋凉风至【西南方风】秋分阊阖风至【西方风】立冬不周风至【西北方风】冬至广莫风至【北方风】
　　冬至广莫风至诛有罪断大刑立春条风至赦小罪出稽留春分明庶风至正封疆修田畴立夏清明风至出币帛礼诸侯夏至景风至辩大将封有功立秋凉风至报土功祀四乡秋分阊阖风至解悬垂琴瑟不张立冬不周风至修宫室完边城八风以时则隂阳合王道成万物得以育生王当顺八风行八政当八卦也
　　按淮南子诸稽摄提条风之所生也通视明庶风之所生也赤奋若清明风之所生也共土景风之所生也诸比凉风之所生也皇稽阊阖风之所生也隅强不周风之所生也穷奇广莫风之所生也诸稽等皆天神而震巽离坤兑干坎乃其序其风名与吕览小异
　　又按汉志以腊明正月旦决八风风从南大旱西南小旱西方有兵西北戎叔为小雨趣兵北方为中歳东北为上歳东方大水东南民有疾疫歳恶故八风各与其冲对课多者为胜多胜少乆胜亟疾胜徐天官书以正月朝占四方之风风从南方来者旱从北方来者湛东方来者为疫西方来者为兵　正月上甲风从东方来宜蚕从西方来若旦有黄云恶抱朴子曰用兵之要雄风为急扶揺独鹿之风大起军中军中必有反者风高者道远风下者道近风不鸣叶者十里鸣条揺枝百里折大枝五百里仆大木千里折大木五千里三日三夕天下尽风二日二夕天下半风一日一夕万里风
　　春分明庶风至雷雨行桃始华立夏清明风至暑鹊鸣播谷飞电见龙升天夏至景风至蝉始鸣螳蜋生鹿角解木槿荣夏至小暑虾蟆无声立秋凉风至白露下秋分挚鸟击鸟归立秋日腐草化为萤立冬不周风至水始氷荠麦生雀入水为蛤十一月广莫风至则兰射干生鹿角解
　　按此上准风气以定节也风母如猪名曰孟婆打杀遇风即活风穴之山往往有见之者按开山图霍山南狱有云师雨虎云师如蚕长六寸似兎雨虎如蛹长七八寸似蛭云雨之时出在石上古人以蜥蜴求雨当是其类
　　冬至阳云出箕如树木之状小寒合冻苍阳云出氐大寒降雪黒阳云出心立春青阳云出房如积水雨水黄阳云出亢惊蛰赤阳云出翼春分正阳云出张如积白鹄清明白阳云出奎谷雨大阳云出张如车葢立夏当阳云出觜赤如硃小满上阳云出七星芒种长阳云出斗维夏至少隂云如水波萃萃小暑云五色出大暑阴云出南赤北苍立秋浊隂云出如赤缯处暑赤隂云出南黄北苍白露黄隂云出觜秋分白隂云出参寒露正隂云出如冠缨霜降大隂云出上如羊下如磻石立冬隂云出而黑大雪降隂云出而分冬至日谨见云送迎从其乡来歳美民和
　　冬至之日见云送迎从其下向来歳大美人民和不疾疫无云送迎徳薄歳恶故其云赤者旱黑者水白者兵黄者有土功诸从日气送迎其征也
　　按古者以灵台候云物凡分至啓闭必书云色其占审矣而云状不齐名气纷异吕览曰至乱之化其云状有若犬若马若白鹄若众车有其状若人苍衣赤首不动其名曰天衡有其状若悬釡而赤其名曰云旍有其状若众马以鬭其名曰滑马有其状若众植华以长黄上白下其名蚩尤之旍故汉志天文僃言云气其说葢本于墨子陈平范增皆有其书名望气经而唐邵鄂衍之为赋兹不具录惟晋志数语与望气经小异今刺取之其畧曰凡海旁蜄气象楼台广野气成宫阙北夷之气如牛羊羣畜穹庐南夷之气类舟舡幡旗自华以南气下黑上赤嵩髙三河之郊气正赤恒山之北气青勃碣海岱之间气皆正黒江淮之间气皆白东海气如员簦附汉河水气如引布江汉气劲如杼济水气如黑防渭水气如狼白尾淮南气如白羊少室气如白兎青尾恒山气如黑牛青尾东夷气如树西夷气如室屋南夷气如阇台或舟舡阵云如立垣杼轴云类轴抟两端兑杓云如绳居前车竟天其半半天其蛪者类阙旗故钩云句曲诸此云见以五色占而泽抟宻其见动人及有兵必起合鬭其直云气如三疋帛广前锐后大军行气也韩云如布赵云如牛楚云如日宋云如车鲁云如马衞云如犬周云如车轮秦云如行人魏云如防郑云如绛衣越云如龙蜀云如囷车气乍高乍下徃徃而聚骑气卑而布卒气抟前卑后高者疾前方而高后锐而卑者却其气平者其行徐前高后卑者不立而返校骑之气正苍黑长数百丈游兵之气如彗扫一云长数百丈无根本喜气上黄下赤怒气上下赤忧气上下黑土功气黄白徒气白读此可以槩窥古人气之学矣
　　冬至之前五日商贾不行兵甲伏匿人主与羣臣左右从东尔五日以五日一也
　　冬至之始人主与羣臣左右纵乐五日天下之众亦家家纵乐五日为迎日至之礼
　　冬至人主不出宫寝兵从乐五日击黄钟之磬公卿大夫列士之意得则阴阳之晷如度数夏至之日如冬至之礼
　　冬至之日立八神树八尺之表日中视其晷晷如度者其歳美人民和顺晷不如度者则歳恶人民多譌言政令为之不平晷进则水晷退则旱进一尺则日食退一尺则月食月食则正臣下之行日食则正人主之道日冬至人主致八能之士或调黄钟或调六律或调五声或调五行或调律厯或调隂阳政徳所行八能以僃人主乃纵八能之士击黄钟之钟人敬称善言以相之【所谓金奏也】乃权水轻重称黄钟之重击黄钟之磬公卿大夫列士以徳贺于人主乃使八能之士击黄钟之皷皷用马革员径八尺一寸皷黄钟之瑟瑟用槐木长八尺吹黄钟之律间音以笙长四尺一寸一分黄钟之音得賔之律应夏日至如冬日至之礼舞八乐【云门五英六茎大卷韶夏护武也】黄钟之音调则賔之律应磬声和则林钟之律应此谓冬日至成天文夏日至成地理【郑注云三光之谓天文运行照天下冬至而数讫于是时也祭而成之所以报也】皷用黄牛皮员径五尺七寸琴用桑木长五尺七寸间音以箫长尺四寸【注此律必以九与十者天地数终焉又云箫管形象鸟翌鸟为火火成数七生数二二七一十四箫之长由此】
　　夏至人主从八能之士【谓选于天下人众之中取其习晓者而使之】先使作乐五日【谓日至之前豫前五日令八能之士习作其乐】或调黄钟【县黄钟于子以大小之差展其声】或调六律【六律管阳也又有六吕为之合管有长短吹之以调乐器之声】或调五音【金为钟革为皷石为磬竹为管丝为皆有声变舒疾也匏也木也土也不言调者声少变故不调】或调五声【宫商角征羽声杀缓急与神灵之气通人君听之可以察己之得失而知羣臣贤否】或调五行【谓五英】或调律歴【谓六茎】或调隂阳【谓云门咸池】或调正徳所行【谓之大韶大夏大护大武】
　　人主冬至日纵八能之士击黄钟之宫则人主敬善公卿大夫诚信
　　冬至隂气去阳气来【又】大隂奋于上青阳萌于下按后汉礼仪志日冬至夏至隂阳晷景长短之极微气之所生也故使八能之士八人或吹黄钟之律间以竽或撞黄钟之钟或度晷景权水轻重水一升冬重十三两或击黄钟之磬或皷黄钟之瑟轸闲九尺二十五宫处于中左右为商征角羽或击黄钟之皷先之三日太史谒之至日夏时四孟冬则四仲其气至焉先气至五刻太史令与八能之士即坐于端门左塾大予具乐器夏赤冬黑列前殿之前西上钟为端守宫设席于器南北面东上正徳席皷南西面令晷仪东北三刻中黄门持兵引太史令八能之士入自端门就位二刻侍中尚书御史谒者皆陛一刻乗舆亲御临轩安体静居以听之太史令前当轩溜北面跪举手曰八能之士以僃请行事制曰可太史令稽首曰诺起立少退顾令正徳曰可行事正徳曰诺皆旋复位正徳立命八能士曰以次行事闲音以竿八能曰诺五音各三十为阕正徳曰合五音律先唱五音并作二十五阕皆音以竿讫正徳曰八能士各言事八能士各书板言事文曰臣某言今月若干日甲乙日冬至黄钟之音调君道得孝道褒商臣角民征事羽物各一板否则召太史令各板书封以皂囊送西陛跪授尚书施当轩北面稽首拜上封事尚书授侍中常侍迎受报闻以小黄门幡麾节度太史令前曰礼毕制曰可太史令前稽首曰诺太史命八能士诣太官受赐陛者以次罢日夏至礼亦如之又按律厯志天子常以日冬夏至御前殿合八能之士陈八音听乐均度晷景钟律权土灰攷隂阳冬至阳气应则乐均清景长极黄钟通土灰轻而衡仰夏至隂气应则乐均浊景短极賔通土灰重而衡低进退于先后五日之中八能各以状闻太史封上效则和否则占候气之法为室三重戸闭涂衅必周密布缇缦室中以木为案每律各一内库外高从其方位加律其上以葭莩灰抑其内端案厯而之气至者灰去其为气所动者其灰散人及风所动者其灰聚殿中用玉律十二惟二至乃灵台用竹律六十日如其厯
　　贲居曰读此可以知先王体干法天致谨于阳事矣一阳之后夜半子时天心无改万物终而复始死而复生葢其愼哉故曰复其见天地之心
　　正旦五更人整衣冠于家庭中爆竹贴画鸡子或镂五色土于戸上祥不压也
　　立春元日万民鬭鸡鸣皆翘首结带正衣裳
　　惊蛰大壮初九桃始华不华仓库多火　荔挺不出则其国多火灾
　　虹不时见女谒乱公虹者隂阳交接之气阳唱隂和之象今即不见似君心在房内不修外事废乱失义夫人淫恣而不敢制故曰女谒乱公
　　鹿者隂中兽也贵臣之象应隂解角夏至大阳始屈隂气始升隂阳相向君臣之象也失节不解臣不承君贵臣作奸
　　立夏景风至而龙升天
　　鹊者阳鸟先物而动先事而应见于未风之象大寒之日鹊始巢今失节不巢癸气不通故言春不东风也大雪鱼负氷鱼上近氷也
　　立春雨水降条风至雉雊鸡乳氷解正月中猛风至立春雨水鸧鷃鸣立夏清风至而鹤鸣立秋虎始啸冬至鹖鴠不鸣
　　夏至小暑百劳鸣反舌鸟也能反覆其舌随百鸟之音垢上九候蝉始鸣不鸣国多妖言蝉应期鸣舌语之聚今失节不鸣鸣则失时多妖言　螳螂抟蝉之虫乘寒而杀物自蔽而有所前捕抟之象也蟋蟀之虫随隂迎阳居壁向外趣妇女织绩女工之众今失节不居壁象女工不成有淫佚之行因夜为奸故为门尸夜开门戸人之所由出入今夜不闭明非也
　　又曰条风至而杨柳津景风至而抟劳鸣虾蟆无声凉风至而鹤鸣阊阖风至而蜻蛚吟日至而泉跃
　　按吕不韦月令自东风解冻至水泽腹坚后魏始入厯为七十二其所载与夏小正淮南时则训管子与汲冢书互有出入及阅杨升庵所引王氷注素问亦引吕氏月令七十二与今厯中所载不同如桃始华为小桃华雷乃发声下有芍药荣田防化为鴽下有牡丹华王生作赤箭生苦菜秀作吴葵华麦秋至作小暑至半夏生下有木槿荣蛰虫坯戸下有景天华可考古今节之异



　　古微书卷十四
<经部,五经总义类,古微书>
　　钦定四库全书
　　古微书卷十五
　　明　孙防　编
　　易通卦騐
　　古今厯法载载晷影之数交有参差考之通卦騐更为悉僃此其完间也
　　冬至晷长一丈三尺当至不至则旱多温病未当至而至则多病逆心痛应在夏至
　　小寒晷长一丈一尺四分当至不至先小旱后小水丈夫多病喉痹未当至而至多病身热来年麻不为大寒晷长一丈一尺八分当至不至则先大旱后大水麦不成病厥逆未当至而至多病上气嗌肿
　　立春晷长一丈一寸六分当至不至兵起麦不成民疲瘵未当至而至多病熛疾疫
　　雨水晷长九尺一寸六分当至不至早麦不成多病心痛未当至而至多病□
　　惊蛰晷长八尺二寸当至不至则雾稚禾不成老人多病嚏未当至而至多病痈疽胫肿
　　春分晷长七尺二寸四分当至不至先旱后水歳恶米不成多病耳痒
　　清明晷长六尺二寸八分当至不至菽豆不熟多病嚏振寒洞泄未当至而至多温病死
　　谷雨晷长五尺三寸六分当至不至水物杂稻等不熟多病疾疟振寒霍乱未当至而至老人多病气肿立夏晷长四尺三寸六分当至不至旱五谷伤牛畜疾未当至而至多病头痛肿嗌喉痹
　　小满晷长三尺四寸当至不至凶言有大防先水后旱多病筋急痹痛未当至而至多病熛嗌肿
　　芒种晷长二尺四寸四分当至不至凶言国有狂令未当至而至多病厥头痛
　　夏至晷长一尺四寸八分当至不至国有大殃旱隂阳并伤草木下落有大寒未当至而至病睂肿
　　小暑晷长二尺四寸四分当至不至前小水后小旱有兵多病泄注腹痛未当至而至多病肿
　　大暑晷长三尺四寸当至不至外兵作来年饥多病筋痹胸痛未当至而至多病胫痛恶气
　　立秋晷长四尺三寸六分当至不至风为灾来年黍不熟未当至而至多病咳上气咽肿
　　处暑晷长五尺二寸三分当至不至国多浮令兵起来年麦不熟未当至而至多病胀耳热不出行
　　白露晷长六尺二寸八分当至不至多病痤疽泄未当至而至多病水腹闭疝瘕
　　秋分晷长七尺二寸四分当至不至草木复荣多病温悲心痛未当至而至多病胸鬲痛
　　寒露晷长八尺二寸当至不至来年谷不成六畜鸟兽被殃多病疝瘕腰痛未当至而至多病痰热中
　　霜降晷长九尺一寸六分当至不至万物大耗来年多大风人病痛未当至而至多病胸脇支满
　　立冬晷长一丈一寸二分当至不至地气不藏来年立夏反寒早旱晚水万物不成未当至而至多病臂掌痛小雪晷长一丈一尺八分当至不至来年蚕麦不成多病脚腕痛未当至而至亦为肘腋痛应在小暑
　　大雪晷长一丈二尺四分当至不至温气泄夏蝗虫生大水多病少气五疽水肿未当至而至多病痈疽痛应在芒种
　　按此纬以晷影病厄通于内经五运六气矣谨刺其要
　　素问天元纪夫变化之为用也在天为在人为道在地为化化生五味道生智生神神在天为风在地为木在天为在地为火在天为湿在地为土在天为燥在地为金在天为寒在地为水
　　应天为天符者六微防大论曰木运之歳上见厥隂【丁巳丁亥】火运之歳上见少阳【戊寅戊申】少隂【戊子戊午】土运之歳上见太隂【己丑己未】金运之歳上见阳明【乙卯乙酉】水运之歳上见太阳【丙辰丙戌】葢司天与运气相符故为天符也又六元正纪大论曰戊子戊午太征上临少隂戊寅戊申太征上临少阳丙辰丙戌太羽上临太阳如是者三丁巳丁亥少角上临厥隂乙卯乙酉少商上临阳明己丑己未少宫上临太隂如是者三甲辰甲戌太宫下加太隂壬寅壬申太角下加厥隂庚子庚午太商下加阳明如是者三癸巳癸亥少征下加少阳辛丑辛未少羽下加大阳癸卯癸酉少征下加少隂如是者三为天符也承歳为歳直者当年十干建运与年辰十二律五行相会如木运临卯火运临午金运临酉水运临子所谓歳会气之平也三合为治者火运之歳上见少隂年辰临午即戊午歳也土运之歳上见太隂年辰临丑未即己丑己未歳也金运之歳上见阳明年辰临酉即乙酉歳也此三者天气运气与年辰俱会故为三合也　帝问三隂三阳合之奈何鬼臾区曰子午之歳上见少隂丑未之歳上见太隂寅申之歳上见少阳卯酉之歳上见阳明辰戌之歳上见太阳己亥之歳上见厥隂少隂所谓标也厥隂所谓终也厥隂之上风气主之少隂之上气主之太隂之上湿气主之少阳之上相火主之阳明之上燥气主之太阳之上寒气主之所谓本也是为六元
　　六微防篇又曰天气始于甲地气始于子子甲相合命曰歳立甲子之歳初之气天数始于水下一刻终于八十七刻半二之气始于八十七刻六分终于七十五刻三之气始于七十六刻终于六十二刻半四之气始于六十二刻六分终于五十刻五之气始于五十一刻终于三十七刻半六之气始于三十七刻六分终于二十五刻所谓初六天之数也乙丑歳初之气天数始于二十六刻终于一十二刻半二之气始于一十二刻六分终于水下百刻三之气始于一刻终于八十七刻半四之气始于八十七刻六分终于七十五刻五之气始于七十六刻终于六十二刻半六之气始于六十二刻六分终于五十刻所谓六二天之数也丙寅歳初之气天数始于五十一刻终于三十七刻半二之气始于三十七刻六分终于二十五刻三之气始于二十六刻终于一十二刻半四之气始于一十二刻六分终于水下百刻五之气始于一刻终于八十七刻半六之气始于八十七刻六分终于七十五刻所谓六三天之数也丁卯歳初之气天数始于七十六刻终于六十二刻半二之气始于六十二刻六分终于五十刻三之气始于五十一刻终于三十七刻半四之气始于三十七刻六分终于二十五刻五之气始于二十六刻终于一十二刻半六之气始于一十二刻六分终于水下百刻所谓六四天之数也次戊辰歳初之气复始于一刻常如是无已周而复始帝曰愿闻其歳岐伯曰日行一周天气始于一刻日行再周天气始于二十六刻日行三周天气始于五十一刻日行四周天气始于七十六刻日行五周天气复始于一刻所谓一纪也是故寅午戌歳气会同未亥歳气会同辰申子歳气会同己酉丑歳气会同终而复始
　　气交变论帝曰歳有胎孕不育何气使然岐伯曰六气五类相胜制也厥隂司天毛虫静羽虫育介虫不成在泉毛虫育倮虫耗羽虫不育少隂司天羽毛静介虫育毛虫不成在泉羽虫育介虫耗不育太隂司天倮虫静鳞虫育羽虫不成在泉倮虫育鳞虫不成少阳司天羽虫静毛虫育倮虫不成在泉羽虫育介虫耗毛虫不育阳明司天介虫静羽虫育介虫不成在泉介虫育毛虫耗羽虫不成太阳司天鳞虫静倮虫育在泉鳞虫耗倮虫不育
　　易坤灵图
　　此或配干凿度而名篇
　　天地成位君臣道生粤有天皇　天皇氏之先与乾曜合元君有五期辅有三名【宋均注君之用事五行更王者亦有五期三辅公卿大夫也】地皇出于熊耳龙门之岳人皇出于刑马山提地之国
　　遂皇始出握机矩是法北斗而成七政表计防图其刻曰苍渠通灵【矩法也言遂皇持斗机运转之法指天以施政教】苍牙通灵昌之成运孔演命明道经【防时无书刻石而谓之其文曰苍牙渠肩之人能通神灵之意苍牙则伏羲也昌则文王也孔则孔子也】
　　伏羲方牙精作易无书以画事此画之始
　　伏羲立九部而民易理葢九州之始也
　　尧母崩去【一作其母萌也】云入戸蛟龙守门【庆都为天皇之女天帝以云覆御之】故曰时乗六龙以御天也
　　尧之精阳万物莫不从者帝必有洪水之灾天生圣人使救之故言乃綂天也挕天之业使之理也至徳之萌日月若连璧五星若编珠　尧以甲子天元为推术甲子为蔀首起十月之朔
　　按厯术甲子篇天元之始于十一月甲子夜半朔旦冬至日月若连珠俱起牵牛之初歳雄在阏逢雌在挕提格月雄在毕雌在訾訾则娵訾之宿日雄在甲雌在子在子是阳气支干之首也今太乙家筭数起天开甲子大率祖于尧之厯云
　　徳合天地在正不在私曰帝帝者天号也徳配天地不私公位称之曰帝天子者继天治物改正一綂各得其宜父天母地以养生人至尊之号也大君者君人之盛也
　　易之帝乙为成汤书之帝乙六世王天之锡命疏可同名
　　其说出干凿度已录于中篇
　　圣人受命瑞应先于河瑞应之至圣人杀龙龙不可杀皆感气君子得众之助瑞应先见于陆瑞应之至君子发虵蛇不如龙陆不如河
　　贲居曰按圣人龙见君子蛇见龙见必于河蛇见必于洛其说已备于干凿度矣隂符经曰天发杀机龙蛇走陆吾安知龙蛟之不为孽也汉髙帝斩蛇不害为圣人宋文帝见龙未必为君子后世亦孰从而审之
　　三王之郊一用夏正各郊所感帝
　　贲居曰感生帝之说起于郑殆祖此纬也而后代用之六季南北朝遂妄引图防五徳之运各祀太微感生帝可发卢胡
　　正其本万事理差之毫谬以千里故君子必谨其始孔子曰雷之始发大壮始君弱臣强从解起
　　古语曰一夫两心拔刺不深又曰踬马破车恶妇破家鹂必匹飞鵙必单栖
　　五帝东方木色苍七十二日南方火色赤七十二日中央土色黄七十二日西方金色白七十二日北方水色黒七十二日
　　按运气全书太古占天望气定位之始见黅天之气横于甲已方为土运素天之气横于乙庚方为金运天之气横于丙辛方为水运苍天之气横于丁壬方为木运丹天之气横于戊癸方为火运又地之六位则分主于四时天之五运亦相生而终歳度每十歳一周天每运各主七十二日零五刻总三百六十五日二十五刻共成一歳其起五音者葢将一歳中大运为主上下因之而名太少五音也若当年是木合自大角而下生之故曰初正大角木生少徴火少徴火生太宫土太宫土生少商金少商金生太羽水则为终亦以太过不及随之也
　　易稽览图
　　此亦主节徴应倚卦立言
　　太平时隂阳和风雨咸同海内不偏地有险易故风有迟疾虽太平之政犹有不能均同也唯平均乃不鸣条降隂为雨降隂之雨润而破块
　　隂阳和合为电辉辉也其光长
　　桐枝濡毳而又空中难成易伤须成器而后华
　　夏至后三十日极温夏至景风至蝉始鸣螳蜋生冬至后三十日极寒
　　易通綂图
　　春行东方青道曰东陆夏月日行东南赤道曰南陆日行西方白道曰西陆日行东北方黑道曰北陆










　　古微书卷十五
　　钦定四库全书
　　古微书卷十六
　　明　孙防　编
　　易河图数
　　易大衍之数原起河图故河图虽自有纬而未尝言数此传易者穷其数之原也
　　取生数一三五七九筮取成数二四六八十
　　一与六同宗二与七为朋
　　东方南方生长之方故七为少阳八为少隂西方北方成熟之方故九为老阳六为老隂
　　五运皆起于月初天气之先至干知大始也六气皆起于月中地气之后应坤作成物也
　　按乾坤凿度夫有形者生于无形则乾坤安从生故曰有太易有太初有太始有太素太易者未见气太初者气之始太始者形之始太素者质之始气形质具而未相离故曰浑沦言万物相浑沦而未相离视之不见听之不闻循之不得故曰易也易无形埒也易变而为一一变而为七七变而为九九者气变之究也乃复变而为一一者形变之始清轻上为天浊重下为地物有始有壮有究故三画而成干乾坤相竝俱生物有隂阳因而重之故六画而成卦卦者卦也挂万物视而见之故三画已下为地四画以上为天物感以动相应也阳气从下生故动于地之下则应于天之下动于地之中则应于天之中动于地之上则应于天之上故初以四二以五三以上此谓之应阳动而进隂动而退故阳以七隂以八为彖易一隂一阳合而为十五之谓道阳变七之九隂变八之六亦合于十五则彖变之数若一阳动而进变七之九象其气之息也隂动而退变八之六象其气之消也故太一取其数以行九宫四正四维皆合于十五五音六律七宿由此作焉八卦之生物也画六爻之移气周而从卦八卦数二十四以生隂阳行之皆合之于度量阳坼九隂坼六隂阳之坼各百九十二以四时乘之八而周三十二而大周三百八十四爻万一千五百二十坼也故卦当歳爻当月坼当日太衍之数必五十以成变化而行鬼神也故曰日十者五音也辰十二者六律也星二十八者七宿也凡五十所以大阂物而出之者故六十四三百八十四爻戒各有所击焉故阳唱而隂和男行而女随天道左旋地道右迁二卦十二爻而期一歳干阳也坤隂也并治而交错行干贞于十一子左行阳时六坤贞于六月未右行隂时六以奉顺成其歳歳终次从于屯蒙屯蒙主歳屯为阳贞于十二月丑其爻左行以间时而治六辰蒙为隂贞于正月寅其爻右行亦间时而治六辰歳终则从其次卦阳卦以其辰为贞五与左行间辰而治六辰隂卦与阳卦同位者退一辰以为贞其爻右行间辰而治六辰防否之卦独各贞其辰共北辰左行相随也中孚为阳眞于十一月子小过为隂贞于六月未法于乾坤三十二歳期而周六十四卦三百八十四爻万一千五百二十坼复从于贞
　　易筮谋类
　　一作是谋类贲居曰书有致其谲以导其庸者此篇是也易不可见则乾坤或几乎毁矣天网地维阳九百六穷则必变变则必通元防运世于兹可测
　　斗机絶网玉衡拨挕提亡【郑注曰斗机鸡斗者天中之精天失其平故斗机絶网玉衡拨也挕提者斗前之星为斗施政教布之八野今斗失其正故挕提亦为之不见】施五星合狼狐张昼视无日虹蜺煌煌夜视无月彗孛蒋蒋【此皆属干干多为天失其主者故着天者皆失其政】当藏者出当出者消危处易期【当藏者出解昼视无日虹蜺煌煌也当出者消解夜视无月也是为危处易期】太山失金鸡西岳亡玉羊【太山失金鸡者箕星亡也箕者为风风动鸡鸣今期者亡故鸡亦亡西岳亡玉羊者狼星亡狼在于未为羊也】鸡失羊亡臣纵恣万人愁不祥天卑地髙雷讙公行【天下雷同讙哗公行无所畏也】星昼奔蜺夜光上无干下无常天昧昧履践氷【上元干干气不正故下无常天地昧昧不亡也昼视无日夜无月何明之有乎履践氷者峻急之法行被其刑也】民衣雾主吸霜【民衣雾政行被其毒也主吸霜被隂毒将害躬也】间可倚杵于何藏【解上天卑地髙天地相去其间不可倚一杵耳】不知夏不知冬不见父不见兄【所以然者以天卑地髙髙卑失列故卑为父兄尊为子弟】望之漠漠视之茫茫□当威出坐玉牀【玉床天子之位也】一作假威出座玉牀
　　按皇极经世书日经天之元月经天之会星经天之运辰经天之世以日经日则元之元可知之矣【重干为干】以日经月则元之防可知之矣【干兑为履】以日经星则元之运可知之矣【干离为同人】以日经辰则元之世可知之矣【干震为无妄】以月经日则防之元可知之矣【兑干为夬】以月经月则防之防可知之矣【重兑为兑】以月经星则防之运可知之矣【兑离为革】以月经辰则防之世可知之矣【兑震为随】以星经日则运之元可知之矣【离干为大有】以星经月则运之防可知之矣【离兑为睽】以星经星则运之运可知之矣【重离为离】以星经辰则运之世可知之矣【离震为噬嗑】以辰经日则世之元可知之矣【震干为大壮】以辰经月则世之防可知之矣【震兑为归妹】以辰经星则世之运可知之矣【震离为丰】以辰经辰则世之世可知之矣【重震为震】元之元一【此其数起于一耳】元之防十二【此则一乘十二之防】元之运三百六十【此则再乘三十之谓】元之世四千三百二十【此则三乗十二之谓也】防之元十二【此起数于十二】防之防一百四十四【此则一乘十二之谓】防之运四千三百二十【此则再乗三十之谓】防之世五万一千八百四十【此则三乘十二之谓】运之元三百六十【此其数起于三百六十】运之防四千三百二十【此则一乘十二之谓】运之运十二万九千六百【此则再乘三十之谓】运之世一百五十五万五千二百【此则三乗十二之谓】世之元四千三百三十【此其数起于匹千三百二十】世之防五万一千八百四十【此则一乗十二之谓】世之运一百五十五万五千二百【此则再乘三十之谓】世之世一千八百六十六万二千四百【此则三乘十二之谓也】此与隂蚀隂勃阳九百六之说可以互参已录于河图纬
　　圣人兴起不知姓名当吹律聴声以别其姓黄帝吹律定姓是也
　　其触耀而出师旷歴推音筭以度知旦
　　按论衡孔子生不知其父其母匿之吹律自知殷宋大夫子氏之世也
　　汉书京房本姓李吹律自定为京氏
　　濳夫论凡姓之有音也必随其本生祖所出也太皥木精承歳星而王夫其子孙咸当为角神农火精承荧惑而王夫其子孙咸当为徴黄帝土精承镇而王夫其子孙咸当为宫少昊金精承太白而玉夫其子孙咸当为商颛顼水精承辰而王夫其子孙咸当为羽虽号百变音形不易至于音筭之说未有前闻惟太公六韬示其一二太公曰其法以天清净夜半往至敌垒去九百歩外徧持律管当耳大呼警之有声应管其来甚微角声应管当以白虎徴声应筦当以武商声应管当以朱雀羽声应管当以勾陈五筦声尽不应者宫也当以青龙此五行之符佐胜之徴成败之机微妙之音皆有外敌人惊动则聴之闻抱皷之音者角也见火光者徴也闻金铁矛防之音者商也闻人啸呼之音者羽也寂寞无闻者宫也此五者音之符也　师旷之厯推音筭殆近此与而云以度知旦或又谓作厯事耳
　　精气谓七八游魂谓九六
　　本注游魂谓之鬼物终所归精气谓之神物生所信也言木火之神生物东方金水之鬼终归西北其情状与春夏生物秋冬终物相似郑云圣人之精气谓之神贤智之精气谓之
　　易九厄谶
　　凡言防者皆依于数数积九六而必穷故天地有刼灾世运有屯厄古之智人于是衍防
　　聪明蔽塞政在臣下婚戚干朝君不觉寤虹蜺贯日君舒怠臣下有倦白黑不别贤不肖并不能忧民急气为之舒缓草不揺
　　主失礼烦苛则旱之鱼螺子变为蝗虫
　　三綂是为元歳元歳之闰隂阳灾初入元百六阳九次三百七十四隂九【初入元百六歳有戹者则前元之余气也若余分为闰也易文有九六七八百六与三百七十四六乘八之数也六八四十八合为四百八十歳也】次四百八十阳九【亦六乘八之数也四百八十歳有九年旱】次七百二十隂七【亦九乘八之数也八九七十二为七百二十】次七百二十阳七【八十歳纪一甲子冬至以八乘九故七百二十歳乃有灾也】次六百隂五次六百阳五【七八爻乗八之数也七乗八得五百六十歳八乘八得六百四十歳爻有七八八八六十四七八五十六二爻之数合千二百满纯隂七八不变故通其气使各六百歳乃有灾】次四百八十隂三次四百八十阳三【此六乘八之数也阳奇隂偶故九再数而六四数七八不变九无偶各一数一九之中有五阳四隂阳旱隂水七九五三皆阳数也故曰阳九之厄正以九七五三为灾者从天竒数也易立天之道曰隂与阳系天故取其奇为灾歳】凡四千六百一十七歳与一元终经歳四千五百六十灾歳五十七【经歳从百六终阳三也得灾歳五十七合为一元四千六百一十七歳】
　　易辨终备
　　日再中乌连嬉仁圣出握知时
　　煌煌之耀干为之冈合凝之坤握其方雌雄呿近六节揺通万物孚甲日营始东
　　易萌气枢
　　人君不好士走马被文绣犬狼食人食则有六畜谈言易中孚传
　　阳感天子不旋日诸侯不旋时大夫不过期
　　易运期
　　言居东西有午两日并光　居下其为主人及为辅五八四十黄气受贞人出【并言魏以许昌也】在山禾女运王天下






　　古微书卷十六
　　钦定四库全书
　　古微书卷十七
　　明　孙防　编
　　礼纬
　　贲居子曰礼经之遗佚甚矣古仪礼天子诸侯大夫礼俱亾周礼竟缺冬官曲台大戴率汉儒缉补非孔初也况于纬支离益甚殊乖厥素梁崇文目礼纬三卷一含文嘉一稽命征一斗威仪当隋之世郑注已佚矣兹所得或滥取祯瑞旁记典文而词实肤靡畧拾为篇云
　　礼含文嘉
　　礼质法天文法地周季之文滥矣安得有嘉所珍者含文而依之乎质则天地交焉如言黄裳元吉文之美在中也
　　虙戏燧人神农谓之三皇伏者别也变也戏者献也法也伏羲始别八卦以变化天下天下法则咸伏贡献故曰伏羲也燧人始钻木取火炮生为熟令人无复腹疾有异于禽兽遂天之意故曰遂人也神农神者信也农者浓也始作耒耜教民耕种美其食衣徳浓厚若神故为神农也
　　礼有三起礼理起于太一礼事起于遂皇礼名起于黄帝
　　按郑引运斗枢伏羲女娲神农为三皇宋均引甄耀度数燧人伏羲神农为三皇白虎通伏羲神农祝融为三皇其说云祝者属也融者续也言能属续三皇之道而行之故谓祝融也太史公依世本大戴礼以黄帝颛顼帝喾唐尧虞舜为五帝孔安国尚书序皇甫谧帝王世纪并以伏羲神农黄帝为三皇少昊颛顼高辛唐虞为五帝
　　贲居曰三坟以伏羲为燧人之子矣郑六艺论又云遂皇之后歴六纪九十一代至伏羲皇甫世纪云女娲氏亦风姓伏羲之妹也谯周古史考则云遂人次有三姓乃至伏羲伏羲次有三姓始至女娲郑以大庭氏是神农之别号而谯周以神农炎帝非一人自神农至炎帝一百三十三姓罗泌路史至以为轩辕之前别有轩辕而有巢之上更一有巢何上古之多冥也夫帝皇至贵而隠冺防汩犹若此况于后世一介里巷修名者其孰为表而传之使声施不朽哉噫难矣难矣
　　伏羲徳洽上下天应以鸟兽文章地应以河图洛书乃则象而作易
　　神农修徳作耒耜地应之以醴泉　神农就田作耨天应以嘉禾
　　作易植谷乃制作之大者因思及于一器一象皆古人心力矣考之
　　世本曰庖羲作瑟勾芒作网罗庖羲臣也女娲作笙簧随作竽女娲臣也神农作琴炎帝伯陵作钟无勾作磬黄帝作旃作冕挥于作弓夷牟作矢雍父作舂仓颉作字俱黄帝臣也尧作围棋繇服牛相士乘马腊作驾俱尧臣也禹作宫室倕作铫
　　古史考曰伏羲作网神农作市作耒耜黄帝作弩作釡甑舜作瓦棺土堲夏少康作箕帚昆吾作瓦山海经曰少昊生股是始为弓矢帝俊八子作歌舞稷之孙叔均始作牛耕凿齿作楯
　　吕览曰阴康氏作舞帝喾令抃卜作皷鞞倕作皷及鞞伶伦作权度量胡曹作衣裳尤作戈防
　　中华古今注曰轩辕臣胡曹作衣伯余作裳荀始为冠于则作防履容成作厯大挠作甲子车区占星气伶伦作律吕首作算夷羿作弓祝融作市仪狄作酒高元作室虞姁作舟伯益作井赤冀作杵臼乗稚作驾寒哀作御玉氷作服牛巫彭作医巫咸作筮物原曰有巢始衣皮轩辕妃嫘祖始育蚕伏羲作裘燧人始束发为髻伏羲始作皮冠轩辕加以冕周公作縰轩辕始作带颛顼制绦尧为玉佩殷汤作笏及鞶囊此可以得正名百物之大概矣
　　禹卑宫室垂意于沟洫百谷用成神龙至灵龟服玉女敬养天赐【一作】神农女降
　　按宋书祥瑞志玉女者天赐妾也禹时有之
　　禹耳三漏是谓大通兴利除害决河疎江臯陶乌喙是谓至诚决狱明白察于人情汤臂三肘是谓柳翣攘去不义万民蕃息文王四乳是谓至仁天下所归百姓所亲武王望羊挕杨盱目陈兵天下富昌周公背偻是谓强俊成就周道辅于防王孔子反宇是谓甫邱徳泽所兴藏元通流
　　按素问五音五味篇五形之人二十五变木形之人其属角有左角之人釱角之人上角之人大角之人判角之人火形之人其属征有右征之人少征之人质征之人上征之人判征之人土形之人其属宫有少宫之人上宫之人大宫之人加宫之人左宫之人金形之人其属商有右商之人少商之人□商之人上商之人左商之人水形之人其属羽有众羽之人桎羽之人上羽之人大羽之人少羽之人木形则佗佗然遗遗然随随然推推然括括然火形则核核然肌肌然慆慆然鲛鲛然頥頥然土形则敦敦然婉婉然坎坎然枢枢然兀兀然金形则錞錞然廉亷然脱脱然监监然严严然水形则延延然颊颊然纡纡然絜絜然安安然虽不能通其详其大指可知矣【又】通天篇少师对黄帝有少态之人太隂之人其状黮黮然黑色念然下意临临然长大腘然末偻少隂之人其状清然窃然固以隂贼立而躁险行而似太隂之人其状轩轩储储反身折国少隂之人立则好仰揺其两背两肘则长于背隂阳和平之人其状委委然随随然颙颙然愉愉然□□然豆豆然众人皆曰君子此隂阳和平之人也
　　礼天子灵台所以观天人之际隂阳之会也揆星度之验征六气之瑞应原神明之变化覩日气之所验为万物获福于无方之原招太极之清泉以兴稼穑之根仓廪实知礼节衣食足知荣辱
　　按六韬文王既出羑里周公旦筑为灵台【又】淮南子文王为玉门筑灵台以待纣之失东汉世明堂灵台各有令一人掌日月星辰皆属太史世祖中元元年初营明堂辟雍灵台章帝建初三年宗祀明堂礼毕登灵台望云物则其礼惟汉为盛也后世直以为观星之台云
　　天子得灵台之礼则五车三柱明制可行不失其常水泉川流无滞寒暴暑之灾陆泽山林禾尽丰穰
　　按天官书西宫咸池曰天五潢五潢五帝车舍火火旱金兵水水中有三柱柱不具兵起
　　正义曰五车五星三柱九星在毕东北占五车均明柱皆见则仓廪实不见其国絶食兵见起
　　晋志三柱一曰三泉天子得灵台之礼则五车三柱均明有常其中五星曰天潢南三星曰咸池鱼囿也
　　明堂所以通神灵感天地正四时出教令崇有徳章有道褒有行
　　明堂者八窓四达窓通八卦之气布政之宫在国之阳面三十西面十二法十六月也天子孟春上幸于南郊悬十二月之正正还藏于祖庙月取一政班于明堂也诸侯以孟春之月朝于天子受十二月之政藏于祖庙月取一政行之闰月无常数则阖门而居之
　　按考工记周人明堂度九尺之筵东西九筵南北七筵堂崇一筵五室凡室二筵室中度以几堂上度以筵【又】月令曰孟春之月天子居青阳左个仲春之月天子居青阳太庙季春之月天子居青阳右个孟夏之月天子居明堂左个仲夏之月天子居明堂右个中央土天子居太庙右室孟秋之月天子居总章左个仲秋之月天子居总章太庙季秋之月天子居总章右个孟冬之月天子居堂左个仲冬之月天子居堂太庙季冬之月天子居堂右个
　　五祀南郊北郊西郊东郊中兆正谋五者天子公侯伯子男卿大夫士所以承天也
　　按月令章句东郊去邑八里因木数也南郊七里因火数也中兆五里因土数也西郊九里因金数也北郊六里因水数也
　　又按孔頴达礼记疏天神有六祭之一歳有九昊天上帝冬至祭之一也苍帝灵威仰立春之日祭之于东郊二也赤帝赤熛怒立夏之日祭之于南郊三也黄帝含枢纽季夏六月土王之日亦祭之于南郊四也白帝白招柜立秋之日祭之于西郊五也黑帝汁光纪立冬之日祭之于北郊六也王者各禀五帝之精气而王天下于夏正之月祭于南郊七也四月龙星见而雩摠祭五帝于南郊八也季秋大飨五帝于明堂九也地神有二歳有二祭夏至之日祭昆仑之神于方泽一也夏正之月祭神州地祗于北郊二也或云建申之月祭之与郊天相对冬至祭昊天上帝者是也
　　刑法格藏世作颂声封于太山考绩柴燎禅于梁甫尅石纪号英炳巍巍功平世教
　　按白虎通封禅必于其上何因高告高顺其类也故升封者增高也下禅梁甫之山基广厚也天以高为尊地以厚为徳故增泰山之高以仿天附梁甫之基以报地三皇禅于绎绎之山明已成功而去有徳者居之绎绎者无穷之意也五帝禅于亭亭者制度审諟徳着明也三王禅于梁甫之山者梁信也甫辅也辅天地之道而行之也
　　殷爵三等殷正尚白白者兼正中故三等夏尚黑亦从三等周爵五等各有宜也
　　周爵五等凡南面之君五者法五行之刚日凡北面之臣五者法五行之柔日【郑注是其总法五行也分之则法五刚甲丙戊庚壬其诸侯之臣法五柔乙丁己辛癸是也】
　　礼有九锡一曰车马二曰衣服三曰乐则四曰朱戸五曰纳陛六曰虎贲七曰弓矢八曰鉄钺九曰秬鬯皆所以劝善扶不能
　　宋均注云诸侯有徳当益其地不过百里后有功加以九赐进退有节行歩有度赐以车马以代其歩其言成文章行成法则赐以衣服以表其徳其长于教诲内懐至仁赐以乐则以化其民其居处修理房内不泄赐以朱戸以明其别其动作有理赐以纳陛以安其体其勇猛劲疾执义坚强赐以虎贲以备非常其内怀至仁执义不倾赐以弓矢使得专征其亢阳威武志在宿卫赐以斧钺使得专杀其孝慈父母赐以秬鬯使之祭祀皆如有徳则隂阳和风雨时四方所瞻臣子所望则有秬鬯之草景星之应是也按周礼九仪一命受职再命受服三命受位四命受器五命赐则六命赐官七命赐国八命作牧九命作伯
　　又公羊说九赐之次与含文嘉不同一曰加服二曰朱戸三曰纳陛四曰舆马五曰乐则六曰虎贲七曰斧钺八曰弓矢九曰秬鬯
　　天子射熊诸侯射麋大夫射虎豹士射鹿豕
　　按白虎通天子所以射熊何示当服天下巧佞之臣也诸侯射麋者示远迷惑人也麋之言迷也大夫射虎豹者示服猛也士射鹿豕者示除害也大夫士射两者人臣示为君亲视事身劳苦也或曰臣隂故数偶也
　　牙旗者将军所建也旗有九名日月为常交龙为旂通帛为旃杂帛为物熊虎为旗鸟隼为旟龟蛇为旐全羽为旞析羽为旌
　　按尔雅充幅曰旐继旐曰斾注旄首曰旌有于曰旂错鸟革曰旟因章曰旃【又】墨子云守城之法水为苍旗火为赤旗薪樵为黄旗石为白旗水为黑旗食为菌旗死士为苍鸾之旗竞士为虎旗多卒为双兎旗吾人男女为童旗弩为狗旗盾为羽旗车防为莋旗
　　山泽者三皇五帝之感应也
　　人君政尊则日月贡明
　　天子崇有徳彰有道显有功褒有行则太微七星明少微处士有徳星应
　　玉石得宜则太白常明
　　内外之制各得其宜则山泽出白龟宝石
　　缓五车明五礼则五禾应以大丰
　　按天官书南宫朱鸟权衡【孟康曰轩辕为权太微为衡】衡太微三光之廷其内五星五帝坐晋志曰天子动得天度止得地意从容中道则太微五帝坐明以光又天官书廷藩西有隋星五曰少微士大夫晋志云少微四星在太微西正义曰在太微南北列南第一星处士第二星议士第三星博士第四星大夫明大而黄则贤士举也太白为玉石未详
　　按瑞应图玉龟者师旷时出河东之涯为圣图出河负录防书宋志元嘉中白龟见吴兴则亦与灵龟同瑞矣宋志玉英者五常并修则见碧石者玩好之物弃则至嘉禾者五谷之长王者徳盛则二苗共秀于周徳三苗共穗于商徳同本异穟于夏徳异本同秀
　　制度因料勿以逆应其明勿以感其方也
　　推之以上元为始起十一月甲子朔旦夜半冬至日月五星俱起宰牛之初计日月右行也【郑注上元大素以来至所求年】按易凿度曰尧以甲子天元为推术【注云甲子为蔀首起十一月朔】又厯原名握先纪曰甲子【握先为厯始之名始言无前者】七十六歳为一纪而一蔀首






　　古微书卷十七
<经部,五经总义类,古微书>
　　钦定四库全书
　　古微书卷十八
　　明　孙防　编
　　礼稽命征
　　运有兴衰教有因革皆稽之乎礼礼也者命之元也故惟礼文质可以征命
　　礼之动淆也与天地同气四时合信隂阳为符日月为明上下和洽则物兽如其性命
　　天子祭天地宗庙六宗五岳得其宜则五谷丰雷雨时至四夷贡物青曰黄马黄龙翔黄雀集
　　唐虞五庙亲庙四始祖庙一夏四庙至子孙五殷五庙至子孙六
　　夏无大祖宗禹而已则五庙殷人祖契而宗汤则六庙周尊后稷宗文王武王则七庙自夏及周少不减五多不过七
　　三年一祫五年一禘以衣服想见其容色三日齐思亲志意相见所好意喜然后入庙
　　按王制天子七庙三昭三穆与太祖之庙而七一坛一墠曰考庙曰王考庙曰皇考庙曰显考庙曰祖考庙皆月祭之远庙为祧有二祧享尝乃止去祧为坛去坛为墠坛墠有祷焉祭之无祷乃止去墠曰杜佑通典引郑云周制七庙太祖及文王武王之祧与亲庙四并而七王肃云尊者尊统于上故天子七庙其有殊功异徳非太祖而不毁不在七庙之数其礼与太祖同则文武之庙是也
　　及考韦元成庙制图云王者始受命诸侯始卦之君皆为太祖以下五世而迭毁毁庙之主蔵于太祖五年而再殷祭周之所以七庙者以后稷始封文王武王受命而王是以三庙不毁与亲庙四而七
　　又刘歆宗无数图曰七者其正法数者宗不在此数中宗变也茍有功徳则宗之不可预为设数故殷有三宗朱子以歆说为是此后世因而为九庙也其曰祫禘者王制郑注云天子诸侯之丧毕合先君之主于祖庙而祭之谓之祫后因以为常天子先祫而后时祭诸侯先时祭而后祫故公羊传曰大祫者何合祭也毁庙之主陈于太祖未毁庙之主皆升合食于太祖通考云马融谓嵗祫及坛墠禘及郊宗石室郑谓祫则毁主未毁主合祭于太祖禘则推大王王季以上迁主祭于后稷之庙文武以下若穆之迁主则祭于文王之庙昭之迁主则祭于武王之庙何休谓祫祭不及功臣禘则功臣皆祭及论禘祫之嵗月则皆援公羊五年再殷祭之说为据谓三年一祫五年再祫犹天道三嵗一闰五嵗再闰也
　　礼记正义云祫即禘也取其序昭穆谓之禘取其合集羣祖谓之祫近谓得之矣　然禘之义又与蒸尝异者
　　通考云有虞氏四时之祭名春曰礿夏曰禘秋曰尝冬曰烝礿禘阳义也尝烝隂义也禘者阳之盛也尝者隂之盛也古者于禘也发爵赐服顺阳义也于尝也出田色发秋政顺隂义也故王制曰天子犆礿祫禘祫尝祫烝诸侯礿则不禘禘则不尝尝则不烝烝则不礿
　　天命以黒故夏有珪天命以白故殷有白狼衔钩天命以赤故周有赤雀衔书
　　三皇三正伏羲建寅神农建丑黄帝建子至禹建寅宗伏羲商建丑宗神农周建子宗黄帝所谓正朔三而改也
　　天有三统物有三变故正色有三天有三生三死故土有三王王特一生死　周以至动殷以萌夏以牙按礼记疏云建子之月为正者谓之天统以天之阳气始生于下物得阳气微稍动变故为天统建丑之月为地统者以其物已吐牙不为天气始动物又未出不得为人所施功唯在地中含养萌芽故为地统建寅之月为人统者以其物出于地人功当须修理故谓之人统统者本也谓天地人之本也
　　天子三公诸侯皆以三帛以荐玉【宋注其殷礼三帛谓朱白苍象三正也其五帝之礼荐玉用一色之帛】　三帛者髙阳氏之后用赤缯髙卒氏之后用黒缯其余用白缯【其余谓尧舜之后也】　舜以十一月为正尚赤尧以十二月为正尚白髙辛氏以十二月为正尚黒髙阳氏以十一月为正尚赤少昊以十二月为正尚白黄帝以十三月为正尚黒神农以十一月为正尚赤女娲以十二月为正尚白伏羲以上未有闻焉按礼记疏易说卦云帝出乎震则伏羲也建寅之月又木之始其三正当从伏羲以下又文质再而复者文质法天地质法天文法地周文法地而为天正殷质法天而为地正者正朔文质不相须各自为义也
　　天子之旗九仞十二旒曳地【旗者旌旗也所以别尊卑序贵贱也】诸侯七仞九旒齐轸【轸车后横木也诸侯之旗齐于轸】卿大夫五仞五旒齐较士三仞三旒齐首【首头也】
　　天子饭以珠含以玉诸侯饭以珠含以璧卿大夫饭以珠含以贝
　　天子坟髙三仞树以松诸侯半之树以栢大夫八尺树以栾士四尺树以槐庶人无坟树以杨栁
　　祭天犊角茧栗社稷牛角握六宗五岳四渎之牛角尺执圭天子纯玉尺二寸公侯九寸四玉一石伯子男三玉二石
　　按白虎通引礼记王度曰玉者有象君之徳燥不轻湿不重薄不浇亷不伤疵不掩是以人君宝之五玉者各何施盖以为璜以征召璧以聘问璋以发兵珪以信质琮以起土功之事也
　　周礼典瑞掌玉瑞玉器之蔵瑑圭璋璧琮缫皆二采一就以頫聘四圭有邸以祀天旅上帝两圭有邸以祀地旅四望祼圭有瓉以肆先王以祼賔客圭璧以祀日月星辰璋邸射以祀山川以造赠賔客土圭以致四时日月封国则以土地珍圭以征守以恤凶荒牙璋以起军旅以治兵守璧羡以起度驵圭璋璧琮琥璜之渠眉疏璧琮以敛尸谷圭以和难以聘女琬圭以治徳以结好琰圭以易行以除慝大祭祀大旅凡賔客之事共其玉器而奉之大丧共饭玉含玉凡玉器出则共奉之【又】大宗伯之职以玉作六器以礼天地四方以苍璧礼天以黄琮礼地以青圭礼东方以赤璋礼南方以白虎礼西方以璜礼北方皆有牲币各放其器之色
　　春取榆栁之火夏取枣杏之火季夏取桑柘之火秋取柞楢之火冬取槐檀之火【注云榆栁青故春用之枣杏赤故夏用之桑柘黄故季夏用之柞楢白故秋用之槐檀黒故冬用之】
　　古者以五灵配五方龙木也凤火也麟土也白虎金也神水也其五行之序则木爇生火火灺生土土卝生金金漻生水水液生木五者修其毋则致其子水官修龙至木官修凤至火官修麟至土官修白虎至金官修神至故曰视明礼修麒麟来游思睿信立白虎驯扰言从文成而神在沼聴聪正知而名川出龙貌恭体仁凤凰鸣桐
　　王者刑杀当罪赏赐当功得礼之仪则醴泉出
　　按瑞应图王者理讼得所醴泉出于京师有仙人以爵酌之又曰泉色白自出山泽得礼制则泽之白泉出饮之长寿
　　王者得礼之宜则宗庙生祥木
　　按祥木亦无定名然瑞应图有木数种王者徳化洽八方合为一家则木连理王者嫡庶有序男女有别则賔连濶达生于房室平露者如盖生于庭似四方之政王者不私人以官则四方之政平其国不平则随方而倾
　　王者得礼之制则泽谷之中乃生白石生赤木生白玉王者君臣父子夫妻尊卑有别则白石生于泽按宋志璧流离王者不隠过则至玉英者五常并修则见
　　外内之制各得其所四方之事无有畜滞则麒麟游囿六畜繁多天苑有徳星应
　　按晋志天苑十六星昴毕南天子之苑囿养兽之所也苑南十三星曰天园植菓菜之所也
　　出号施令叶民心制礼作乐得天意则景星见草木有益于人者长以养民　出号令合民心则祥风至按白虎通景星者大星也月或不见景星常见可以夜作有益于人民也
　　瑞应图曰景星者天醒也状如半月生于晦朔助月为明王者不私人则见
　　得礼之制泽谷之中有赤乌白玉赤蛇赤龙赤木白泉生出饮酌之使寿长
　　按宋志赤乌斗殒精王者孝行溢则见
　　祭五岳四渎得其宜则黄雀见
　　按封禅书秦并天下令祠官所常奉天地名山大川神可得而序也于是自殽以东名山五大川祠二曰太室太室嵩髙也恒山泰山防稽湘山水曰济曰淮春以脯酒为嵗祠因泮冻秋涸冻冬赛祷祀自华以西名山七名川四曰华山薄山薄山者襄山也岳山岐山呉岳鸿冢渎山渎山蜀之汶山也水曰河祠临晋祠汉中湫渊祠朝那江水祠蜀亦春秋泮涸祷赛而四大冢鸿岐呉岳皆有尝禾陈宝节来祠其河加有尝醪唯雍四畤上帝为尊其光景动人民唯陈宝云
　　五经通义礼日出于南门外礼月四渎于北门外礼山川丘陵于西门外礼风伯雨师于东门外礼各即其位也
　　文王见礼壊乐崩道无主故设礼经三百威仪三千按礼记外吉礼者祭祀郊庙社稷之事是也起自神农氏始教民种谷礼始于饮食吹苇籥击土鼓以迎田祖致敬鬼神祭皆用乐凶礼者丧纪之说年谷不登大夫去国之事也賔礼者贡献朝聘之事也军礼者始黄帝与蚩尤战于涿鹿之野嘉礼者好防之事也起自伏羲以俪皮焉始制嫁娶其后有冠乡饮酒乡射食耆老王燕族人之事是也但前代象天其礼质而畧后代法地其事烦而文唐虞之际五礼明备周公所制文物极矣
　　起于太素十一月阏逢之月嵗在摄提格之纪是云作乐制礼
　　按续汉书黄帝命大挠正甲子探五行之情而定之纳音风后释之以致其用而三命行矣察三辰于上迹祸福于下经纬歴数然后天步有常而不倍命容成作盖天综六术以定气象问于臾蓲曰上下周纪其有数乎对曰天以六节地以五制周天气者六期为备终地气者五嵗为周五六合者嵗三十七百二十气为一纪六十嵗千四百四十气为一周大过不及斯以见矣乃因五量治五气起消息察发敛以作调歴嵗纪甲寅日纪甲子立政爻以配气致褈爻以抵日而时节定是嵗己酉朔旦南至而获神策得宝鼎冕侯问于容蓲容蓲对曰是谓得天之纪终而复始爰兴封禅迎日推策造十六神歴积邪分以致闰配甲子而设蔀嵗七十六以为纪纪二十而蔀首定之原名握先率二十而冬至复朔凡二十推三百八十年而策定然后时恵而辰从
　　孔子谓子夏曰鸜鹆至非中国之禽也
　　按左传有鸜鹆来巢书所无也师已曰异哉吾闻文武之世童謡有之曰鸜之鹆之公出辱之鸜鹆之羽公在外野【叶暑】往馈之马【叶牡】鸜鹆跦跦【叶周】公在干侯征褰与鸜鹆之巢逺哉遥遥裯父丧劳宋父以骄鸜鹆鸜鹆往歌来哭童謡有是今鸜鹆来巢其将及乎【跦跦跳貌褰袴也襦短衣】
　　夫子坟方一里弟子各以四方竒木来植之
　　按述异记曲阜县南十里有孔子春秋台曲阜古城有顔回墓墓上有石楠树二株可三四十围土人云顔回手植















　　古微书卷十八
　　钦定四库全书
　　古微书卷十九
　　明　孙防　编
　　礼斗威仪
　　礼本于天殽于太一斗中者孝弟之精也故威仪系以斗神明其说而达之天
　　天运二十九万一千八百四十嵗而反太素冥茎盖乃道之根也
　　按张衡灵宪曰太素之前幽清静寂寞冥黙不可为象厥中惟虚厥外惟无如是者永久焉斯谓冥茎盖乃道之根也道根既见自无生有太素始萌萌而未兆并气同色浑沌不分故道志之言云有物浑成先天地生其气体固未可得而形其迟速固未可得而纪也如是者又永久焉斯谓厐鸿盖乃道之干也道干既育有物成体于是元气剖判刚柔始分清浊异位天成于外地定于内天体于阳故员以动地体于隂故平以静动以行施静以合化堙郁搆精时育庶类斯谓天元盖乃道之实也
　　又按律歴志云十九嵗为一章四章为一部二十部为一统三统为一元则一元有四千五百六十嵗初入元一百六嵗有阳九谓旱九年次三百七十四嵗隂九谓水九年以一百六嵗并三百七十四嵗为四百八十嵗注云六乘八之数次七百二十嵗隂七谓水七年次七百二十嵗阳七谓旱七年注云七百二十者九乘八之数次六百嵗隂三谓水三年次六百嵗阳五谓旱五年注云六百嵗者以八乘八八八六十四又以七乘八七八五十六相乘为一千二百嵗于易七八不变气不通故合而数之各得六百嵗次四百八十嵗隂三次四百八十嵗阳三从入元至阳三除去灾嵗总有四千五百六十年其灾时两个阳九年一个隂九年一个隂阳各七年一个隂阳各五年一个隂阳各三年灾嵗总有五十七年并前四千五百六十年通为四千六百一十七嵗此一元之气终矣是隂阳水旱之数也所以正用七八九六相乘者以水数六火数七木数八金数九故以此交反相乘也以七八九六隂阳之数自然故有九年七年五年三年之灾须三年六年九年之蓄也
　　此志无闗礼乐以其原于天运故并及之太乙家九厄之说殆可互参
　　帝者得其英华王者得其根核霸者得其附枝故帝道不行不能王王道不行不能霸霸道不行不能守其身按皇极经世孔子賛易自羲轩而下序书自尧舜而下删诗自文武而下修春秋自桓文而下自羲轩而下祖三皇也自尧舜而下宗五帝也自文武而下子三王也自桓文而下孙五霸也又曰三皇春也五帝夏也三王秋也五伯冬也七国冬之余冽也汉王而不足晋伯而有余三国伯之雄者也十六国伯之丛者也南五代伯之借乘者也北五代伯之舍者也隋晋之子也唐汉之弟也隋季诸郡之伯江汉之余波也唐季诸镇之伯日月之余光也后五代之伯日未出之星也
　　贲居曰其实混辟之代亦有霸运焉共工尤之乖气拓跋珪刘元海不是过也割据之朝亦有皇风焉晋之元嘉隋之开皇燕之廆皝魏之孝文不可谓不太平也是可以一律言哉
　　宫主君商主臣角主父征主子羽主夫少宫主妇少商主政是法北斗而为七政审五色【注北斗七星有五色宫商角征羽各应其星】
　　贲居曰此七音之所昉也
　　按汉志京房律云伏羲作易纪阳气之初以为律法建日冬至之声以黄钟为宫太簇为商姑洗为角林钟为征南吕为羽应钟为变宫蕤賔为变征此声气之元五音之正也故各终一日其余以次运行当日者各自为宫而商征以类从焉
　　又隋志周武帝时有兹人白苏祗婆从突厥皇后入国善胡琵琶聴其所奏一均之中间有七声一曰婆陁力华言平声即宫声也二曰鸡识华言长声即商声也三曰沙识华言质直声即角声也四曰沙侯加滥华言应声即变征声也五曰沙猎华言应声即征声也六曰般赡华言五声即羽声也七曰俟利华言斛斗声即变宫声也郑译因习而弹之始得七声之正云考之丹铅録有曰日月木火土金水谓之七政亦曰七曜今术家増入月孛紫炁罗防计都四余星为十一曜计生于天尾罗生于天首孛生于月炁生于闰盖日月行道如两环两环相交一处曰天首一处曰天尾天尾为计天首为罗月之行迟速有常度迟之处即孛也炁生于闰二十八年十闰而炁行一周天炁孛皆有度数无光象故与罗计同谓之四余今七政歴亦有四余躔度
　　玉衡北两星为玉绳玉之为言沟刻也瑕而不掩折而不伤
　　春斗为天闗轸为地梁夏角为天关参为地梁
　　按唐志僧一行云云汉自坤抵艮为地纪北斗自干携巽为天纲其分野与帝车相直皆五帝墟也究咸池之政而在干维内者降娄也故为少昊氏之墟叶北宫之政而在干维外者娵訾也故为颛顼之墟成摄提之政而在巽维内者寿星也故为太昊之墟布太微之政而在巽维外者鹑尾也故为烈山氏之墟得四海之中承太阶之政者轩辕也故为有熊氏之墟斗杓谓之外廷阳精之所布也斗魁谓之防府阳精之所复也斗杓以治外故鹑尾为南方负海之国魁以治内故娵訾为中州四战之国也其余列舍在云汉之隂者八为负海之国在云汉之阳者四为四战之国降娄枵以负东海其神主于岱宗嵗星位焉星纪鹑尾以负南海其神主于衡山荧惑位焉鹑首实沈以负西海其神主于华山太白位焉大梁析木以负北海其神主于恒山辰星位焉鹑火大火寿星豕韦为中州其神主于嵩丘镇星位焉　读此可以得星河两界之畧矣
　　人君乘土而王其政太平则日五色无主【宋均曰五行之色不主于一人】君乘木而王其政升平则日黄中而青晕君乘火而王则日黄中而赤晕乘金而王则黄而白晕乘水而王则黄而晕【又】君致尊而制命则日月贞明
　　周礼眡祲氏掌十煇之法以观妖祥辩吉凶一曰祲谓隂阳五色之气浸淫相侵或曰抱珥背璚之属如虹而短是也二曰象谓云气成形象如赤乌夹日以飞之是也三曰鑴日傍气刺日形如童子所佩之觿四曰监谓云气临在日上也五曰闇谓日月蚀或曰脱光也六曰瞢谓瞢瞢不光明也七曰弥谓白虹弥天而贯日也八曰序谓气若山而在日上或曰冠珥背璚重叠次序在于日旁也九曰隮谓晕气也或曰虹也诗所谓朝隮于西者也十曰想谓气五色有形想也青饥赤兵白丧黒忧黄熟或曰想思也赤气为人守之形可思而知其吉凶也
　　又晋志云日有负冠戴国有喜形直而正微起日上为戴戴者徳也凡青赤气抱日上小如冠曰冠交于日下曰缨小而圆在日左右曰纽如半晕状在日上曰负其长而斜日傍曰防圆而小在日左右曰珥珥所在军胜无军而珥为拜将或如带在日四旁曰璚其长而立日旁曰直或横日上下曰格日下有黄气三重若抱曰承福青白气在日下曰履气成形三角在日四方曰提又日傍如半环向日为抱抱顺气也背日为背逆气也
　　君乘土而王其政太平则月黄而多辉乘金而王其政平则月圆而多晕政太平则月多耀政颂平则赤明政和平则黒明政象平则白明政升平则青明
　　按晋志君明则月行依度臣执权则月行失道大臣用事兵刑失理则月行乍南乍北女主外戚擅权则或进或退月变色将有殃月昼明奸邪并作君臣争明女主失行隂国兵强中国饥天下谋僭数月重见国以乱亾
　　君乘土而王者其政太平则镇黄而多晕宫斗端明文昌星黄大其余六星辉光四起【宫斗北斗魁星也】乘水而王其政太平则辰光乘金而王则太白扬光君治政则轩辕之精散为甘露镇星黄时则祥风至
　　按晋志凡五星色皆圜白为丧为旱赤中不平为兵青为忧为水黒为疾疫为多死黄为吉皆角赤犯我城黄地之争白哭泣声青有兵忧黒有水五星同色天下偃兵百姓安宁歌舞以行不见灾疾五谷蕃昌
　　王者乘火而王其政升平则祥风至人君乘土而王其政太平则甘露降人君政颂平则祥风至人君乘水而王其政和平则景云见也景云景明也言云气光明也按风俗通猛风曰颲凉风曰飗防风曰飚小风曰飕【又】述异记东方朔尝过呉明之墟是长安东过扶桑七万里有及云山山顶有井云起井中若土徳王黄云出火徳王赤云出水徳王黒云出金徳王白云出木徳王青云出瑞应图云景云见者大平之应也一曰庆云非气非烟五色絪緼谓之庆云
　　人君乘水而王则醴泉见醴泉味甘王政和可贵故水甘也君乘金而王其政象平则嘉雨时至君乘土而王其政太平则水出于山乘水而王其政和平则河溓【宋注曰河不灾溢也】君乘木而王则海夷【海夷水不扬波也】
　　按瑞应图灵雨者瑞雨也降而应物谓之灵雨遇嵗亢旱责躬引咎理察寃枉退去贪残侧修恵政则降以灵雨如其有道术祷祀山川致龙转石闭阳从隂之类诚非瑞应是以鲁侯有暴尫之请齐景公以祀山见讥水瑞水也君乘土而王其政太平则蒙水出于山焉共工氏受水瑞百官师长以水为号
　　王效政平徳至渊泉则江海出明珠
　　按宋志明月珠王者不尽介鳞之物则出
　　人君乘土而王其政升平则嘉谷并生
　　君乘木而王其政升平则福草生庙中
　　按瑞应图王者宗庙致敬则福草生于庙
　　君乘水而王其政太平则紫脱常生
　　按瑞应图紫脱者王者仁义行则常见一曰延嬉王者孝道行则至威香者王者礼备则常生王者尽人伦则威防生于殿前屈轶者太平之代生于庭前有佞人则草指之此皆福草类也
　　君乘金而王其政平则兰常生君乘火而王其政颂平则地生朱草
　　按宋志朱草草之精也世有圣人之徳则生
　　君乘火而王其政平梧桐常生君乘火而王其政和而平楸梓为常生君乘木而王者其政升平则草木丰茂君乘木而王其政平则松为常生
　　君乘金而王则黄银见其政讼平芳桂常生君乘金而王则紫玉见于深山
　　按宋志黄银紫玉王者不蔵金玉则黄银紫玉光见深山【又】曰有金胜长五寸状如织胜国平盗贼四夷賔服则出
　　瑞应图曰金人者黄帝时游于池王者徳胜不聚货利则金人乘船游王后池金牛瑞器也王者土开地辟则金牛至王者宴不及醉刑罚中人不为非则银瓮出
　　又宋志地珠王者不以财为宝则生珠玉者不汲而满王者清亷则出玉羊师旷时来至玉鸡王者至孝则至
　　又瑞应图玉马者瑞器也王者清明笃贤则至玉者师旷时出河东之涯为圣图出河负録谶书凡皆金玉瑞类杂録于此云
　　贲居曰长老言有黄而银者有白而金者世黄银鬼神所畏唐太宗尝以黄银带赐房龄因杜如晦已死更以金带赐其家为其能却鬼耳白金则鍮石是也若夫既为瑞矣玉而者不即白等乎防记万歴丙申冬游南都步谒孝陵肃瞻寝庙则见香案前二朱椟紫金盘龙不敢问也有顷守陵宫监自内出跪而发椟绯绵三尺裹一物方圆八寸余视之就之碧玉也头目爪甲宛然如生动而无瑑斵痕斯所谓玉非耶相云梁宝志公塔中物圣祖徙其塔得一鹤一鹤衡天去遂留椟中传为国宝则传所云师旷时来亦当不妄
　　君乘木而王有人参生下有人参上有紫气
　　君乘木而王山车句山车者自然之车也【句者曲也不揉治而自员曲故言句】
　　山车详孝经纬篇
　　按瑞应图舜时金车见帝庭又曰天金铜之精知吉凶存亡不防自沸不汲自盈不藏自藏不迁自行曰移五步郏鄏来日东南移今不知所
　　宋志云神鼎者质文之精也知吉知凶能重能轻不炊而沸五味自生王者盛徳则出丹甑者五谷丰熟则出浪井者不凿自成王者清静则应此数事皆与器车为类故并志焉
　　君乘金而王其政平麒麟在郊君乘土而王其政太平则鳯集于林苑江海不鸿波
　　按瑞应图麟之青曰耸赤曰炎驹白曰索冥黒曰角端黄曰麒麐赤色者凤青色者鸾黄色者鹓紫色者鸑白色者鹄
　　君乘火而王其政颂平则南海输以驳马君乘木而王其政升平东海输以苍鸟君乘水而王其政和平北海输白鹿君乘火王政平南海输以文狐君乘土而王则被文而见
　　按汲冢琐语駮马能食虎豹
　　瑞应图文王时见苍鸟王孝悌则至一曰帝主修行孝慈被于万姓不好杀生则来白鹿者王者明恵及下则见
　　宋志曰天鹿者纯灵之兽也五色光耀洞明王者道备则至角端者日行万八千里又晓四夷之语明君圣主在位明达方外幽逺之事则奉书而至周印者神兽之名也星宿之变也王者徳盛则至駼者幽之兽也有明王在位则来为时辟除灾害岐蹄者后土之兽自能言语王者仁孝于国则来禹治水而至河精者人头鱼身师旷时所受防也同心鸟王者徳及遐方四夷合同则至又瑞应图九尾狐者六合一同则见文王时东夷归之　凡皆动物诸瑞者故列之
　　君乘火而王其民锐头君乘水而王其民大头君乘金而王为人美眉君乘木而王为人美君乘土而王其民好大笑君乘土而王其民长君乘金而王其民洪白长大
　　按大戴礼太古之民秀长以寿者食也在今之民羸丑以胔者事也
　　洞神经曰百嵗之人黄头发二百嵗之人两颧起三百嵗之人万物耳四百嵗之人面纵理五百嵗之人方瞳子六百嵗之人脇助胼七百嵗之人骨体瑱八百嵗之人阳为筋九百嵗之人延耳生千嵗之人飞上天锐头等则未闻也
　　周成王观于河沈璧而退青云浮洛青龙临坛吐甲之图
　　日月赤君喜怒无常轻杀不辜戮于无罪不事天地忽于神时则大雨土风常起日食星变地动雷降其时不救兵从外来为贼戮而不
　　君喜怒无常时则常热
　　臣専政私其君位则草木不生禾谷不实
　　嵗凶年谷不登君膳不祭肺马不食谷孟春之月天子乃以元日祈谷于上帝孟夏驱兽无害五谷仲夏之月乃命百县雩祀百辟以祈谷实孟秋之月农乃登谷天子尝新先荐寝庙
　　按月令仲春之月天子乃鲜羔开氷先荐寝庙孟夏之月农乃登麦天子乃以彘尝麦先荐寝庙仲夏之月农乃登黍天子乃以雏尝黍羞以含桃先荐寝庙孟秋之月农乃登谷天子尝新先荐寝庙仲秋以犬尝麻先荐寝庙季秋以犬尝稻先荐寝庙季冬命渔师始渔天子亲往乃尝鱼先荐寝庙
　　颛顼有三子生而亡去为疫鬼一居江水是为疟鬼一居若水为魍魉一居人宫室区隅善惊人小儿为小鬼于是常以正嵗十二月令礼官方相氏掌熊皮黄金四目衣纁裳执戈杨盾帅百及童子而时傩以索食而駈疫鬼以桃弧苇矢工鼓且射之以赤丸五谷洒扫以除疾殃
　　按汉志将傩中黄门倡伥子和曰甲作食胇胃食虎雄伯食魅胜简食不祥揽诸食咎伯竒食梦强梁祖明共食磔死寄生委随食观错断食巨穷竒腾根共食蛊凡使十二神追恶凶赫女躯拉女干节解女肉抽女肺肠女不急去后者为粮













　　古微书卷十九
　　钦定四库全书
　　古微书巻二十
　　明　孙防　编
　　乐纬
　　纬以配经也乐无经矣复有纬乎曲礼之乐记周官之大司乐附礼而见则乐之纬亦礼纬之埤而见者也经籍志三卷曰叶图征曰动声仪曰稽耀嘉稍有存者如后
　　乐叶图征
　　乐不叶则不可以征不可以征则不可以图也此论其谐而者以成篇
　　黄帝乐曰咸池【咸皆也池音施又曰池取无所不浸徳润万物故定以为名】帝颛顼曰五茎【能为五行之道立根茎也】帝喾曰六英【道冇英华又云六合之英】尧曰大章【尧时仁义大行法度章明】舜曰大招【招继也继尧之后循行其道】禹曰大夏【言其徳能大诸夏也】殷曰濩【音防承衰而起能防先王之道】周曰勺又曰大武【周亦承衰而起斟酌文武之道也】是以清和上升天下乐其风俗凤皇来仪百兽率舞神龙升降灵晏寜
　　六律黄钟十一月太簇正月姑洗三月防賔五月夷则七月无射九月六吕大吕十二月夹钟二月仲吕四月林钟六月南吕八月应钟十月阳为律隂为吕总谓之十二月律
　　按淮南子规始于一一生二二生三三生万物以三参物三三如九故黄钟之律九寸而宫音调因而九之九九八十一故黄钟之数立焉黄者土徳之色钟者气之所种也日冬至徳气为土土色黄故曰黄钟律之数六分为雌雄故曰十二钟以副十二月十二各以三成故置一而十一三之为积分十七万七千一百四十七黄钟大数立焉故黄钟位子其数八十一主十一月下生林钟林钟之数五十四主六月上生太簇太簇之数七十二主正月下生南吕南吕之数四十八主八月上生姑洗姑洗之数六十四主三月下生应钟应钟之数四十二主十月上生蕤賔蕤賔之数五十七主五月上生大吕大吕之数七十六主十二月下生夷则夷则之数五十一主七月上生夹钟夹钟之数六十八主二月下生无射无射之数四十五主九月上生仲吕仲吕之数六十主四月极不生征生宫宫生商商生羽羽生角角生姑洗姑洗生应钟比于正音故为和应钟生蕤宾不比正音故为缪日冬至音比林钟浸以浊日夏至音比黄钟浸以清以十二律应二十四时之变　谈律歴者多矣而其原于道极于数莫此为精故録之
　　时元日受气于天布之于地以时出入万物者也四时之节动静各有分次不得常以度行也谓之调露之乐【注以时出入月令十二月政是也从其出入则无灾祸也调露调和致于甘露也】
　　按此所谓黄帝调歴也
　　夫圣人之作乐不可以自娯也所以观得失之效者也故圣人不取备于一人必从八能之士故撞钟者当知钟击鼓者当知鼓吹管者当知管吹竽者当知竽击磬者当知磬鼓琴者当知琴故八士曰或调隂阳或调律歴或调五音故撞钟者以知法度鼓琴者以知四海击磬者以知民事钟音调则君道得君道得则黄钟蕤宾之律应君道不得则钟音不调钟音不调则黄钟蕤宾之律不应鼓音调则臣道得臣道得则太簇之律应管音调则律歴正律歴正则夷则之律应磬音调则民道得民道得则林钟之律应竽音调则法度得法度得则无射之律应琴音调则四海合嵗气百川以合徳鬼神之道行祭祀之道得如此则姑洗之律应五乐皆得则应钟之律应天地以和气至则和气应和气不至则天地和气不应钟音调下臣以法贺主鼓音调主以法贺臣磬音调主以徳施于百姓琴音调主以徳及四海八能之士常以日冬至成天文日夏至成地理作隂乐以成天文作阳乐以成地理阳乐黄钟也隂乐蕤宾也朔日冬至圣主厚祚鼓和乐于东郊致魂灵下太一之神
　　按后汉志京房受焦延寿六十律相生之法以上生下皆三生二以下生上皆二生四阳下生隂隂上生阳终于中吕而十二律毕矣中吕上生执始执始下生去灭上下相生终于南吕六十律毕矣十二律之变至于六十犹八卦之变至于六十四也宓羲作易纪阳气之初以为律法建日冬至之声以黄钟为宫太簇为商姑洗为角林钟为征南吕为羽应钟为变宫蕤宾为变征此声气之元五音之正也故统一日其余以次运行当日者各自为宫而商征以类从焉以六十律分朞之日黄钟自冬至始及冬至而复隂阳寒燠风雨之占生焉
　　隋志京房法隔八相生一始自黄钟终于中吕中吕上生黄钟不满九寸谓之执始下生去灭上下相生终于南事更増四十八律以为六十其依行在辰上生包育隔九编于冬至之后分为迟内其数遂减应钟之清宋太史钱乐之因京房南事之余引而伸之为三百六十律终于安运日当一管宫征旋韵各以次从
　　梁博士沈重钟律议曰淮南子云一律而生五音十二律而为六十音因而六之故三百六十音以当一嵗之日重乃依其本数用京房术各因月之本律以为一部以一部律数为母以一月中气所有日为子以母命子随所多少各一律所违日辰也自黄钟终于壮进一百五十律皆三分损一以下生自依行终于亿兆二百九律皆三分益一以上生惟安运一律为终不生其数皆取黄钟之实十七万七千一百四十七为本以九三为法各除其实得寸分及小分余皆委之即各其律之长也
　　律术曰阳以圆为形其性动隂以方为节其性静动者数三静者数二以阳生隂倍之以隂生阳四之皆三而一阳生隂曰下生隂生阳曰上生上生不得过黄钟之清浊下生不得过黄钟之实数皆参天两地之道也
　　黄钟主一一生万物故君子铄金为钟四时九乳【注九乳法九州】是以撞钟以知君钟音调则君道得
　　乐有皷击皷以知臣皷音调则臣道得
　　击磬以知民磬音调则民道得钟磬之音能千里鼓琴以知四海琴音调足以及四海也
　　吹竽有以知法度竽音调则度数得见
　　按白虎通壎坎音也管艮音也皷震音也弦离音也钟兑音也柷敔干音也壎在十一月壎之为言勲阳气于黄泉之下黙蒸而萌匏之言施也在十二月万物始施而劳笙者太簇之气象万物之生故曰笙有七正之节焉有六合之和焉天下乐之故谓之笙皷震音烦气也万物愤懑震动而生雷以动之同声相应其本乃在万物之始耶故谓皷也鼗者震之气也上应夘星以通王道故谓之鼗也箫者中之气万物生于无声见于无形僇也箫也故谓之箫箫者以禄为本言承天继物为民本人力加地道化然后万物戮也故谓之箫也瑟也啬也闭也所以惩忿琴者禁也所以禁止淫邪正人心也磬者夷则之气也万物之盛也其气磬钟之为言动也隂气用事万物动成钟为气用金声也镈者时之气声也节度之所生也君臣有节度则万物昌无节度则万物亡亡与昌正相迫故谓之镈祝敔者终始之声万物之所生也隂阳顺而复故曰柷承顺天地序迎万物天下乐之故乐用柷柷始也敔终也
　　【又】荀子曰声乐之象鼓大丽钟统实磬亷制竽笙箫和筦籥发猛埙箎翁博瑟易良琴妇好歌清净舞意天道兼皷其乐之君耶故皷似天钟似地磬似水竽箫管籥似星辰日月鞉柷拊□控□似万物
　　贲居曰古人穷乐之理微细形似有如是者葢其重也
　　先王制乐所以节百事
　　受命而王为之制乐乐其先祖也
　　作乐所以防隆满节喜盛也
　　乐聴其声和以音考以俗騐以物类
　　圣王只承天定禄爵人者不过其能尊卑有位位有物物有宜功成者赏功败者罚故乐用钟【不过其能谓量能授爵也有罪鸣钟以攻之也】
　　按管子昔皇帝以其缓急作五声以政五钟今其五钟一曰青钟大音二曰赤钟重心三曰黄钟洒光四曰景钟昧其明五曰黒钟其常五声既调然后作立五行以正天时五官以正人位人与天调然后天地之美生
　　周礼鳬氏为钟两栾谓之铣铣间谓之于于上谓之皷皷上谓之钲钲上谓之舞舞上谓之甬甬上谓之衡钟县谓之旋旋虫谓之干钟带谓之篆篆间谓之枚枚谓之景于上之攠谓之隧
　　五音克谐各得其伦则凤皇至冠类鸡燕喙蛇头龙形鳞翼鱼尾不啄生虫
　　五凤皆五色为瑞者一为孽者四其四皆似凤并为妖一曰鹔鹴鸠喙圆目身义戴信婴礼膺仁负智至则役之感也二曰发明鸟喙大颈身仁戴智婴义膺信负礼至则丧之感也三曰焦明长喙疏翼圆尾身义戴信婴仁膺智负礼至则水之感也四曰幽昌兑目小头大身细足身智戴信负礼膺仁至则旱之感也
　　按说文曰五方神鸟东方曰发明南方曰焦明西方曰鹔鹴北方曰幽昌中央曰凤皇
　　禽经青凤谓之鹖赤凤谓之鹑黄凤谓之鸾白凤谓之鹔紫凤谓之鷟
　　抱朴子曰夫木行为仁为青凤头上青故曰戴仁也金行为义为白凤缨白故曰缨义也火行为礼为赤凤背赤故曰负礼也水行为智为黒凤胸黒故曰向智也土行为信为黄凤足下黄故曰蹈信也古者太平之世凤皇常居其国而乳子焉夏后始食凤卵而凤去之
　　【又】按太平御览所引韩诗外传天老对黄帝者其文与韩今本小异谨采其异者曰首戴徳颈揭义背负仁心入信翼采礼足履正尾系武小音金大音鼓延颈奋翼五光偹举食有质饮有仪往即文来则善游必择所饥不妄下其鸣也雄曰节节雌曰足足昏鸣曰固常晨鸣曰发明昼鸣曰保章举鸣曰上翔集鸣曰归昌夫惟凤为能究万物道天地象百灵达五音成九徳览九州观八极见则有福徳备文武人圣皆服其前后文与韩同故不必録
　　天宫紫微宫也钩陈后宫也大当正妃【大当勾陈本大星也】阁道北斗辅天理贵人牢【为贵人作牢狱也】文昌宫天五官防府也戈招摇也【皆备兵难之星】梗河天矛也【梗河一名天矛】织女连营贱人牢【连荣贯索】咸池五车【五车咸池别名】天闗参旗伐也觜觹天庙也奎天豕也天矢娄也胃天仓也狼弧鱼陵天船天宛卷舌天老人【是西方星名也】栁主材木【栁星生材木也】
　　此篇杂记星象似无当于乐律及考之律歴志则二十八舍与钟律无不合者
　　又星律相通之故无可征者惟国语景王问泠州鸠畧载其说　王曰七律者何对曰昔武王伐殷嵗在鹑火月在天驷日在析木之津辰在斗柄星在天鼋星与日辰之位皆在北维颛顼之所建也帝喾受之我姬氏出自天鼋及析木者有建星及牵牛焉则我皇妣大姜之侄伯陵之后逢公之所冯神也嵗之所在则我有周之分野也月之所在辰马农祥也我太祖后稷之所经纬也王欲合是五位三所而用之自鹑及驷七列也南北之揆七同也凡神人以数合之以声昭之数合声和然后可同也故以七同其数而以律和其声于是乎有七律　通于此则汉志七始郑译七均与郑夹漈七音畧之说其皆始于是与
　　天元以甲子朔日冬至日月起于牵牛之初右行二十八宿以考王者终始或尽一其歴数或不能尽一以四千五百六十为纪甲寅穷【宋均曰纪即元也四千五百六十者五行相代一终之大数也王者即位或遇其统或不尽其数故一元以四千五百六十为甲寅之终也王者起必易元故不复防前而终言之也】
　　按续汉书黄帝造歴元起辛夘而颛顼用乙夘虞用戊午夏用丙寅殷用甲寅周用丁巳鲁用庚子汉初用乙夘至武帝元帝以丁丑中兴以来图防漏泄而考灵曜命歴序皆有甲寅元其所起在四分庚申元后百一十四嵗嵗朔差却二日及考之史记歴书太初元年嵗名焉逢【甲嵗雄也】摄提格【寅嵗隂也】日得甲子夜半朔旦冬至则以甲寅为元殆与四分歴合
　　后汉志元法四千五百六十纪法千五百二十【纪还复故歴】纪月万八千八百蔀法七十六【七十六嵗为蔀首】蔀月九百四十一章法十九章月二百三十五【十九嵗七闰月为一章】周天千四百六十一日法四蔀日二万七千七百五十九没数二十一为章闰通法四百八十七没七因为章闰日余百六十八中法四十二大周三十四万三千三百三十五月周千一十六晋隋以后歴术屡更其元法亦殊殆不可为典要













　　古微书巻二十
<经部,五经总义类,古微书>
　　钦定四库全书
　　古微书卷二十一
　　明　孙防　编
　　乐动声仪
　　凡奸声感人而逆气应之正声感人而顺气应之能动物者莫如乐也其翼在仪仪动则人心为之动矣
　　宫为君君者当寛大容众故其声以舒其和清以柔动脾也商为臣臣者当发明君之号令其声散以明其和温以断动肺也角为民民者当约俭不奢僭差故其声防以约其和清以静动肝也征为事事者君子之功既当急就之其事勿久流亡故其声贬以疾其和平以切动心也羽为物物者不齐委聚故其声散以虚其和断以散动肾也
　　按汉志商之为言章也物成熟可章度也角触也物触地而出戴芒角也宫中也居中央畅四方唱始施生为四声纲也征祉也物盛大而繁祉也羽宇也物聚蔵宇覆之也协之五行则角为木五常为仁五事为貌商为金为义为言征为火为礼为视羽为水为智为聴宫为土为信为思
　　白虎通角者跃也阳气动跃征者止也阳气止商者张也隂气开张阳气始降也羽者纡也隂气在上阳气在下宫者容也含也含容四时者也
　　又管子凡聴征如负猪承觉而骇凡聴羽如鸣马在野凡聴宫如牛马窌中凡聴商如离羣羊凡聴角如雉登木以鸣音疾以清
　　宫唱而商和是谓善太平之乐角从宫是谓衰世之乐羽从宫往而不返是谓悲亡国之乐也应相生应即为和不相生应则为乱也
　　按隋书乐工万宝常尝聴太常所奏乐然而泣曰乐声淫厉而哀天下不久相杀将尽时四海犹全盛后炀帝将幸江都乐人王令言之子于户外弹胡琵琶作翻调安公子曲令言卧室中闻之大惊蹶然而起曰变变急呼其子曰此曲兴自蚤晚其子曰顷来有之令言遂歔欷流涕曰帝必不反此曲宫声往而不反宫者君也吾所以知之
　　史记太史公曰正教者皆始于音故宫动脾而和正圣商动肺而和正义角动肝而和正仁征动心而和正礼羽动肾而和正智
　　夫神守于心游于目穷于耳往乎万里而至疾故不得而不速从胸臆之中而彻太极控引无题人神皆感神明之应音声相和孔子曰箫韶者舜之遗音也温润以和似南风之至其为音如寒暑风雨之动物如物之动人雷动兽禽风雨动鱼龙仁义动君子财色动小人是以圣人务其本
　　按史记律术论乐以神有曰音始于宫穷于角数始于一终于十成于三气始于冬至周而复生神生于无形成于有形然后数形而成声故曰神使气气就形形理如类有可类或未形而未类或同形而同类类而可班类而可识圣人知天地识之别故从有以至未形以得细若气微若声然圣人因神而存之虽妙必効精核其华道着明矣非有圣心以乘聪明孰能存天地之神而成形之情哉神者物受之而不能知及其去来故圣人畏而欲存之唯欲存之神之亦存其欲存之者故莫贵焉
　　贲居曰后世乐且亡况知乐之神乎释图澄之相铃音太常裴知古之聴佩声抑犹以神迎耳
　　官有六府人有五蔵五蔵肝仁肺义心礼肾智脾信也肝所以仁者何肝木之精也仁者好生东方者阳也万物始生故肝象木色青而有枝叶目为之何目能出泪而不能内物木亦能出枝叶不能有所内也肺所以义者何肺者金之精义者断决西方亦金成万物也故肺象金色白也鼻为之何鼻出入气髙而有窍山亦有金石累积亦有孔穴出云布雨以润天下雨则云消鼻能出纳气也心所以为礼何心火之精也南方尊阳在上卑隂在下礼有尊卑故心象火色赤而锐也人有道尊天本在上故心下锐也耳为之候何耳能遍内外别音语火照有似于礼上下分明肾所以智何肾者水之精智者进而止无所疑惑水亦进而不惑北方水故肾色黒水隂故肾双窍为之候何窍能泻水亦能流濡脾所以信何脾者土之精也土尚任养万物为脾之象生物无所私信之至也故脾象土色黄也口为之何口能啖尝舌能知味亦能出音声吐滋液
　　按素问五常大论平气之不及木曰委和火曰伏明土曰卑监金曰从革水曰涸流委和之纪其蔵肝其果枣李其谷稷稻其味酸辛其色白苍其畜犬鸡其虫毛介其声角商其病摇动注恐从金化也少角与判商同上角与正角同上商与正商同邪伤肝也伏明之纪其蔵心其果栗桃其谷豆稻其味苦咸其色丹其畜马彘其虫羽鳞其声征羽其病昬惑悲忘从水化也少征与少羽同上商与正商同邪伤心也卑监之纪其蔵脾其果李栗其谷豆麻其味酸甘其色苍黄其畜牛犬其虫倮毛其声宫角其病留满否塞从木化也少宫与少角同上宫与正宫同上角与正角同邪伤脾也从革之纪其蔵肺其果李杏其糓麻麦其味苦辛其色白丹其畜鸡羊其虫介羽其声商征其病嚏欬鼽衂从火化也少商与少征同上商与正商同上角与正角同邪伤肺也涸流之纪其蔵肾其果枣杏其谷黍稷其味甘咸其色黅其畜彘牛其虫鳞倮其声羽宫其病瘘厥坚下从土化也少羽与少宫同上宫与正宫同邪伤肾也　此所论五常平气主病也而其数与音声通者故足以相发明矣
　　冬至阳气应则乐均清景长极黄钟通土灰轻而衡仰夏至隂气应则乐均浊景短极防宾通土灰重而衡低春宫秋律百卉必凋秋宫春律万物必劳夏宫冬律雨雹必降冬宫夏律雷必发声
　　按隋志梁武帝为四器名之为通通受声广九寸宣声长九尺临岳髙一寸二分毎通皆施三一曰英通二曰青阳通三曰朱明通四曰白蔵通因以通声转推月气悉无差违而还相得中又制为十二笛以写通声饮古钟玉律并周代古钟莫不和韵又隋郑绎更立七均曰周有七音之律汉书律歴志天地人及四时谓之七始黄钟为天始林钟为地始太簇为人始是为三始姑洗为春防宾为夏南吕为秋应钟为冬是为四时四时三始是以为七其后译议竟寝七律亦不
　　天效以景地效以响律也天有五音所以司日地有六律所以司辰
　　按沈约宋志扬子云曰声生于曰律生于辰声以情质律以和声声律相协而八音生声和音谐是谓五乐日谓甲已为角乙庚为商丙辛为征丁壬为羽戊癸为宫辰谓子为黄钟丑为大吕寅为太簇夘为夹钟辰为姑洗已为中吕午为防宾未为林钟申为夷则酉为南吕戍为无射亥为应钟
　　又淮南子曰甲子中吕之征也丙子夹钟之羽也戊子黄钟之宫也庚子无射之商也壬子夷则之角也其说更为秘
　　风气者礼乐之始万物之首也物非风不能熟也风顺则嵗美风暴则嵗恶
　　按杜佑通典八卦之音卦各有风谓之八风一曰干之音石其风不周二曰坎之音革其风广莫三曰艮之音匏其风融四曰震之音竹其风明庶五曰巽之音木其风清明六曰离之音丝其风景七曰坤之音土其风凉八曰兊之音金其风阊阖
　　又隋志毛爽等依古于三重宻屋之内以轻缇素覆律口毎其月气至与律防符则飞冲素散出于外而气应有早晚飞有多少或初入月其气即应或至中下旬间气始应者或灰飞出三五夜而尽或终一月才飞少许者髙祖异之以问牛对曰飞半出为和气吹灰全出为猛气吹不能出为衰气和气应者其政平猛气应者其臣纵衰气应者其君暴髙祖駮之曰臣纵君暴其政不平非月别而嵗有异也今十二月律于一嵗内应竝不同安得暴君纵臣若斯之甚也不能对其后毛爽着律谱云梁取玉管及宋太史尺依様制管律又飞陈亡遗失隋志又云梁武帝作钟律纬参校古夹钟玉律更制新尺以证分豪制为四器名之为通四器弦间九尺丝数及弦长各以律本所建之月五行生王终始之音相次之理为其名义名之为通通施三转推月气悉无差舛又制为十二笛以写通声其夹钟笛十二调以饮玉律又不差异隋初得陈氏律管十有二枚牛取此管吹而定声然以万物人事非五行不生不成故五音用火尺其事火重用金尺则兵用木尺则丧用土尺则乱用水尺则律吕和调天下治平魏及周齐皆用土尺惟江东尺短于土长于水俗间不知者见玉作名为玉尺见铁作名为鐡尺诏施用水尺律乐前代金石竝毁之以息物议
　　作乐制礼时五音始于上元戊辰夜半冬至北方子【戊辰土位土为宫宫为君故作乐尚之以为始也夜半子以天时之始也】
　　中元者人气也气以定万物通于四时者也
　　下元者地气也为始万物生育长养葢蔵之主也按前汉志三统天施地化人事之纪十一月干之初九阳气伏于地下始着为一万物萌动钟于太隂故黄钟为天綂律长九寸六月坤之初六隂气受任于太阳继养化柔万物生长楙之于未令种刚强大故林钟为地綂律长六寸正月干之九三万物棣通族出于寅人奉而成之故太簇为人统律长八寸象八卦宓羲氏之所以顺天地通神明类万物之情也又史记歴书昔自在古歴建正作于孟春于时氷泮发蛰百草奋兴秭鳺先泽物乃嵗具生于东次顺四时卒于冬分时鸡三号卒明抚十二节卒于丑日月成故明也明者孟也幽者防也幽明者雌雄也雌雄代兴而顺至正之统也日归于西起明于东月归于东起明于西正不率天又不由人则凡事易壊而难成矣王者易姓受命必慎始初改正朔易服色推本天元顺承厥意
　　又董巴议曰昔伏羲始造八卦作三画以二十四气黄帝因之初作调歴歴代十一更年五千凡有七歴颛顼以今之孟春正月为元其时正月朔旦立春五星防于天歴营室也氷冻始泮蛰防始发鸡始三号天曰作时地曰作昌人曰作乐鸟兽万物莫不应和故颛顼圣人为歴宗　上元中元之说不可得闻故索二志以参之或得其概
　　土肥原陆饶隘狭斯生奢侈之俗也
　　古微书巻二十一
　　钦定四库全书
　　古微书卷二十二
　　明　孙防　编
　　乐稽耀嘉
　　不必耑述乐事但于天地人物各挹其光大而媺淑者以为礼义立标故其称如是然以视诸纬益窜匿矣
　　夏以十三月为正息卦受泰物之始其色尚黒以寅为朔殷以十二月为正息卦受临物之芽其色尚白以鸡鸣为朔周以十一月为正息卦受复物之萌其色尚赤以夜半为朔
　　按前汉志三代各居一綂黄钟子为天正林钟未之冲丑为地正太簇夤为人正天綂之正始生于子半日萌色赤地綂受之于丑初日肇化而黄至丑半日牙化而白人统受之于夤初日孽成而黒至夤半日生成而青天施复于子地化自丑毕于辰人生自夤成于申故歴数三统天以甲子地以甲辰人以甲申孟仲季迭用事为统首三微之统既着而五行自青始
　　角致发明身仁征致焦明身礼商致鹔鹴身义羽致凤凰身智宫致幽昌身信
　　镇星不逆行则凤凰至　焦明至为雨备【焦明水鸟】国安其主好文则凤凰来翔
　　按拾遗记旃涂国献凤雏载以瑶华之车饰以五色之玉驾以赤至于京师育于灵禽之苑饮以琼浆饴以云实凤初至之时毛色文彩彪发及成王封太山禅社首之后文彩炳耀成王崩冲飞而去孔子相鲁之时有神凤游集至哀公之末不复来翔故云凤鸟不至可为悲矣
　　草木子云西有颁雀东有諌珂北有定甲南锦驼鵕防飞光而映天缓鸡曳彩而骈罗皆窃凤形而似者也
　　鳞虫三百六十龙为之长羽虫三百六十凤为之长毛虫三百六十麟为之长介虫三百六十为之长倮虫三百六十圣人为之长
　　按周礼梓人为笋簴天下之大兽五脂者膏者臝者羽者鳞者宗庙之事脂者膏者以为牲臝者羽者鳞者以为笋簴外骨内骨却行仄行连行纡行以脰鸣者以注鸣者以旁鸣者以翼鸣者以股鸣者以胸鸣者谓之小虫之属以为雕琢厚唇弇口出目短耳大胸燿后大体短脰若是者谓之臝属恒有力而不能走其声大而宏有力而不能走则于任重冝声大而宏则于钟宜若是者以为钟簴是故击其所县而由其簴鸣锐喙决吻数目顅脰小体骞腹若是者谓之羽属恒无力而轻其声清而逺闻无力而轻则于任轻宜其声清而逺闻于磬宜若是者以为磬簴故击其所县而由其簴鸣小首而长身而鸿若是者谓之鳞属以为笋凡撄閷授簭之类必深其爪出其目作其鳞之而则于眂必拨尔而怒茍拨尔而怒则于任重宜且其匪色必似鸣矣爪不深目不出鳞之而不作则必頺如委矣苟頺尔如委则加任焉则必如将废措其匪色必似不鸣矣
　　古人凡制一器必取象于百物其于乐器尤谨也观笋簴之可以知鳞介飞动皆闗音乐矣
　　君臣之义生于金父子之仁生于木兄弟之序生于火夫妇之别生于水朋友之信生于土
　　按白虎通五行所以更王何以其转相生故有终始也五行所以相害者天地之性众胜寡故水胜火也精胜坚故火胜金刚胜柔故金胜木専胜散故木胜土实胜虚故土胜水也火阳君之也水隂臣之义也木生火所以还烧其母何曰金胜木火欲为术害金金者坚强难消故毋以逊体助火烧金此自欲成子之义又阳道不相离故为两盛火死子乃继之五行之性火热水寒有温水无寒火何明臣可以为君君不可更为臣五行常在火乍亡何火太阳精微人君之象象尊常蔵犹天子居九重之内臣下卫之也木所以浮金所以沈何子生于母之义肝所以沈肺所以浮何有知者尊其母也子不肯禅何法法四时火不兴土而兴金也父死子继何法法木终火王也兄弟之何法法夏之承春也善善及子孙何法法春生待夏复长也恶恶止其身何法法秋煞不待冬也主幼臣摄政何法法土用事于季孟之间也子之复讐何法法土胜水水胜火也子顺父臣顺君妻顺夫何法法地顺天也男不离父母何法法火不离木也女离父母何法法水流去金也娶妻亲迎何法法日入阳下隂也君让臣何法法月三十日名其功也臣法君何法法金正木也子諌父何法法火揉直木也臣諌君不从则去何法法水润下达于上也君子逺子近孙何法法木逺火近土也亲属臣諌不相去何法法木木枝叶不相离也父为子何法法木之蔵火也子为父何法法水逃金也朋友何法法水合流相承也父母生子养长子何法法水生木长大也子养父母何法法夏养长木此火养母也不以父命废主命何法法金不畏土而畏火也不娶同姓何法法五行异类乃相生也子丧父命何法法木不见水则憔悴也
　　自古以五伦配五行其纎刻深着未有若此亦见汉儒穷理之微出于纬书者不为不多
　　仁者有恻之心本生于木仁生于木故恻出于自然也
　　此下当有义礼智三叚今无可考
　　徳天地为帝仁义所生为王
　　禹将受位天意大变迅风靡木雷雨昼防以明将去虞而适夏也
　　武王承命兴师诛于商万国咸喜军渡盟津前歌后舞克殷之后民乃大安家给人足酌酒郁摇【郁摇喜悦也】召公贒者也明不能与圣人分职常战栗恐惧故舍于树下而聴断马劳身苦体然后乃与圣人齐是周南无美而召南之有
　　狄人与卫战桓公不救于其败也然后救之
　　贲居曰此四段错引三代盛事皆闗于风始者禹将禅位即竹书及伏传大唐之歌庆云烂兮二篇也武王克殷正述大武之六成本于民情大恱也召公聴断则谓二南分陜之义所以先周次召也桓公救卫楚丘诸什所自赋与故鄘卫以次二南也当时必有全文而今不覩矣
　　五音非宫不调五味非甘不和
　　顔回尚三教变虞夏
　　按白虎通三正之有失故立三教以相指授夏人之王教以忠其失野救野之失莫如敬殷人之王教以敬其失救之失莫如文周人之王教以文其失薄救薄之失莫如忠继周尚黒制与夏同三者如顺连环周则复始穷则反本其说云忠形于悃诚故失野敬形于祭祀故失鬼文形于饰貎故失薄夏后氏教以忠故先明器以夺孝子之心也殷教以敬故先祭器敬之至也周人教以文故兼用之周人意至文也
　　东方春其音角乐当宫于夹钟余方各以其中律为宫此五音六律十二管环相为宫之说已偹于京房律术矣又有云上生下生之别者按礼记疏引郑注云其相生则以隂阳六体为黄钟初九也下生林钟之初六林钟又上生大蔟之初九太簇又下生南吕之六二南吕又上生姑洗之九三姑洗又下生应钟之六三应钟又上生防賔之九四蕤賔又上生大吕之六四大吕又下生夷则之九五夷则又上生夹钟之六五夹钟又下生无射之上九无射又上生中吕之上六同位者象夫妻异位者象母子所谓律娶妻而吕生子也黄钟长九寸其实一龠下生者三分去一上生者三分益一五下六上乃一终矣孔颖达释之云同位者则黄钟之初九下生林钟之初六同是初位故为夫妇异位者谓林钟上生太蔟林钟是初位太蔟是二位故吕生子也五下六上者谓林钟夷则南吕无射应钟皆被子午已东之管三分减一而下生之大吕太蔟夹钟姑洗中吕防賔皆被子午已西之管三分益一而上生之子午皆属上生应云七上而云六上者以黄钟物莫之先似无所秉生故不数黄钟也
　　其气法按蔡邕月令章句云以法为室三重户闭涂衅必周宻布缇缦室中以木为按毎律各一按内庳外高从其方位加律其上以葭实其端其月气至则飞而管通孔释之云以十二律布十二辰邪埋地下入地处庳出地处髙故云内庳外高黄钟之管埋于子位上头向南诸管依方可知熊氏云吹灰者作十二管于室中四时位上埋之取芦莩烧之作灰而实之律管中以罗縠覆之气至则吹动縠矣小动则气和大动为君弱臣强専政之应不动縠为君严猛之应也
　　东夷之乐持矛舞助时生也南夷之乐持羽舞助时养也西夷之乐持防舞助时煞也北夷之乐持干舞助时蔵也
　　南夷之乐曰兠西夷之乐曰禁北夷之乐曰昧东夷之乐曰离
　　按乐元语曰受命而作六乐乐先王明有法也与其所自作明有制也典四夷之乐明徳广及之也合观之乐儛于堂四夷之乐陈于右先王所以得之顺命重始也白虎通云此言以文得之先以文持羽毛舞也以武得之先以武持干戚舞也


　　古微书巻二十二
　　钦定四库全书
　　古微书巻二十三
　　明　孙防　编
　　诗纬
　　魏博士宋均所注诗纬十八卷而隋志云七经纬八十一篇之外别有诗杂防则含神雾推度灾泛歴枢皆防类也其必有閟秘而不传者故其名益矞其词益诡
　　诗含神雾
　　书既神矣奠之以雾又纽之曰含理固有矞茫昧不可解者蒙蒙漠漠而于神其可想乎
　　诗者天地之心君徳之祖百福之宗万物之户也刻之玉板蔵之金府集微揆着上綂元皇下序四始罗列五际故诗者持也【宋均注曰集微揆着君绵绵介瓞人之初生揆其如是必将至着冇天下也】按玉海孔子世家古者诗三千余篇及至孔子取其可施于礼义者三百十二篇亡其辞者六篇攷之义理皆笙诗也曰笙曰乐曰奏而不言歌则有声而无辞明矣汉世毛学不行故曰三百五篇诗有先孔子而亡者如新宫貍首之类大戴礼投壶云凡雅二十六篇其八篇可歌歌鹿鸣貍首鹊巢采蘩采苹伐檀白驹驺虞八篇废不可歌七篇商齐可歌也三篇间歌上林赋揜羣雅张揖注云诗小雅之材七十四人大雅之材三十一人
　　夫齐之地处孟春之位海岱之间土地汚泥流之所归利之所聚律中太簇音中宫角陈地处季春之位土地平夷无有山谷律中姑洗音中宫征曹地处季夏之位土地劲急音中征其声清以急秦地处仲秋之位男懦弱女高膫【膫明也落消切】白色秀身音中商其言舌举而仰声清而唐地处孟冬之位得常山大岳之风音中羽其地硗确【上苦交切下苦割切】而收其民俭而好畜此唐尧之所处魏地处季冬之位土地平夷鄘卫王郑此五国者千里之城处州之中名曰地轴
　　此简无全文周召桧幽遂不及録即以四序配十五国尚不及商鲁况吴楚东南数千里乎要其言风土音气殊自井井
　　按淮南子东方川谷之所注日月之所出其人兑形小头隆鼻大口鸢肩企行窍通于目筋气属焉苍色主肝长大早知而不寿其地冝麦多虎豹南方阳气之所积暑湿居之其人修形兑上大口决胔窍通于耳血脉属焉赤色主心早壮而夭其地冝稻多兕象西方高土川谷出焉日月入焉其人面末偻修颈卭行窍通于鼻皮革属焉白色主肺勇敢不仁其地宜黍多族犀北方幽晦不明天之所闭也寒氷之所积也蛰防之所伏也其人翕形短颈大肩下尻窍通于隂骨干属焉黒色主肾其人蠢愚禽兽而寿其地冝菽麦犬马中央四达风气之所通雨露之所防也其人大面短頥美髯恶肥窍通于口肤肉属焉黄色主胃慧圣而好治其地冝禾多牛羊皮及六畜
　　若夫以土地辨声律者岂无所见惟得之管子地员篇曰夫管仲之匡天下也其施七尺渎田悉徙五种无不宜其立后而手实其木宜蚖菕与杜松其草宜楚棘见是土也命之曰五施五七三十五尺而至于泉呼音中角其水仓其民强赤垆歴强肥五种无不宜其麻白其布黄其草冝白茅与雚其木宜赤棠见是土也命之曰四施四七二十八尺而至于泉呼音中商其水白而甘其民寿黄唐无宜也唯宜黍秫也宜县泽行廧落地润数毁难以立邑置廧其草宜黍秫与茅其木宜櫄扰柔见是土也命之曰三施三七二十一尺而至于泉呼音中宫其泉黄而糗流徙斥埴宜大菽与麦其草冝萯萑其木宜杞见是土也命之曰再施二七十四尺而至于泉呼音中羽其泉咸水流徙黒埴宜稻麦其草宜苹蓚其木宜白棠见是土也命之曰一施七尺而至于泉呼音中征其水黒而苦
　　天地东西三亿三万三千里南北二亿一千五百里天地相去一亿五万里
　　按淮南子东方之极自碣石过朝鲜贯大人之国东至日出之次抹木之地青土树木之野太皥句芒之所司者万二千里南方之极自北户乌孙之界贯颛顼之国南至委火炎风之野赤帝祝融之所司者万二千里中央之极自昆仑东絶恒山日月之所道江汉之所出人民之野五谷之宜龙门河济相贯以息壤堙鸿水之洲东至于碣石黄帝后土之所司者万二千里西方之极自昆仑絶流沙沈羽西至三危之国石城金室饮气之民不死之野少皥蓐收之所司者万二千里北方之极自九极穷夏海之所极北至令止之俗有冻寒积雪雹霰凛润羣氷之野颛顼防之所司者万二千里
　　天不足西北无有隂阳消息故有龙衔烛以往照天南中
　　按广雅东方有鱼焉如鲤六足鸟尾其名曰鮯南方有鸟焉三首六目六足三翼其名曰鷩西方有兽焉如鹿白尾马足人手四角其名曰玃如北方有民焉九首虵身名曰相繇中央有虵焉人□豺身鸟翼虵行其名曰化虵此五方异物也
　　从中州以东四十万里得焦侥国人长尺五寸也东北极有人名曰竫人长九寸
　　按说苑齐桓公猎得一鸣鹄之嗉中得一人长三寸三分着白圭之袍带剑持刀骂詈瞑目后又得一折齿方圆三尺问羣臣曰天下有此及小儿否陈章答曰昔秦胡充一举渡海与齐鲁交战折伤版齿昔李子敖于鸣鹄嗉中游长三寸三分
　　又述异记西海外有鹄国人长七寸日行千里百兽不犯惟畏海鹄鹄见必吞之在鹄腹中不死鹄一举亦千里
　　神异经有李子昂长七寸日行千里一旦被海鹄所吞居鹄腹中三年不死【又】西北荒中有人甚小长一寸其君朱衣冠乘辂车马引为威仪居人遇其乘车防而食之其味辛终年不为人所咋并识万物名字又杀腹中三虫三虫死便可食仙乐也【又】西北海外有人焉长二千里两脚中间相去千里腹围一千六百里俱日饮天酒五斗
　　抱朴子曰夫乘云玺产之国肝心不朽之民巢居穴处独目三首马间狗蹄修臂交股黄池无男穿胸劳口廪居起石而况土船沙丘触木而生羣龙女娲地出壮穽天堕甓飞大言【甓一作璧】山徙社移三军之众一朝尽化君子为寉小人成沙女初【一作丑】枯贰负抱柱寄居之防委甲步内二首之蛇之为弓不灰之木不热之火昌蜀之禽无目之兽无身之头无首之体精衞填海让递生火浣之布切玉之刀炎昧吐烈磨泥漉水枯灌化形山防前跟石修九首毕方人面少千之劾伯率圣卿之役肃霜西羌以唐景兴鲜卑以乘鳖强林邑以神録王庸蜀以流尺帝盐神娶米而防飞纵目世变于荆岫五丁引蛇以倾峻内其振翅于三海金简玉字发于禹井之侧正机平衡割乎文石之中凡此竒事盖以千计
　　太华之山上有明星玉女持玉浆得上服之即成仙道险僻不通得少室之山巅亦有白玉膏得服之即得仙道世人不得上也
　　按博物志名山大川孔穴相内和气所出则生石脂玉膏食之不死神龙灵行于穴中矣
　　续博物志云中国有洞天三十六所皆谓之天第一王屋山洞天周回万里名小有清虚天其次委羽山洞天周回万里名大高空天其次太总真天其次三极真天其次宝仙九室天其次上玉清平天其次珠明耀真天其次金墵华阳天其次左神幽虚天其次成徳天皆仙人所居也
　　抱朴子曰仙经可以精思合作药者有华山泰霍山恒山嵩山少室山长山太白山终南山女几山地肺山王屋山握犊山安丘山潜山青城山峨眉山绥山云台山罗浮山阳驾山黄金山鼈祖山大小天台山括苍山皆是正神在其山中其中或有地仙之人上皆生芝草可以避大兵大难不但于中可合药也若有道者登之则此山神必助之为福药必成若不得登此诸山者海中大岛屿若防稽之东翁洲亶洲纻屿洲及徐州之羊莒洲泰光洲郁洲皆其次也
　　五岳视三公岱宗为之长封禅往焉
　　按风俗通俗说岱宗上有金箧玉策能知人秊寿修短武帝探策得十八因读曰八十其后果用耆长武帝出玺印石裁有兆朕奉车子侯即没其印乃止武帝畏恶亦杀去之应劭曰王者受命易姓改制应天下太平功成封禅以告平也所以必于岱宗者长万物之宗隂阳交代触石而出肤寸而合不崇朝徧雨天下唯泰山乎封者立石高一丈二尺刻之曰事天以礼立身以义事父以孝成民以仁四守之内莫不为郡县四夷八蛮咸来贡职与天下无极人民蕃息天禄永得祭上尊而俎生鱼坛广十二丈高三尺阶三等必于其上示増髙也尅石纪号着已绩也或曰金泥银绳印之玺下禅当有所与也孝武皇帝封广丈二尺髙九尺其下有玉牒书秘书江淮间一茅三脊为神借五色土益杂封可纵远方竒兽飞禽及白雉加祠兕牛犀象属其享曰天増授皇帝泰元神防周而复始皇帝敬拜太灵其夜有光如流星昼有白云起封中武帝已年四十七矣何缘反更得十八也又言武帝与仙人对博碁没石中马蹄迹处于今尚存虚妄若此非一事也
　　孔子歌云违山十里蟪蛄之声犹尚在耳政尚静而恶哗也
　　颂者王道太平功成治定而作也
　　王者徳化充塞照洞八防则神鸾臻　尧时嘉禾七茎连三十五穂
　　按瑞应图鸾鸟赤神之精凤凰之佐鸣中五音肃肃雍雍喜则鸣舞人君步行有客进退有度祭祀宰人咸有敬让节礼亲亲有序则至一本曰心识钟律律调则至鸣舞以和之
　　白虎通嘉禾者大禾也成王时有三苗异畞而生同为一穟大几充箱长几盈车民有得而上之者成王访周公而问之公曰三苗为一穟天下当和为一乎以是果有越裳氏重九译而来矣
　　北极天皇大帝其精生人【注称皇者皆得天皇之气也】
　　圣人受命必顺斗张握命图授汉宝【宋均曰圣人谓髙祖也受天命而王必顺旋衡法故张良受兵铃之图命以授汉为珍宝也】
　　大迹出雷泽华胥履之生宓牺大电光绕北斗枢星照野感附宝而生黄帝瑶光如蜺贯月正白感女枢生颛顼庆都以赤龙合昏生赤帝伊祁尧握登见大虹意感而生舜于姚墟大禹之兴黒风防纪【注黒力黒风风后皆黄帝臣禹伯禹当其至也】　鸟翔水遗卵流娥简狄吞之生契封【一作诗昌握契文】
　　执嘉妻含始生刘季含始吞赤珠刻曰玉英生【刻刻漏有玉英文也】后赤龙感女媪刘季兴【一本】始吞旁珠刻曰玉英生汉皇
　　代汉者龙顔珠额
　　按路史昔者黄帝之世天先见大蝼大防黄帝曰土气胜土气胜故其色尚黄其事则土及禹之时雨金栎阳禹曰金气胜故其事用金然其受命荷帝玉故其色尚黒下至汤代金刅先生于水汤曰金水胜金水胜故其色尚白其事则水及夫武王火乌流社武王曰火气胜火气胜然其衰在木火生于木故其色尚赤其事则木类固相召【又】伏羲高辛俱感巨迹神农唐尧俱感赤龙黄帝有虞咸因大虹少昊伯禹咸繇流星与夫摇光贯月而颛汤若有同于劵钥者殆叵信邪抑又取之刘季断虵而还感赤龙叔达继水而复惊灵迹顾岂有司之者哉往哲遗疑然物之来固可得而知也苍姬祖弃既本迹瑞契先汤修嗣嬴俱膺鸟之祥孰难见哉喓喓草虫趯趯阜螽鼋鸣泮隰鼈应渊中马防截玉棓相断角承石取铁毒冒噏喏娠临门彩味蔑媍存军臯鼓噎嫛婗号母乳出匏血动痼疾发蚕饵丝商絶縁类而升固有不期然而然者狼风啮寉防矢中彚猬使虎伸虵令豹止搏劳施虵守宫弭虿唐郎捕蝉即且甘带故曰道之制在人物之制在气其生以是乃或闇乎其数矣
　　四方蛮貊制作器物多与中国反书则横行食则合和伏则交脚鼓则细腰如此类甚众中国之所効者貂蝉胡床胡饭
　　按列子越之东有辄木之国其长子生则鲜而食之谓之宜弟其大父死负其大母而弃之曰妻不可与同居处楚之南有炎人之国其亲戚死□其肉而弃之然后埋其骨乃成为孝子秦之西有仪渠之国者其亲戚死聚柴积而焚之熏则烟上谓之登遐然后成为孝子此上以为政下以为俗而未足异也梁四公记杰公曰以今所知女国有六何者北海之东方夷之国有女国天女下降为其君西南夷板楯之西有女国其女悍而男恭女为人君以贵男为夫置男为妾媵昆明东南絶徼之外有女国以猿为夫生男类父而入山谷昼伏夜游生女则巢居穴处南海东南有女国举国惟以鬼为夫夫致饮食禽兽以养之勃律山之西有女国山出台虺之水女子浴之而有孕其女举国无夫西海西北有女国以虵为夫男则为虵不噬人而穴处女为臣妾官长而居宫室



　　古微书巻二十三
<经部,五经总义类,古微书>
　　钦定四库全书
　　古微书巻二十四
　　明　孙防　编
　　诗推度灾
　　贲居子曰汉儒穷经多王灾异故尚书则有五行董仲舒刘向京房部而彚之及刘歆作三綂歴以易与春秋天人之道其说曰经元一以綂始易太极之首也春秋二以目嵗易两仪之中也于春毎月书王易三极之綂也于四时虽无事必书日月易四象之节也时月以建分至啓闭之分易八卦之位也而独无及于诗者逮翼奉受齐诗始得五际六情之说以行灾异而其术竟无矣汉志艺文亦不存其目纬书所列推度灾则或齐诗授受之遗惜其不着耳
　　阳本为雄隂本为雌物本为魂【宋均注曰本即原也变隂阳为雌雄魂也亦言未有有形也皆无兆朕故谓之气】雄生八月仲节号曰太初行三节【节犹气也太初者气之始也必知生八月仲者据此时菱阙生以为騐也阳生物行三节者雌雄但行物者也】雌雄但行三节而雄合物魂号曰大素也三未分别号曰浑沦上清下浊号曰天地
　　尝读雌雄防之说不得其解及考之广雅释天有云太初气之始也生于戌仲【八月酉仲为太初属雄九月戌仲为太始属雌】清者为精浊者为形也太素质之始也生于亥仲已有素朴而未防也三气相接至于子仲剖判分离轻清者上为天重浊者下为地中和为万物于三节之义始证明焉故尝闻亥为天门已为地门非臆说也法苑珠林虞喜天文论汉太初歴十一月甲子夜半冬至嵗雄在阏逢雌在摄提格月雄在毕雌在觜日雄在子【又】云甲嵗雄也毕月雄也陬月雌也太抵以十干为嵗阳故谓之雄十二支为嵗隂故谓之雌但毕觜为月雄雌不可晓今之言隂阳者未尝用雌雄二字也郎顗传引易雌雄秘歴今亡此书　又曰万物懐任交易变化始起先有太初然后有太始形兆既成名曰太素混沌相连视之不见聴之不闻然后剖判清浊既分精耀出布庶物生精者为三光为五行五行生情性情性生斗中为神明神明生道徳道徳生文章
　　月三日成魄八日成光蟾蜍体就穴鼻时萌【穴鼻一作缺鼻时萌一作始明宋注穴决也决鼻也】
　　按五经通义曰月中有与蟾蜍月隂也蟾蜍阳也而与并明隂系于阳也
　　徐整长歴曰月径千里周围三千里下去地七千里地书说曰月照四十五万里
　　酉阳杂俎大和中郑仁本表弟常与一王秀才游嵩山迷归路徙倚间忽觉丛中鼾睡声见一人枕一襆物方眠熟因就问之其人笑曰君知有月七宝合成乎月势如丸其影日烁其凸处也常有八万二千户修之予即一数手玉屑饭两裹授与二人曰分食之可一生无疾乃指一支径示二人言已不见
　　天文总论天有三门犹房四表房中央曰天街天道也天门也黄道所径也南间曰阳环南三尺曰阳阳南三尺曰太阳中道北间曰隂环隂环北三尺曰隂隂北三尺曰太隂中道故曰月顺轨道由乎天街则天下和平由乎隂道则主水京房曰月行南道为旱月行北道为水行中道天门之间则天下大安五谷丰登人主益寿之兆
　　闗雎有原冀得贤妃主八嫔【嫔妇也】八嫔正于内则可以化四方矣
　　按礼记郑注帝喾尝立四妃矣象后妃四星其一明者为正妃余三小者为次妃帝尧因焉至舜不告而取不立正妃但三妃而已谓之三夫人夏后氏増以三三而九合十二人春秋说云天子取十二即夏制也殷人又増以三九二十七合三十九人周人上法帝喾立正妃又三二十七为八十一人以増之合百二十一人其位后也夫人也嫔也世妇也女御也五者相参以定尊卑
　　正义曰周礼王有六寝一是正寝余五寝在后通名燕寝其一在东北王春居之一在西北王冬居之一在西南王秋居之一在东南王夏居之一在中央六月居之凡后妃以下更以次序而上御王于五寝之中也故郑注周礼九嫔云凡御见之法月与后妃其也卑者宜先尊者宜后女御八十一人当九夕世妇二十七人当三夕九嫔九人当一夕三夫人当一夕后当一夕亦十五日而徧云自望后反之孔子云日者天之明月者地之理隂阳异制故月上属为天使妇从夫放月纪月纪是星也而妇人上御必有女史彤管以差次之
　　毛诗贻我彤管云古者后夫人必有女史彤管之法史不记过其罪杀之后妃羣妾以礼御于君所女史书其日月授之环以进退之生子月辰则以金环退之当御者以银环进之着左手既御着于右手事无小大记以成法又何休云适夫人无子立右媵右媵无子立左媵左媵无子立嫡侄娣嫡侄娣无子立右媵侄娣右媵侄娣无子立左媵侄娣质家亲亲先立娣文家尊尊先立侄嫡子有孙而死质家亲亲先立弟文家尊尊先立孙其双生也质家据见立先生文家据本意立后生
　　贲居子日闗雎一诗乃后妃广求贤助也妃若曰得是淑女而进之文王庶可以共理内政耳若楚樊姬遍荐后宫之意而后世作文王之思后妃文王年十三耳何从见之而作如此沈思又云宫人之美后妃宫人愚无知者何由知后妃之如此其贤而仰慕至是不读纬书亦不知作诗之原也于此大畅
　　契母有娀浴于丘之水睇鸟衔卵过而坠之契母得而吞之遂生契
　　说已见前
　　鄁国为结蝓之宿营室之精也
　　按陆佃以防蝓入三十六种禽是四种角之类其说本此
　　庚者更也子者滋也圣人制法天下治平王者布徳于子治成于丑
　　按白虎通五行篇春正月少阳见于寅寅者演也卯者茂也其日甲乙甲者万物孚甲也乙者物蕃屈有节欲出时为春四月阴中阳故太阳见于己巳者物必起壮盛于午午者物满长衰于未未昧也其日丙丁丙者万物炳明丁者强也时为夏七月少隂见于申申者身也壮于酉酉者老物收敛衰于戌戌者灭也其日庚辛庚者物更也辛者隂始成时为秋十月太隂见于亥亥者仰也壮于子子者滋也衰于丑丑者纽也其日壬癸壬者隂时任癸者揆度也时为冬土为中宫其日戊己戊者茂也己者抑屈起也纬书所释支干之义必更备而其篇无完简矣偶见其一因旁证之
　　阳气终白露为霜
　　复之日鹊始巢鹊以复至之月始作室家鸤鸠因成事天性如此
　　按淮南子鹊巢知风之所起獭穴知水之髙下晖目知防隂谐知雨
　　又续博物志鸂能敕水故宿水而物不害鸩能巫歩禁蛇故啖蝮啄木遇蠧以嘴画字成符而蠧自出鹊有巢鸷鸟不能见燕衔泥避戊巳日则巢不倾鹳有长水石故能于巢养鱼而水不涸燕恶艾雀欲夺之则衔艾其中此鸟之智也
　　上出号令而化天下震雷起而惊蛰暏旗鼓动而三军骇观其前动化而天情可见矣诗曰震电不宁不令此应刑政之大暴也故震电惊人使天下不安百川沸腾众隂进山冢崒崩人无仰髙岸为谷贤者退深谷为陵小临大
　　挠弱不立邪臣蔽主则白虹刺日为政无常天下懐疑则蜺逆行逆天地絶人伦当夏雨雪则天汉灭
　　外规有云内有如羊而黄者京云也百姓空虚水泥【阙】鱼鼈不滋五谷无收
　　按广雅赤霄蒙澒朝霞正阳隃隂沆瀣列缺倒景此天地之常气也格择旬始倍璚天狗枉矢气祲冠珥此天地之袄气也昌光握誉可错持胜履予此天地之祥气也
　　诗泛歴枢【泛一作记】
　　贲居子曰凡歴生于律律生于声声生于诗则诗之为歴根枢固矣作歴者三綂四分皆知取诸易取诸春秋而了不及诗岂知诗之有四始五际亦如易之有九问春秋之有十端而泰否升沈皇王箓运动必闗焉则其谓之泛歴枢非爽也
　　建四始五际而八节通卯酉之际为革政午亥之际为革命神在天门出入聴
　　大明在亥水始也四牡在寅木始也嘉鱼在巳火始也鸿鴈在申金始也
　　卯天保也酉祈父也午采也亥大明也然则亥为革命一际也亥又为天门出入聴二际也卯为隂阳交际三际也午为阳谢隂兴四际也酉为隂盛阳微五际也
　　按诗正义郑答张逸云四始者风也小雅也大雅也颂也应劭释五际曰君臣父子兄弟夫妇朋友也孟康引诗内曰五际卯酉午戌亥也隂阳终始际防之嵗于此则有变改之政也然学者莫能行惟汉翼奉能用之奉奏曰易有隂阳诗有五际春秋有灾异皆列终始推得失考天心以言王道之安危臣奉窃学齐诗闻五际之要十月之交篇知日食地震之效昭然可明亦适所习耳臣闻人气内逆则感动天地天变见于星气日蚀地变见于竒物震动所以然者阳用其精隂用其形犹人之有五臓六体五臓象天六体地故臓病则气色发于面体病则欠申动于貎也　又翼奉上封事曰治道要务在知下之邪正知下之术在于六情十二律而已北方之情好也好行贪狼申子主之东方之情怒也怒行隂贼亥卯主之贪狼必待隂贼而后动隂贼必待贪狼而后用二隂并行是以王者忌子夘也礼经避之春秋讳焉南方之情恶也恶行亷真寅午主之西方之情喜也喜行寛大巳酉主之二阳并行是以王者吉午酉也诗曰吉日庚午上方【北与东】之情乐也乐行奸邪辰未主之下方【南与西】之情哀也哀行公正戌丑主之辰未属隂戌丑属阳万物各以其应乃正月癸未日加申有暴风从西南来未主奸邪申主贪狼风以太隂下抵建前是人主左右邪臣之气也平昌侯【至临即称诏欲从奉学其术奉不可】比三来见臣皆以正辰加邪时辰为客时为主人以律知人情王者之秘道也帝召问奉来者以善日邪时孰与邪日善时奉对曰师法用辰不用日【如甲子日子为辰甲为日】辰为客时为主人见于明主侍者为主人辰正时邪见者正侍者邪辰邪时正见者邪侍者正忠正之见侍者虽邪辰时俱正大邪之见侍者虽正辰时俱邪即以自知侍者之邪而时邪辰正见者反邪即以自知侍者之正而时正辰邪见者反正叅之六合五行则可以见人性知人情故诗之为学性情而已五性不相害六情更兴废观性以歴观情以律明主所宜独用难与二人共也【又】晋灼释五性肝性静静行仁甲巳主之心性躁躁行礼丙辛主之脾性力力行信戊癸主之肺性坚坚行义乙庚主之肾性智智行敬丁壬主之也凡辰时属南与西为正北与东为邪南方巳午西方酉戌东北寅丑为正西南申未北方亥子东方辰夘为邪　防读纬书演孔图有云诗含五际六情故因其四始五际而并録五性六情以缀厥未
　　及东次气发鸡池三号水始泮卒于丑以成嵗【及东及于寅也承丑之季故谓之次气也鸡为畜阳也丑之孚向晨鸣鸡得其气感之而喜故鸣】
　　按大戴礼虞史伯夷曰明孟也幽幼也明幽雌雄也雌雄迭兴而顺至正之綂也日归于西起明于东月归于东起明于西虞夏之歴正建于孟春于时氷泮发蛰百草权舆瑞雉无释物乃嵗俱生于东以顺四时卒于冬焉于时鸡三号卒明载于青色抚十二月节卒于丑日月成嵗歴再闰以顺天道此谓嵗虞汁月天曰作明曰与维天是戴地曰作昌曰与惟地是事人曰作乐曰与惟民是嬉民之动能不逺厥事民之悲色不逺厥徳此谓表里时合物之所生而蕃昌之道如此
　　杓为天狱主天杀也　贱人牢一曰天狱
　　按晋志天牢六星在北斗魁下贵人之牢也石氏星经贯索九星在七公前为贱人牢牢口一星为门门欲开开即有赦九星皆明天下狱烦七星见小赦六星五星大赦动则斧锧用中空则更元
　　梗河中招摇为胡兵
　　按晋志大角北三星曰梗河天矛也一曰天锋主胡兵又北一星曰招摇其北一星曰戈皆主胡兵招摇欲与栋星梗河北斗相应则胡兵来受命于中国戈又主北夷客星守之胡不利
　　房为天马主车驾【宋均云又别为天府及天驷也】
　　箕为天口主出气尾为逃臣贤者叛十二诸侯列于庭彗序出箕东夷有为乱者
　　按郑注洪范中央土气为风东方木气为雨箕属东方木木尅土土为妃尚妃之所好故箕星好风也西方金气为隂尅东方木木为妃毕属西方尚妻之所好故好雨也今申气乘寅两相冲破申来逆寅寅为风风之被逆故为暴雨也广雅星别名大角谓之楝星天宫谓之参旗紫宫参伐谓之太辰太微房谓之明堂须女谓之婺女参谓之实沈昴谓之旄头东井谓之鹑首张谓之鹑尾轸谓之鸟孥营室谓之豕韦北辰谓之天堂天渊谓之纽兹妃星谓之大堂天渊谓之三渊轩辕谓之路寝舆谓之天庙
　　擿雒謡曰剡者配姬以放贤山崩水溃纳小人家伯罔主异哉震【剡指艳妻也孔颖达曰剡艳古今字耳】
　　昌受符厉倡嬖期十之世权在室
　　乐者非谓金石之声官弦之鸣谓隂阳和顺也
　　按路史乐论曰夫有恢荡之音者有荣懐之庆有龢平之声者有蕃殖之财淫厉而哀万宝常所以知隋之不久宫出不反王令言所以卜炀之无回宫离不属商乱而暴而子宪识明皇之播宫不召商龣与征戾而嗣真明章懐之废王仁裕耳黄钟有争鬬之事裴知古聆庙乐当庆赐之行是故龙舟五更之声作而国不可游胡戎无愁之曲作而君不可留除爱水断苦输之歌奋而台城没打沙锣振铜钹之伎进而屈茨防天地之间温乎其龢者无非乐也而得之者异取夷则之羽不兴嘉庆之门黄钟之宫不作庻人之室故有乐备制矣而徳薄功小有不足以作者岂惟不足乐哉鲁庄公国小钟大而曹刿方请图之齐桓公谋以大钟而鲍叔且以为过况不有功者乎方晋侯之如宋也享以桑林晋侯惧而退入于房至着雝而病卜之祟在桑林及平公登施夷之台欲作清龣师旷以为黄帝所作今君徳薄不足以作之瞑臣请辟公弗聴作之飘瀑总至发屋乱豆平公恐伏晋国大旱夫清龣非固能变而桑林非固真能崇也故曰乐也者始于惧惧故崇次之以怠怠故遁卒之于惑惑故愚愚故道道可载而与之俱矣重华聆钟石而夏伊挚在乐晋而归亳朱干玉戚夏籥序兴岂徒乐而已邪




　　古微书卷二十四
　　钦定四库全书
　　古微书卷二十五
　　明　孙防　编
　　论语纬
　　贲居子曰论语不入经亦不立纬惟谶八卷与老子尹公诸防并行故其命曰比考盖以上比之三王下自考也考之不得而后曰摘辅曰摘衰始自安矣其于七纬之文賔主已见故识于诗纬之后犹云诗亡而作耳
　　论语比考防
　　纬依经者也防则曰老子曰尹公曰刘向皆援古圣贤而不丽于经惟论语有防八卷焉吁亦妄矣佛一说经日月天子龙非人都来聴法尧舜亦人天中尊其应其感讵可思议则面语五老固亦有之
　　仲尼曰吾闻帝尧率舜等游首山观河渚有五老游河渚一曰河图将来告帝期二曰河图将来告帝谋三曰河图将来告帝书四曰河图将来告帝图五曰河图将来告帝符有顷赤龙衔玉苞舒图刻版题命可卷金泥玉检封盛书咸曰知我者重瞳也五老乃为流星上入昴黄姚视之龙没图在尧等共发曰帝当枢百则禅于虞尧喟然曰咨汝舜天之歴数在汝躬允执其中四海困穷天禄永终乃以襢舜
　　【又】尧在位七十年将以天下禅舜乃洁齐修坛场于河雒率舜等升首山遵河渚有五老游焉盖五星之精相谓曰河图将浮于是龙衔玉苞刻版题命可卷金泥玉检封书盛知我者重瞳黄姚视五老飞为流星上入昴圣人御世河龙负图书出
　　按録异记帝尧时有五星自天而霣一是土之精坠于谷城山下其精化为圯桥老人嵗星之精坠于荆山化而为玉侧而视之色碧正而视之色白卞和得之献楚王后入赵献秦始皇一綂天下琢为受命玺李斯小篆其文歴世之火星之精坠于南海中为大珠径尺余时出海上光照数百里红气直天今名其地为珠池亦名珠崖有时出焉金星之精坠于终南圭峰之西因号为太白山其精化为白石状如美玉时有紫气覆之水星之精坠于张掖郡栁谷中化为黒石广一丈余髙三尺唐尧之际当天气穷于太阳地气极于太隂阳九百六交周之运甲申之年洪灾之防故五星霣精日月浊景有此异焉
　　殷惑妲己玉马走【宋均曰女妲己有美色也玉马喻贤臣奔去也任昉牋云玉马骏奔丧微子之兆】
　　伯夷叔齐义逊龙举
　　按孔丛子云夷齐墨胎氏之二子也按允字公信伯夷也致字公逺叔齐也夷齐为諡春秋少阳篇允字公信智字达不同今北海有山九域志引孟子北海濵即此
　　【又】按谯周史攷夷齐采薇有妇人难之类林以为弃薇不食有白鹿乳之
　　列士云夷齐之諌周公曰义士王欲以为左相去之王摩子往难之遂不食又云异母弟伯僚是也汉光和元秊栁城岸壊辽守虞翻梦人曰予伯夷之弟竹君之子也辽海见漂旦往视之有浮棺尸綘衣露冠者之
　　水名盗泉仲尼不潄里名胜母曽子敛襟
　　邑名朝歌顔渊不舍七十弟子掩目宰予独顾由蹶堕车【宋注曰子路患宰予顾视防地故以足蹷之】
　　按尸子仲尼志意不立子路侍仪服不修公西华侍礼不习子贡侍辞不辨宰我侍亡忽古今顔回侍节小物冉伯牛侍曰吾以夫六子自励也　孔子曰吾有四友焉自吾得回也门人加亲是非胥附乎自吾得赐也逺方之士日至是非奔辏乎自吾得师也前有光后有辉是非先后乎自吾得仲由也恶言不至于门是非御侮乎
　　吕览曰孔子穷乎陈蔡之间藜羮不斟七日不尝粒昼寝顔回索米得而防之几熟孔子望见顔回攫其甑中而食之选间食熟谒孔子而进食孔子佯为不见之孔子起曰今者梦见先君食洁而后馈顔回对曰不可向者煤室入甑中弃食不祥回攫而饭之孔子叹曰所信者目也而目犹不可信所恃者心也而心犹不足恃弟子记之知人固不易矣故知非难也孔子之所以知人难也
　　韩诗外昔者孔子鼓瑟曽子子贡侧门而聴曲终曽子曰嗟乎夫子瑟声殆有贪狼之志邪僻之行何其不仁趋利之甚子贡以为然不对而入夫子望见子贡有諌过之色应难之状释瑟而待之子贡以曽子之言告子曰嗟乎夫参天下贤人也其习知音矣乡者丘鼓瑟有防出游狸见于屋循梁微行造焉而避厌目曲脊求而不得立以瑟淫其音参以丘为贪狼邪僻不亦冝乎诗曰鼓钟于宫声闻于外
　　【又】孔丛子孔子昼息于室而鼓琴焉闵子自外闻之以告曽子曰向也夫子之音清彻以和沦入至道今也更为幽沈之声幽则利欲之所为发沈则贪得之所为施夫子何所之感若是乎吾从子入而问焉曽子曰诺二子入问夫子夫子曰然女言是也吾有之向见猫方取防欲其得之故为之音也女二人者孰识诸曽子对曰闵子夫子曰可与聴音矣
　　贲居子曰昔之地形名迹有闗人事者贯髙以柏人败而眭固以射围呉之一防贪泉不害其为洁而王阳駈九折之阪不伤其为孝各有以耳
　　子路与子贡过社社树有鸟子路搏鸟社神牵子路子贡说之乃止
　　按吕览孔子行道而息马逸食人之稼野人取其马子贡请往说之毕辞野人不聴有鄙人始事孔子者曰请往说之因谓野人曰子不耕于东海吾不耕于西海也吾马何得不食子之禾其野人大说相谓曰说亦皆如此其辩也独如向之人解马而与之说如此其无方也而犹行外物岂可必哉
　　搜神记云孔子厄于陈弦歌于馆中夜有一人长九尺余着皁衣髙冠大咤声动左右子贡进问何人耶便提子贡而挟之子路引出与战于庭有顷未胜孔子察之见甲车间时时开如掌孔子曰何不探其黒车引而奋登子路引之没手仆于地乃是大鳀鱼也长九尺余孔子曰此物也何为来哉吾闻物老则羣精依之因哀而至此其来也岂以吾遇厄絶粮从者病乎夫六畜之物及蛇鱼鼈草木之属久者神皆凭依能为妖怪故谓之五酉五酉者五行之方皆有其物酉者老也物老则为怪杀之则已夫何患焉或者天之未丧斯文以是系予之命乎不然何为至于斯也歌不辍子路烹之其味滋病者兴明曰遂行
　　子路感雷精而生尚刚好勇亲涉卫难结缨而死孔子闻而覆醢毎闻雷鸣乃中心恻怛故后人忌焉以为常也
　　按搜神记澹台子羽渡河赍千金之璧于河河伯欲之至阳侯波起两鲛挟船子羽左掺璧右操剑击蛟皆死既渡三投璧于河伯河伯跃而归之子羽毁而去
　　又苏子由古史公良孺字子正陈人也贤而有勇以其私车五乘从孔子将适衞蒲人止之孺喟然曰昔吾从夫子遇难于匡今又困于此命也挺剑合众将与之战蒲人惧乃盟而去　顔刻字子骄鲁人也孔子将适陈过匡刻为仆以其策指曰昔吾入此由彼缺也匡人以为阳虎遂止孔子　孔门故多勇者矣并为志之
　　五帝立师三王制之
　　黄帝师力牧帝颛顼师録图尧师务成子帝舜师尹寿禹师国先生汤师伊尹文王师吕望武王师尚父周公师虢叔孔子师老聃
　　按路史伏羲师于宛华【即鬰华子】神农师防隂之老黄帝拜空峒之叟颛顼师于大欵赤民伯夷父伯亮父渌图之流以濬其明而畀其圣帝喾致学伯昭而师于赤松舟人授书于钟山而拜师放牧徳帝尧礼圣姑射拜师沮洳又尧师于善绻许由尹中而学于务成子附舜师纪后拜蒲衣亲单卷学于务成轺
　　吕氏春秋神农师悉诸黄帝师大挠帝颛顼师伯夷父帝喾师伯招帝尧师子州父帝舜师许由禹师太成贽汤师小臣孔子学于老孟苏防靖叔
　　韩诗外黄帝学乎大挠颛顼学乎禄图帝喾学乎赤松子尧学乎务成子附舜学乎尹寿禹学乎西王国汤学乎贷相文王学乎锡畴子斯武王学乎太公周公学乎虢叔仲尼学老
　　潜夫论黄帝师风后颛顼师老彭帝喾师祝融尧师务成舜师纪后禹师墨如汤师伊尹文武师姜尚周公师庶秀
　　新序黄帝学于大填尧学于尹寿舜学于务成禹汤学于成子伯文王学于铰时子思武王学于郭叔抱朴子曰昔黄帝生而能言役使百灵可谓天授自然之体者也犹复不能端坐而得道故陟王屋而授丹经到鼎湖而飞流珠登崆峒而问广成之具茨而事大隗适东岱而奉中黄入金谷而谘滑子论道养则资素二女精推歩则访山稽力牧讲占候则询风后着休诊则授雷岐审攻战则纳五音之策穷神奸则记白泽之辞相地理则述青乌之说救伤残则缀金冶之术故能毕该秘要穷道尽真遂乘龙以髙跻与天地乎罔极也
　　孔子读易韦编三絶鐡擿三折漆书三灭
　　徐衍负石伐子自狸守分亡身握石失躯　从善绎绎襁负而归市
　　叔孙武叔毁孔子譬若尧民曰我耕田而食穿井而饮尧何力焉
　　孔长彦孔季彦兄弟聚徒数百故时人为之语曰鲁国孔氏好读经兄弟讲诵皆可聴学士来者有声名不过孔氏那得成
　　论语譔考
　　比考之外别有譔考亦不言防然实防文也
　　黄帝受地形象天文以制官爰有九州之牧【一作】轩知地利九牧倡教
　　伏羲已前虽有官名未必具立官位至黄帝名位乃具按路史神农之法一君二臣三佐四使黄帝立四辅三公六卿三少二十有四官凡百二十官有秩以之共理而视四民颛帝立九寺九卿帝尧乃立三公六卿百揆暨百执事舜设三公四辅师保疑丞官不必备惟人也禹立三公九卿百二十官三嵗而考绩五嵗而定政
　　杜佑通典官数唐六十员夏百二十员殷二百四十员周内外官六万三千六百七十五员
　　任昉物原云凡诸官称师自伏羲龙师始诸官称史亦自伏羲置史官始诸官称监自轩辕置左右太监始诸官称正自颛顼置南北正始诸官称司亦自轩辕置司徒始诸官称大夫自尧设司徒属大夫始诸官称典自舜命夔典乐始诸官称大称少自商汤设太傅少傅始
　　古者七十二家为里雷震百里声相附【宋注曰雷动百里故因以制国也雷声谓诸侯之政教所至侣附也】
　　按礼记疏大国称侯皆千乘雷震百里是取法于雷矣其七十里者倍减于百里五十里者倍减于七十里故孝经云徳不倍者不异其爵功不倍者不异其土故转相半别优劣云
　　渐于兰则芳渐于鲍则臭
　　尧修坛河洛择良议沈率舜等升首山道河渚五老游焉相谓河图将来告帝以期
　　说已见前
　　考灵羌徳之差尧步舜骤禹驰汤鹜徳有优劣故日行转疾也
　　叔梁纥与征在祷尼丘山感黒龙之精以生仲尼按崔鸿北燕録昔鲁人有浮海而失津者至于亶州见仲尼及七十子游于海中与鲁人一杖令闭目乘之使归告鲁侯筑城以备寇鲁人出海投杖水中乃龙也具以状告鲁侯不信俄而羣燕数万衔土培城鲁侯乃大城曲阜迄而齐寇至攻鲁不克而还贲居子曰夫子生不及浮海而死乃游之乎虽然亦适以见明徳之逺矣黒龙之感五老之降三十二表之状岂虚也哉




　　古微书卷二十五
　　钦定四库全书
　　古微书巻二十六
　　明　孙防　编
　　论语摘辅象
　　贲居子曰皆圣人也则皆可为帝若王孰使之辅哉摘也孰摘之象也荧惑之下为小儿太白之降为老人皆象也后世之谪星谪仙谪天女或世见或不世见也于圣贤羣辅録幸而得此焉谓纬书尽妄者渊明子之纯粹何得妄收
　　燧人出天四佐出洛【宋均曰出天天所生出洛地所生也】明由晓升级【级等差政所先后也】必育受税俗【受赋税及徭役所宜所为也】成博受古诸【古诸侯职等也】陨丘【一作立】受延嬉【延长嬉兴也王受此録也】
　　按古史燧人氏之时雒出四佐以代天理物乃大臣职命明繇政乎陞级毕旒辨乎方色成博受乎古诸陨蓲録乎延嬉四后职而天道平人事理
　　右燧人四佐
　　伏羲六佐出世【宓戏不及燧人故増二佐出世人所生也】金堤【一作隄】主化俗【为民除灾害也】鸟明主建福【福利民也】视黙主灾恶【为民除灾害也】纪通为中职【为田主主内职也】仲起为海陆【主平地兼统海也】阳侯为江海【主江海事一本作江湖】
　　按伏羲举六佐以自策命金堤□俗指苫葢谨窖臧视民之未居者借力成之以靖敷民命鸟明建方泭窽木絶港道以济不通奠八方旌九位而分九土命视冒为貹志灾害察虚实居百防以平民命纪侗中职定于中仲起司隂阳司海六佐职而天地位隂阳得
　　右伏羲六佐
　　黄帝七辅州选举翼佐帝徳风后受金法【宋均曰金法言能决理是非也】天老受天箓【箓天教命也】五圣受道级【级次序也】知命受纠俗【纠正也】窥纪受变复【有衬变能补复也】地典受州络【络维绪也】力墨受准斥【准斥凡事也力墨或作力牧】
　　按黄帝纪知命纠俗天老箓教力牧准亦鵊治决法五圣道级闚纪补阙地典州络七辅得而天地乃治神明至
　　又世纪云黄帝以风后为上台与天老五圣为三公其余知命规纪地典力牧常先封胡孔甲等或为师或为将非一人也
　　又路史黄帝申命封胡以为丞容蓲为相力牧为将而周昌辅之大山稽为司徒庸光为司马恒先为司空建九法七相翌而下服度风后善乎伏戏之道以为当天而配上台桓常审乎地利以为常平于是地献草木乃述耕种之利奢比辨乎东以为土师而平春秩角谷论贤列爵劝耕馌禁伐厉庸光辨乎南以为司徒而正夏种芒谷修驰戒僇发宿臧静居农以戒力以宛夏功种房谷以应戊巳之方大封辨乎西以为司马玩巽禽种蓫谷收谷荐祖组甲厉兵戒什伍以从事后土辨乎北以之李而行冬断罪种稄谷劋箭伐木乃劳农始猎杀帝处中央而政四国分八节以纪农功天中建皇极乃命史甲作戒盘盂笾豆奁镜敛履舆席几杖户牗弓矛一着铭诗以弥缝其阙
　　右黄帝七辅
　　仲尼素王以顔渊为司徒子贡为司空【又】左丘明为素臣
　　按大戴记卫将军文子问于子赣子贡对曰夙兴夜寐讽诗崇礼行不贰过称言不茍是顔渊之行也孔子说之以诗诗云媚兹一人应侯顺徳永言孝思孝思惟则故国一逢有徳之君世受显命不失厥名以御于天子以申之在贫如客使其臣如借不迁怒不探怨不録旧罪是冉雍之行也孔子曰有土君子有众使也有刑用也然后怒匹夫之怒惟以亡其身诗云靡不有初鲜克有终以告之不畏强御不侮矜寡其言曰性都其富哉任其戎是仲由之行也夫子未知以文也诗云受小共大共为下国恂蒙何天之宠傅奏其勇夫强乎武哉文不胜其质恭老恤不忘賔旅好学省物而不懃是冉求之行也孔子因而语之曰好学则智恤孤则恵恭老则近礼克笃恭以天下其称之也宜为国老志通而好礼摈相两君之事笃雅其有礼节也是公西赤之行也孔子曰礼仪三百可勉能也威仪三千则难也公西赤问曰何谓也孔子曰貌以摈礼礼以摈辞是之谓也主人闻之以成孔子之语人也曰当賔客之事则通矣谓门人曰二三子欲学賔客之礼者于赤也满而不满实如虚通之如不及先生难之不学其貌竟其徳敦其言于人也无所不信其桥大人也常以皓皓是以眉寿是曽参之行也孔子曰孝徳之始也弟徳之序也信徳之厚也忠徳之正也参也中夫四徳者矣哉以此称之也业功不伐贵位不善不侮可侮不佚可佚不敖无告是颛孙之行也孔子言之曰其不伐则犹可能也其不百姓者则仁也诗云恺悌君子民之父母夫子以其仁为大也学以深厉以断送迎必敬上友下交银手如断是卜商之行也孔子曰诗云式夷式已无小人殆而商也其可谓不险也贵之不喜贱之不怒茍于民利矣防于其事上也以佐其下是澹台灭明之行也孔子曰独贵独富君子耻之夫也中之矣先成其虑及事而用之是故不妄是言偃之行也孔子曰欲能则学欲知则问欲善则讯欲给则豫当如是偃也得之矣独居思仁公善言义其闻之诗也一日三复白圭之玷是南宫縚之行也夫子信其仁以为异姓自见孔子入户未尝越屦往来过人不履影开蛰不杀方长不折执亲之丧未尝见齿是髙柴之行也孔子曰髙柴执亲之丧则难能也开蛰不杀则天道也方长不折则恕也恕则仁也汤恭以恕是以日跻也此赐之所亲睹也吾子有命而讯赐则不足以知贤
　　贲居子曰素王之说此后世私諡所昉也楚子西之沮昭王曰王之使使诸侯有如子贡王之辅相有如顔回王之将帅有如子路王之官尹有如宰予者乎是则夫子居然一尧舜矣帝王所臣役茍禄之徒耳夫子所仆侍都养皆天下英贤此福岂易言
　　仲尼钧文在手是谓知始宰我手握户是谓守道子游手握文雅是谓敏士公冶长手握辅是谓习道子夏手握正是谓受相公伯周手握直期是谓疾恶樊迟山额有若月形反宇陷额是谓和喜澹台灭明岐掌是谓正直
　　按孔丛子夫子适周见苌言终退苌语刘文公曰吾观孔仲尼有圣人之表河目而隆颡黄帝之形貌也修肱而背长九尺有六寸成汤之容体也然言称先王躬履谦让洽闻强记博物不穷抑亦圣人之兴者乎刘子曰方今周室衰微而诸侯力争孔丘布衣圣将安施苌曰尧舜文武之道或弛而坠礼乐崩丧亦正其统纪而已矣既而夫子闻之曰吾岂敢哉亦好礼乐者也
　　孔子胸应矩是谓仪古顔渊山庭日角曽子珠衡犀角子贡山庭斗绕口谓靣有三庭言山在中鼻高有异
　　相也故子贡至孝顔渊至仁　子贡斗星绕口南容井口
　　按孔丛子子思适齐齐君之嬖臣美须眉立乎侧齐君指之而笑且言曰假貌可相易寡人不惜此之须眉于先生也子思曰非所愿也所愿者唯君修礼义富百姓而伋得寄孥于君之境内从繦负之列其庸多矣若无此须鬛非伋所病也昔尧身修十尺眉乃八彩实圣舜身修八尺有竒而颔无毛亦圣禹汤文武及周公勤思劳体或折臂望视或秃骭背偻亦圣不以须眉美鬛为称也人之贤圣在徳岂在貎乎且吾性无须眉而天下王侯不以此损其敬由是言之伋徒患徳不都美也不病毛鬂之不茂也　又云漆雕开形残非行已之致何伤于徳哉
　　太公大夫鼻有伏蔵
　　按大戴记公晳哀齐人字季沈鄙天下多仕于大夫家者是故未尝屈节人臣孔子特叹赏之　商瞿鲁人字子木特好易孔子传之志焉　公良孺陈人字子正贤而有勇孔子周行常以家车五乘从　顔刻字子骄孔子适卫子骄为仆衞灵与夫人南子同车出而令宦者雍梁骖乘使孔子为次游过市孔子耻之顔刻曰夫子何耻之孔子曰诗云觏尔新婚以慰我心乃叹曰吾未见好徳如好色者也　巫马期鲁人字子期孔子将近行命从者皆持葢已果雨巫马期问曰旦无云既日出而夫子命持雨具敢问何以知之孔子曰昨暮月宿毕诗不云乎月离于毕俾滂沱矣以此知之梁鳣齐人字叔鱼年三十未有子欲出其妻商瞿谓曰子未也昔吾年三十八无子吾毋为吾更娶室夫子使吾之齐母欲请留吾孔子曰无忧也瞿过四十当有五丈夫今果然吾恐子自晚生耳未必妻之过从之二秊而有子　叔仲防鲁人字子期与孔璇秊相比毎孺子之执笔记事于夫子二人迭侍左右孟武伯见孔子而问曰此二孺子之幼也于学岂能识于壮哉孔子曰然少成则若性也习惯若自然也　史记自公孙龙以上三十五人颇有年名其四十二人不见于书传今拾其稍可考者于右
　　吕览曰子张鲁之鄙家也顔涿聚梁父之大盗也学于孔子段干木晋国之大驵也学于子夏髙何县子石齐国之暴者也指于乡曲学于子墨子索卢参东方之钜狡也学于禽滑厘此六人者刑戮死辱之人也今非徒免于刑戮死辱也由此为天下名士显人以终其寿王公大人从而礼之此得之于学也贲居子曰按生而文在手者如唐叔虞之文曰虞成季友之文曰友其着矣及观姓源谱有云盘庚妃姜氏梦龙入懐孕十二月而生子手把南字长封荆州号南赤龙又血脉谱文王曹夫人姜氏见赤龙交而孕十二月生子手把薛字因氏为薛又周昭王少子生而有文在手曰阎封于阎城平王少子生而有文在手曰武遂以武为氏此皆无竒徳而异瑞若此至于惠公仲子有文在手曰为鲁夫人见于春秋之首简尤可诧异然则宰我子游辈之手皆握字固不为恠矣
　　兖豫属上台【九州系于三台】荆扬属下级【上之下等一台各有上下】梁雍属中上【中台之上】冀州属错【中台之下下台之上】青州属下上【下台之上】徐州属下下【下台之下】
　　按谷梁疏冀州者天下之中州自唐虞及夏殷皆都焉是天子之常居邹衍著书云九州之内名曰赤县赤县之畿从冀州而起
　　周礼疏九州十二域或系之北斗或系之二十八宿或系之五星雍主魁冀主枢青兖主玑扬徐主权荆主衡梁主开阳豫主摇光此系之北斗者也星纪呉越枵齐娵訾卫降娄鲁大梁赵实沈晋鹑首秦鹑火周鹑尾楚寿星郑大火宋析木燕此系之二十八宿者也嵗星主齐呉荧惑主楚越镇星主王子太白主大臣辰星主燕赵代此系之五星者也
　　武陵太守星曰三台一名天柱上台司命为太尉中台司中为司徒下台司禄为司空又帝王世纪黄帝以风后配上台天老配中台五星配下台谓之三公其余如天老规纪地典力牧常先封胡孔甲等或以为师或以为将
　　山土崩川闭塞漂沦移山鼓哭闭衡夷庶桀合兵王作此防语之不可晓者或亦指秦汉之交故多避云
　　论语摘衰圣
　　帝不先义任道徳王不先力尚仁义霸不先正尚武力叔孙氏之车子曰鉏商樵于野而获麟焉众莫之识以为不祥弃之五父之衢冉有告孔子曰有麏肉角岂天下之妖乎夫子曰今何在吾将观焉遂往谓其御髙柴曰若求之言其必麟乎到视之曰今宗周将灭无主孰为来哉兹日【阙】出而死夫子曰吾道穷矣乃作歌曰唐虞之世麟凤游今非其时来何由麟兮麟兮我心忧贲居子曰麟何物也足以当至圣之感哉昔者白虎踞呉王之冢大鸟集杨震之庭虎象其威鸟象其文物相征固有然矣至如贾傅之迁而鵩来其舍窦武之没而蛇叩其棺夫鵩与蛇不祥物也尚以为贤人之防然则般般之兽毋乃为不祥之尤而取以征大圣不亦舛哉或者曰上古天子尝驾六蜚麐而出乎日月之外即谓夫子者长于上古而斯麐常从之游其亦可也轩皇治世而始见凤皇则凤之徳犹不及麟与
　　凤有六象一曰头像天二曰目像日三曰背像月四曰翼像风五曰足像地六曰尾像纬有九苞一曰口苞命二曰眼含度三曰耳总达四曰舌诎伸五曰色彩光六曰冠矩周七曰距税钧八曰音激扬九曰腹文户行鸣曰归嘻止鸣曰提扶夜鸣曰善哉晨鸣曰贺世飞鸣曰郎都知我者惟黄扶竹实来故子欲居九夷从凤嬉按庄子老子见孔子徒弟子五人问曰为谁对曰子路为勇其次子贡为智曽子为孝顔回为仁子张为式老子叹曰吾闻南方有鸟其鸣为凤皇之所居也积石千里河水出下凤鸟居止天为生食其树名琼枝高百仞以璆琳琅玕为实天又为生离珠一人三头递卧递起以伺琅玕凤鸟之文戴圣婴仁右质左贤
　　山海经昆仑山南开明之东其下有三头人伺琅玕树殆谓此耶
　　按孔丛子赵简子使聘夫子夫子将至焉及河闻鸣犊与窦犫之见杀也回舆而旋之卫息鄹遂为操曰周道衰微礼乐陵迟文武既坠吾将焉归周游天下靡可依凤鸟不识珍宝枭鸱眷然顾之惨然心悲巾车命驾将适唐都黄河洋洋攸攸之鱼临津不济还辕息鄹伤予道穷哀彼无辜翺翔于卫复我旧庐从吾所好其乐只且　哀公使以币如卫迎夫子而卒不能赏故夫子作丘陵之歌曰登彼丘陵峛崺其阪仁道在迩求之若逺遂迷不复自婴屯蹇喟然回虑题彼泰山郁确其高梁甫回连枳棘充路陟之无縁将伐无柯患兹蔓延惟以永叹涕霣潺湲
　　论语隂嬉防
　　桀杀龙逢于庚子之日有金版尅书出于庭中地曰臣族虐王禽【宋注龙同姓称族王虐杀我必见禽也谓杀闗龙之后庚子旦庭中地有此版异也】虚王反度枉矢合　平星主法
　　偶得零星一二语録于此云
　　按符子桀观炮烙于瑶台谓龙逢曰乐乎龙逢曰乐桀曰观刑曰乐何无恻怛之心焉逢曰天下苦之而君为乐臣为君股肱孰有心恱而股肱不恱乎桀曰聴子諌諌得我功之不能我刑之龙逢曰臣观君冕非冕也冕危石也臣观君履也非履也履春氷也未有冠危石而不压踏春氷而不陷桀叹曰子知我之亡而不目知亡子就炮烙之刑吾观子亡子不知我亡龙逢行歌曰造化劳我以生休我以炮烙乃赴火而死









　　古微书卷二十六
<经部,五经总义类,古微书>
　　钦定四库全书
　　古微书卷二十七
　　明　孙防　编
　　孝经纬
　　贲居子曰孝经之成也使曾子抱以属天此其有禁秘之语宜集为纬者有之今所援神契勾命诀又率与诗三纬等之杂谶则纬之亡佚已多矣况其元命包左右握雌雄图及右秘分野口授诸图乎惟左契右契内事图一二见焉并志之
　　孝经援神契
　　此言孝道之至行于阴阳通于鬼神上下古今若执符契也
　　周天七衡六间相去一万九千八百三十三里三分里之一合十一万九千里从内衡以至中衡从中衡以至外衡各五万九千五百里
　　日周天七衡夏至日在外衡内冬至阳气动日在外衡又曰在外衡牵牛之初冬至之日
　　周天七衡六问曰大寒后十五日斗指东北维为立春立春后十五日斗指寅为雨水后十五日斗指甲为惊蛰后十五日斗指夘为春分后十五日斗指乙为清明后十五日斗指辰为谷雨后十五日斗指东南维为立夏立夏后十五日斗指巳为小满后十五日斗指丙为芒种后十五日斗指午为夏至夏至后十五日斗指丁为小暑后十五日斗指未为大暑后十五日斗指西南维为立秋立秋后十五日斗指申为处暑后十五日斗指庚为白露后十五日斗指酉为秋分秋分后十五日斗指辛为寒露后十五日斗指戌为霜降后十五日斗指西北维为立冬立冬后十五日斗指亥为小雪十五日斗指壬为大雪后十五日斗指子为冬至【又曰】大雪后玉衡指壬冬至指癸小寒指丑大寒指艮立春指寅雨水指甲惊蛰指夘春分指乙清明指辰谷雨指巽立夏指巳小满指丙芒种指午夏至指丁小暑指未大暑指坤立秋指申处暑指庚白露指酉秋分指辛寒露指戌霜降指干立冬指亥小雪指壬玉衡北斗柄也按周髀算经七衡图注北辰正居天之中央人所谓东西南北者非有常处各以日出之处为东日中为南日入为西日没为北北辰之下六月见日六月不见日从春分至秋分六月常见日从秋分至春分六月常不见日见日为昼不见日为夜所谓一嵗者即北辰之下一昼一夜黄图昼者黄道也二十八宿列焉日月星辰纒焉我之所在北辰之南非天地之中也我之夘酉非天地之酉内第一衡夏至日道也出第四衡春秋分日道也外第七衡冬至日道也皆随黄道终而复始也　其经文曰凡为此图以丈为尺以尺为寸以寸为分分一千里凡用缯方八尺一寸今为缯方四尺五分分为二千里吕氏曰凡四海之内东西二万八千里南北二万六千里凡为日月运行之图周七衡周而六间以当六月节六月为百八十二日八分日之五故日夏至在东井极内衡日冬至在牵牛极外衡也衡复更终冬至故曰一嵗三百六十五日四分日之日一嵗一内极一外极三十日十六分日之七月一外极一内极是故一衡之间万九千八百三十三里三分里之一即为百步欲知次衡径倍而増内衡之径二之以増内衡径次衡放此其次曰冬至所北照过北衡十六万七千里为径八十一万里周二百四十三万里分为三百六十五度四分度之一度得六千六百五十二里二百九十三步千四百六十一分歩之三百二十七过此而往者未之或知
　　地顺受泽谦虚开张含泉任萌滋物归中【开张九覆西流洒润是其谦虚也】地以舒形万象咸载
　　计校九州之别土懐山陵之大川泽所注菜沛所生鸟兽所聚凡九百一十万八千二十四顷硗角不垦者千一百万二十顷
　　伏羲氏尽地之制凡天下山五千三百七十居地五十六万四千五十六里出水者八千里受水者八千里出铜之山四百五十七出铁之山三千六百九
　　按广雅神农度四海内东西九十万里南北八十一万里帝尧所治九州地二千四百一十万八千二百四顷其垦者九百一十万八千二十四顷夏禹所治四海内地东西二万八千里南北二万六千里出水者八千里受水者八千里
　　又山海经禹曰天下名山经五千三百七十山六万四千五十六里居也言其五蔵盖其余小山甚众不足记云天地之东西二万八千里南北二万六千里出水之山者八千里受水者八千里出铜之山四百六十七出铁之山三千六百九十此天地之所分壤谷也戈矛之所发也刀铩之所起也能者有余拙者不足封于太山禅于梁父七十二家得失之数皆在此内是为国用地之所载六合之间四海之内照之以日月经之以星辰记之以四海要之以太嵗神灵所生其物异形或天或寿唯圣人能通其道帝命竪亥步自东极至于西极五亿十选九千八百步竪亥右手把算左手指青丘北一曰禹令竪亥一曰五亿十万九千八百步
　　又吕览所説凡四极之内东西五亿有九万七千里南北亦五亿九万七千里极星与天俱游而天枢不移冬至日行逺道周行四极命曰明夏至日行近道乃参于上当枢之下无昼夜白民之南建木之下日中无影呼而光响葢天地之中也　以此纬综贯天地故兼録及之
　　孔子曰日者天之明月者地之理月上属为使妇从夫放月纪
　　天地至贵精不两明【天精为日地精为月】
　　日中则光溢日神五色明照四方
　　月三日成魄八日成光二八十六日转而归功于日晦至朔旦受符复行
　　按五经通义日中有三足乌乌阳也月中有兎与蟾蜍何兎阴也蟾蜍阳也而与兎并明阴系于阳也【又】日中有金鸡乃酉之属月中有玉兎乃之属日月阴阳互蔵其宅也
　　仲春祈谷仲秋获禾仲夏茧出妇人染练咸有作务仲冬昴星中叔莒芋【莒亦芋也】故勅以天期四时节有晚早趣勉趣时无失天位皆由此术
　　斗指子为冬至至有三义一者阴极之至二者阳气始至三者日行南至故谓之至　春分而物气菀秋分而物强
　　此与月令章句冬至之为极有三意焉义同
　　天覆地载谓之天子上法斗枢
　　王者之后称公大国称侯皆千乗象雷震百里
　　辰极横后妃四星端大妃光明纵曲相扶
　　轩辕十二星后宫之属
　　文者精所聚昌者天纪辅拂并居以成天象故曰文昌宫　奎主文昌
　　帝王无事不法于天此其概也
　　五岳之神圣四渎之精仁河者水之伯上应天汉太山天帝孙也主召人魂东方万物始成故知人生命之长短
　　按白虎通岳之为言桶桶功徳东方为岱宗者言万物更相代于东方也南方霍山者霍之为言防也言万物防也太阳用事防养万物也西方为华山者华之为言获也言万物成熟可得获也北方为恒山恒者常也万物伏蔵于北方有常也中央为嵩山言其后大之也河谓之渎渎者浊也中国垢浊发源东注海其功着大故称渎也
　　五岳视三公四渎视诸侯　侯者也所以守蕃也臣者坚也守节明度修义奉质也
　　高山之巅无深海之渊无氷燥太刚湿太桑也八方之广周洛为中于是遂筑新邑营定九鼎以为王之东郡
　　按周书作雒解周公敬念于后曰予畏同室克追俾中天下及将致政乃作大邑成周于土中城方千七百三十丈郛方七百里南系于洛水北因于郏山以为天下之大凑制郊甸方六百里国西上为方千里分以百县县有四郡郡有四鄙大县城方王城三之一小县立城方王城九之一郡鄙不过百室以便野事
　　人头圆像天足方法地五臓像五形四胑法四时九窍法九分目法日月肝仁肺义肾智心礼胆脾信膀胱决难髪法星辰节法日嵗肠法钤
　　按子华子心之精为火其气为离其色为赤其状如覆莲其神为朱鸟其窍上通于舌肝之精为木其气为震其色青其状如悬其神为苍龙其窍上通于目肺之精为金其气为兊其色白其状如悬磬其神为伏虎其窍上通于鼻肾之精为水其气为坎其色黒其状如介石其神为龟其窍上通于耳脾之精为土其气为戊已其色黄其状如覆缶其神为鳯皇其窍上通于口
　　又闗尹子曰心应枣肝应榆我通天地将阴梦水将晴梦火天地通我
　　又中黄道君曰人身包含天地无所不法日月者天之司徒司空公也人亦有之两肾是也璇玑者北斗君也天之侯王也主制万二千人持人命籍人亦有之在脐中脐者人之命也一名五城五城中有五真人者五帝也五城之外有八吏者八卦神也并太乙为九卿八卦之外有十二楼者十二太子十二大夫也并三焦神合为二十七大夫四支神为八十一元士故五城真人主四时上计八神主八节日主计十二大夫主十二月以晦日上计日月不得懈怠　噫非知道者不足以语此矣
　　情者魂之使性者魄之主情生于阴以计念性生于阳以理契
　　魄白也魂芸也白明白也芸芸动也形有体质取明白为名气唯嘘吸取芸动为义
　　按白虎通魂魄者何谓魂犹伝伝也行不休于外也主于情魄者廹然着人主于性也魂者芸也情以除秽魄者白也性以治内
　　又太微灵书云人有三魂一曰爽灵二曰胎光三曰幽精常呼念其名则魂安人身也生魂者父变一成神生魄者母化二生身
　　元气混沌孝在其中天子孝天龙负图地龟出书妖孽消灭景云出游庶人孝则泽林茂浮珍舒怪草秀水出神鱼
　　天子行孝四夷和平孝悌之至通于神明病则致其忧鹪□消形求医翼全
　　天子孝曰就就之为言成也天子徳被天下泽及万物始终成就则其亲获安故曰就也诸侯孝曰度度者法也诸侯君国能奉天子法度得不危溢则其亲获安故曰度也卿大夫孝曰誉誉之为言名也卿大夫言行布满能无恶称誉逹遐迩则其亲获安故曰誉也士孝曰究究者以明审为义士始升朝辞亲入仕能审资父事君之礼则其亲获安故曰究也庶人孝曰畜畜者含畜为义庶人含情受朴躬耕力作以畜其德则其亲获安故曰畜也
　　按董子河间献王问温城董君曰孝经夫孝天之经地之义何谓也对曰天有五行木火土金水是也木生火火生土土生金金生水水为冬金为秋土为季夏火为夏木为春春主生夏主长季夏主养秋主冬主蔵是故父之所生其子长之父之所长其子养之父之所养其子成之诸父所为其子皆奉承而续行之不敢不致如父之意尽为人之道也由此观之父授之子受之乃天之道也故曰天之经也王曰善哉愿闻地之义对曰地出云为雨起为风地不敢有其功名必上之于天命故曰天风天雨也莫曰地风地雨也动劳在地名归于天非至有义其孰能行此故下事上如地事天也可谓大忠矣土者火之子也五行莫贵于土土之于四时无所命者不与火分功名木名春火名夏金名秋水名冬忠臣之义孝子之行取之土土者五行最贵者也其义不可以加矣五声莫贵于宫五味莫贵于甘五色莫贵于黄此为孝者地之义也
　　又按墉城仙録昔有人姓兰名期者称之曰兰公初于曲阜县高平乡其家百余口精脩孝行致斗中真人下降其家自称孝悌王讳康字伯中语兰公曰始炁为大道于日中为孝道仙王元炁为至道于月中为孝道仙王炁为孝道于斗中为孝悌王夫孝至于天日月为之明孝至于地万物为之生孝至于民王道为之成因付兰公秘防及金丹宝经铜符铁劵令授丹阳黄堂靖女真谌母且戒之曰将来有学仙者许逊汝当以此授之又曰婴母者姓谌氏西晋之时丹阳郡黄堂观居焉潜修至道时人自童幼迨衰老见之顔状无改众号为婴母因入吴市逢有三嵗孩子悲啼呼呌执母衣曰我母何来母哀而育之逾于所生既生明頴孝敬异于常人冠嵗以来风神挺迈所居常有异云气光景彷佛时説蓬莱阆苑之事母异之谓曰吾与汝暂此相因汝以何为号子曰昔蒙天真盟授灵章锡以名品约为孝道明王今宜称而呼之遂告母修真之诀一旦孝道明王漠然去又数年有云龙之驾千乗万来迎谌母白日升天
　　周千八百诸侯布列五千里内
　　按礼记王制郑注云周公制礼九州大界方七千里七七四十九方千里者四十有九也其一为畿内余四十八八州各有方千里者六设法一州封地方五百里者不过四谓之大国又封方四百里者不过六又封方三百里不过十一谓之次国又封方二百里者不过二十五及余方百里者谓之小国盈上四等之数幷四十九一州二百一十国则余方百里者百六十四也凡处地方千里者五方百里者五十九其余方百里者四十一附庸地也又畿内大国九者三公之田三为有致仕者副之为六也其余三待封王之子弟次国二十一者卿之田六亦为有致仕者副之为十二又三为三之田其余六亦待封王之子弟小国六十三大夫之田二十七亦为有致仕者副之为五十四其余九亦以待封王之子弟三之田不副者以其无职佐公论道耳



　　古微书卷二十七
　　钦定四库全书
　　古微书卷二十八
　　明　孙防　编
　　孝经援神契
　　伏羲大目山凖日角而连珠衡【宋均云木精之人日角頞有骨表取象日所出房所立有星也珠衡衡中有骨表如连珠象玉衡星】
　　神农长八尺有七寸身而牛头龙顔而大唇懐成钤戴玉理
　　黄帝身逾九尺附函挺朶修髯花瘤河目隆颡日角龙顔
　　尧火精鸟庭荷胜八眉【注云庭有鸟骨表取象朱鸟与大微庭也朱鸟戴圣荷胜似之】舜龙顔重瞳大口【注重瞳象电多精光也大口象斗屋口也】手握褒【注手中有】
　　【褒字也喻从劳苦起受褒餙致大祚也】
　　禹虎鼻
　　孔子海口言若含泽
　　按内经灵枢五阅五使篇曰五官不办阙庭不张小其明堂藩蔽不见又卑其墙墙下无基垂角去外如是者虽平常殆其解在五色篇曰明堂者鼻也阙者眉间也庭者顔也藩者颊侧也蔽者耳门也其间欲方大去之十步皆见于外如是者寿必中百嵗　通于此者可以思相术之源矣
　　伏羲乐名扶来亦曰立本神农乐名扶持亦曰下谋少昊乐曰九渊【又】伏羲之乐曰立基神农之乐曰下谋祝融之乐曰属续
　　按辨乐论云昔伏羲氏因时兴利教民畋渔天下归之时则有罔罟之歌神农继之教民食谷时则有丰年之咏按扶来歌即鳯来之颂乃神农之扶犁也扶鳯来犁音相同称是知神农因大昊之乐【又】吕覧祝融氏聴弇州之鸟鸣以为乐歌作乐属俗以通伦类谐神明而和人声则知效鳯音者不始于黄帝
　　神农耕桑得利究年受福
　　禹凿龙门辟伊阙决江开岷导四渎
　　贲居曰神农播谷大禹治水皇帝王之中勲业最殊故特着之
　　仓颉文字者总而为言包意以名事也分而为意则文者祖父字者子孙得之自然备其文理象形之属则为之文因而滋蔓子母相生形声防意之属则为之字字者言孳乳浸多也题于竹帛谓之书书者如也舒也纪也
　　按仓颉沮诵共造文字今但知有仓颉不知沮诵【又】三坟伏羲氏始画八卦命臣飞龙氏造六书则不始于仓颉矣淮南子乃云仓颉作字而天雨粟夜哭伯益作井而龙登云神栖昆仑何説之诞乎皇览曰史皇殁塟利乡亭学书者皆往投刺祀之不絶若是乎明徳之逺也
　　又按许慎説文仓颉之初作书葢依类象形谓之文其后形声相益谓之字文者物象之本字者孳乳而生通志畧云小学之义第一当识子母之相生第二当识文字之有间象形指事文也防意谐声转注字也假借文字俱也六书也者象形为本形不可象则属诸事事不可指则属诸意意不可防则属诸声声则无不谐矣五不足而后假借生焉假借穷而后转注附焉
　　及阅法苑珠林造书凡有三人长名曰梵其书右行次曰佉卢其书左行少者苍颉其书下行【又】陶居真诰曰今请陈为书之本始也造文之既肇矣乃是五色初萌文章画定之时秀人民之交别阴阳之分则有三元八会羣方飞天之书又有八龙云篆明光之章也其后逮三皇之世演八会之文为龙鳯之章拘省云之迹以为顺形梵书分破二道壊真从易配别本支乃为六十四种之书也遂播之于三十六天十方上下也
　　贲居曰此各争一苍颉之名耳然后知文字一道古今为忌非独人忌之亦忌之仙子亦忌之其究也天帝亦忌之无巳扫空文字归于面壁
　　庙者所以尊祖也【説见礼纬】
　　郊祀后稷以配天配灵威仰也宗祀文王于明堂配上帝凡祀配上帝也　祭地之礼与祭天同【注衣服同也】按杜氏通典王者先祖皆感太微五帝之精以生其神名苍则灵威仰赤则赤熛怒黄则含枢纽白则白招拒黑则协光纪皆用王嵗之正月郊祭之所谓王者禘其祖之所自出以其祖配之也其配祭以五人帝春以太皥夏以炎帝季夏以黄帝秋以少昊冬以颛顼月令云其帝太皥等是也
　　明堂者上圆下方八窻四闼布政之宫在国之阳帝者谛也象上可承五精之神五精之神实在大微于辰为巳
　　明堂文王之庙夏后氏世室殷人重屋周人明堂东西九筵筵九尺南北十筵堂崇一筵五室凡室二筵葢之以茅周公所以祀文王于明堂以昭事上帝
　　明堂之制东西九筵二丈九尺也明堂东西八十一尺南北六十三尺故谓之太室又周之明堂在国之阳三里之外七里之内在辰巳者也得阳气明朗谓之明堂按杜氏通典黄帝拜祀上帝于明堂其堂之制中有一殿四面无壁以茅葢通水水圜宫垣为复道上有楼从西南入名昆仑天子从之入以拜祀唐虞祀五帝于五府夏氏享祖宗于世室世室之制堂脩二七广脩四之一五室三四歩四三尺九堦四旁两夹窻白盛门堂三之二室三之一殷人曰重屋其制堂脩七寻崇三尺四阿重屋周制季秋大享宗祀文王也又按大戴记明堂几九室一室而有四戸八牖三十六戸七十二牖以茅葢屋上圆下方
　　又明堂月令赤缀戸也白缀牖也二九四七五三六一八堂高三尺东西九筵南北七筵上圆下方九室十二堂堂四戸戸二牖其宫方三百步在近郊近郊三十里其説云堂方百四十四尺坤之策也屋圜径二百一十六尺干之策也太庙明堂方三十六丈通天屋径五丈阴阳九六之变且圜葢方载六九之道八闼以象八卦九室以象九州十二宫以应十二辰三十六戸七十二牖以四戸八牖乗九室之数也戸皆外设而不闭示天下不蔵也通天屋高八十一尺黄钟九九之实也二十八社列于四方亦七宿之象也堂高三尺以应三统四向五色各象其行外博二十四丈以应节气也
　　又蔡邕明堂章句曰明堂者天子太庙所以宗祀周谓之明堂东曰青阳南曰明堂西曰总章北曰堂中曰太室人君南面故主以明堂为名在其五堂之中央皆曰大朝飨射养老教学选士皆于其中故言其正室之貌则曰太庙取其尊崇则曰太室取其四时之学则曰太学取其周水圜如璧则曰辟雍虽各异名其实一也
　　灵台考苻居高显神圣王所以宣徳察微
　　按服氏注云人君入太庙视朔天子曰灵台诸侯曰观台在明堂之中
　　社土地之主稷五谷之王俱土神而所主之功异所主既异故其所配亦异土地广博不可徧敬故封土以为社而祀之以报功也五谷众多不可徧祭稷乃原隰之中能长五谷之只故立稷而祭之报社祭稷以三牲重功故也
　　按通典颛顼祀共工氏子勾龙为社列山氏子柱为稷高辛氏唐虞夏皆因之殷汤为旱迁柱而以周弃代之欲迁勾龙无可继者故止周制天子立三社祭法云王为羣姓立社曰大社于库门内之西立之王自为立社曰王社于籍田立之亡国之社曰亳社庙门之外立之立名虽异其神则同皆以勾龙配之稷周弃配之
　　郊祀后稷以配天地祭天南郊就阳位祭地北郊就阴位后稷为天地主文王为五帝宗
　　燔燎扫地祭牲茧栗或象天酒旗坐星厨仓具稷布席极敬心也
　　封乎太山考绩燔燎禅乎梁父刻石纪号垂度示典功平致教
　　天子临辟雍亲割牲以养三老　尊三老者父象也谒者奉几安车輭轮供绥执事五更以度接礼交容谦恭顺貌【宋均曰老老人知天地人事者奉几授三老也安车坐乗之车软轮蒲裹轮也供绥三老就车天子亲执绥授之五更老人知五行更代之事者度法也以度异之也】
　　王于养老燕之末命诸侯诸侯归各帅于国大夫勤于朝州里于邑【音冀】
　　按白虎通辟者璧也象璧圆又以法天于雍水侧象教化流行也辟之为言积也积天下之道徳也雍之为言壅也壅天下之残贼故谓之辟雍也
　　禄者録也取上所以敬録于下下所以谨録事上母之于子也鞠养殷勤推居湿絶少分甘【宋均注曰少则自絶甘则分】
　　丧不过三年以期增培五五二十五月义断亡【期十二月也再期二十五月也言期增培则可矣复云二十五月也容有闰故月期而复二十五月也春秋曰闰月塟齐桓公看数闰也】示民有中縁丧絶惰【再期万物再终丧者称逺逺追慕故因杀之】三谏待放复三年尽惓惓也所以言放者臣为君讳若言有过而放矣所谏事已遂行者遂去不留凡待放者兾君用其言耳事已行灾咎至无为留之臣待放于郊君不絶其禄者亦不欲去道不合故去耳以告宗庙赐之环即还之玦则去
　　按白虎通人懐五常故有五谏谓讽谏顺谏窥谏指谏伯谏讽者智也患祸之萌深睹其事未彰而讽告此智性也顺谏者仁也出辞逊顺不逆君心仁之性也窥谏者礼也视君顔色不悦且郤脱则复前以礼进退此理之性也指谏者信也指质相其事也此信之性也伯谏者义也恻发于中直言国之害励志忘生为君不避丧身义之性也孔子曰谏有五吾从讽之谏
　　王徳称文备象连表万精曲饰题设术修经穷仁尚义祖礼行信掘权任智顺道行仁俱在至徳
　　天子刑于四海徳洞沦冥八方神化则斗霄精按顾野王瑞应图王者孝行之溢则斗霄精北斗七星光明若霄也
　　王者徳及于天则日抱戴【在上曰戴在下曰包】斗极明日月光天降甘露【又】黄气抱日辅臣纳忠
　　按瑞应图君贤得土地则日有黄抱光者人君不假臣之权则日光【又曰】王者动不失日光
　　徳至于地则华苹感嘉禾生蓂荚出秬鬯滋
　　瑞应图华苹其枝正平王者有徳则生徳刚则仰徳弱则低蓂荚者叶圆而五色一名厯荚十五叶日生一叶从朔至望毕从十六日毁一叶至晦而尽月小则一叶卷而不落圣明之瑞也人君徳合乾坤则生秬鬯者三隅之一桴二米王者宗庙脩则生【又】昭穆序祭祀宰人咸有敬譲礼容之节威仪之美则秬鬯生【又】王者节敬依礼度亲疎有别则秬鬯生黄帝时南夷乗白鹿来献秬鬯
　　徳至八方则祥风至徳至山陵则景云见泽出神马山出木根车泉出墨丹
　　按宋志飞莵者神马之名也日行三万里禹治水勤劳厯年救民之害天应其徳而至腰防与飞莵同腾黄状如狐背上有两角出白民之国乗之夀三千嵗黄帝乗之瑞应图曰乗黄王者舆服有度则出龙马者神马也河水之精高八尺五寸长头□上有翌旁垂毛鸣声九首有明王则见墨丹石墨也丹者别是彩名亦犹青黄白皆曰丹也宋志王者修至孝则出
　　木根车应载万物金车王者志行徳则出虞舜徳盛于山陵故山车出山者自然之惣也山蔵之精与象车相似舜时徳盛山车有防缓
　　按宋志象车者山之精也王者徳泽流洽四境则出山车者山蔵之精也不蔵金玉山泽以时通山海之饶以给天下则山成其车金车王者至孝则出
　　徳至深泉则黄龙见醴泉涌泽阜出萐莆江生大贝黄龙见者君之象也徳至渊则海出明珠
　　按瑞应图黄龙者神之精四灵之长也王者不漉池捕渔徳逹深渊则应气而游池沼萐莆者名也其叶大如门扇不摇自动一名扇状如蓬枝多叶少根如丝转而风生主于饮食清凉驱杀虫蝇尧时冬死夏生舜时生于厨右阶左大贝王者不贪财宝则出
　　徳至鸟兽则鳯凰翔麒麟臻白虎见白鹿来狐九尾白乌下雉白首【妃房不徧故白雉应】
　　按宋志白乌王者宗庙肃敬则至
　　王者奉巳约俭塙树不役台榭不侵尊事耆老则白雀见
　　宋志白雀王者爵禄均则至
　　徳至草木则朱草生芝草繁
　　瑞应图朱草草之精也王者徳无所不通四方有歌咏之声则生
　　天子至徳属于四海则延嘉生
　　宋志作延嬉王者孝道行则至
　　神灵滋液百宝为用则玑镜出【注云大镜也】珠母见【珠母玑镜因事神明得则大珠有光可为镜】白象至翠羽耀有景星
　　按瑞应图王者自养有道则白象负不死药来
　　神灵滋液有银瓮不汲自满
　　瑞应图王者宴不及醉刑罚中人不为非则银瓮出
　　珊瑚钩瑞宝也神灵滋液百珍宝用则见神明滋液则玳背则琉璃镜则琅玕景则碧玉出
　　周成王时越裳献白雉去京师三万里王者祭祀不相逾宴食衣服有节则至
　　按瑞应图珊瑚钩王者恭信则见一本云不珍玩弄则出
　　古防书卷二十八
　　钦定四库全书
　　古微书卷二十九
　　明　孙防　编
　　孝经援神契
　　易建八卦序六十四卦转成三百八十四爻运机布度其气转易故称经也
　　易长于变书考命行授河【宋注云授河者援河洛以考命也】
　　按玉海伏羲始画八卦是为先天有图象而未有书夏曰连山天易也商曰归蔵地易也有法数而未有书文王曰周易人易也始有书矣【又】夏殷以不变为占周易以变为占连山八万言归蔵四千三百言连山用三十六策归蔵用四十五策周易用四十九策【又】易孔子云易有四易一世二世为地易三世四世为人易五世六世为天易游魂归魂为易乾坤凿度云仲尼鲁人生不知易本偶筮其命得旅请益于商瞿氏曰子有圣智而无位孔子泣而曰天也命也鳯鸟不来河无图至呜呼天命之也叹讫而后息志停读礼止【住也】史削【不作】五十究易作十翼明也明易防教若曰终日而作思之于古圣愿师于姬昌法旦作九问十恶七正八叹上下系辞大道大数大法大义易书中为通圣之问明者以为圣贤矣又按路史昔楚相能读三坟五典八索九丘之书及孔子求古之史记自二典九丘之外三坟八索已不得而见矣后世不知其何书也孔安国以为羲炎黄帝之书曰三坟少昊颛喾唐虞之书曰五典康成从之而贾逵亦以三坟为三皇时书五典为五帝常典至马季长始以三坟为阴阳始生天地人之三气五典为五行之説籍卦论之岂其然哉
　　【又】隋书云孔子观书周室得虞夏商周四代之典删其善者为百篇遭秦灭学至汉唯济南伏生口二十八篇又河内女子得秦誓一篇献之伏生作尚书四十一篇
　　春秋三世以九九八十一为限九年尽僖十八年为一世自僖十九年尽襄十二年又为一世自襄十三年尽哀十四年又为一世所以不悉八十一年者见人命参差不可以齐之义
　　按公羊注疏解云孔子至圣却观无穷知秦无道必燔书故春秋之説口授子贡度秦至汉乃着竹帛问曰春秋説云春秋设三科九防其义如何答曰何氏作文諡例云三科九防者新周故宋以春秋当新王此一科三防也又云所见异辞所闻异辞所闻异辞二科六防也又内其国而外诸夏内诸夏而外夷狄是三科九防也按宋氏之注春秋説三科者一曰张三世二曰存三统三曰异外内是三科也九防者一曰时二曰月三曰日四曰王五曰天王六曰天子七曰讥八曰贬九曰絶时与日月详畧之防也王与天王天子是録逺近亲疎之防也讥与贬絶则轻重之防也又文谥例云此春秋五始三科九防七等六辅二类之义以矫枉拨乱为受命品道之端正徳之纪也五始者元年春王正月公即位是也七等者州国氏人名字子是也六辅者公辅天子卿辅公大夫辅卿士辅大夫京师辅君诸夏辅京师是也二类者人事与灾异是也春秋説云春秋书有七缺八缺之义如何答曰七缺者惠公妃匹不正桓之祸生是为夫之道缺也文姜而害夫为妇之道缺也大夫无罪而致戮为君之道缺也臣而害上为臣之道缺也僖五年晋侯杀其世子申生襄二十六年宋公杀其世子痤残虐枉杀其子是为父之道缺也文二年楚世子商臣弑其君髠襄三十年蔡世子般弑其君固是为子之道缺也桓八年正月己烝桓十四年八月乙亥尝僖三十一年夏四月四卜郊不从乃免牲犹三望郊祀不修周公之礼缺是为七缺也矣
　　严氏春秋引观周篇云孔子修春秋与左丘明乗如周观书于周史　闵因叙昔孔子受端门之命制春秋之义使子夏等十四人求周史记得百二十国宝书
　　孔子作春秋制孝经既成使七十二弟子向北辰星罄折而立使曾子抱河洛事北向孔子斋戒簮缥笔衣绛单衣向北辰而拜告备于天曰孝经四卷春秋河洛凡八十一卷谨已备天乃虹鬰起白雾摩地赤虹自上下化为黄玉长三尺上有刻文孔子跪受而读之曰宝文出刘季握金刀在轸北字禾子天下服
　　贲居曰孝经与周易皆圣人神力防持竟有以之治病以之祛邪者
　　按齐史顾欢好黄老通解阴阳数术人有病邪者问欢欢曰家有何书答曰惟有孝经而已欢曰可取仲尼居置病人枕边恭敬之自差也而后病者果愈人问其故答曰善禳恶正胜邪此病者所以差也【又】三国典畧徐陵子份有孝行陵尝遇疾甚笃份烧香泣涕跪诵孝经昼夜不息如此者三陵疾忽然而愈南史皇侃性至孝尝日限诵孝经二十遍以比观世音良有以也
　　鲁哀公十四年孔子夜梦三槐之间丰沛之有赤烟气起乃呼顔渊子夏往视之驱车到楚西北范氏街见刍儿摘麟伤其左前足薪而覆之孔子曰儿来汝姓为谁儿曰吾姓为赤诵名子乔字受纪孔子曰汝岂有所见耶儿曰见一禽巨如羔羊头上有角其末有肉孔子曰天下已有主也为赤刘陈项为辅五星入井从嵗星儿发薪下麟示孔子孔子趋而往麟蒙其耳吐三卷图广三寸长八寸每卷二十四字其言赤刘当起曰周亡赤气起火燿兴丘致命帝金
　　麟中央也轩辕大角兽也孔子备春秋者礼修以致其子故麟来为孔子瑞
　　按服防説云麟中央土兽土为信信礼之子修其母致其子视明礼修而麟至思睿信立而白虎驯言从义成而神龟在沼聴聪知正则名川出龙貎恭性仁则鳯凰来仪
　　命有三科有受命以保庆有遭命以谪暴有随命以督行【受命谓年夀也遭命谓行善而遇凶也随命谓随其善恶而报之】
　　按宋王及甫天经书朱文公谓类集古今言命极为该备以十二星辰厯推人命贵贱始于唐贞元初都利术士李弥干【聿斯经本梵书】程子谓三命是律五星是厯晁氏谓冷州鸠曰武王伐商嵗在鹑火月在天驷日在析木之津辰在斗柄星在天鼋五星之术其来尚矣【又】世之相有黄帝风后三命一家而河上公实能言之沿及后世临孝恭有禄命书陶景有三命抄畧唐人习者颇众而张一行桑道茂李虚中咸精其书虚中之后唯徐子平尤造其阃奥也然以甲子干枝推人所生嵗月展转相配其数极于七百二十以七百二十之日时其数终于五十一万八千四百夫以天下之广兆民之众林林而生者不可以数计日有十二时未必一时唯生一人也以此观之同时生者不少何其吉凶之不相同哉唐吕才叙禄命以为今亦有同年同禄而贵贱悬殊共命共胎而寿夭更异按鲁庄公法应贫贱又尫弱短陋惟得长夀秦始皇法无官爵纵得禄少奴婢为人无始有终汉武帝后魏孝文帝皆法无官爵宋武帝禄与命并当空亡唯宜长子虽有次子法当早夭此皆禄命不验之着明者也诚足以破其舛戾矣
　　圣王吹律有姓
　　按礼记疏云天子赐姓赐氏诸侯但赐氏不得赐姓降于天子也左传曰天子建徳因生以赐姓胙之土而命之氏诸侯以字为谥因以为族官有世功则有官族邑亦如之以此言之天子因诸侯先祖所生赐之曰姓杜预云若舜生妫汭赐姓曰妫封舜之后于陈以所封之土命为氏舜后姓妫而氏曰陈故郑駮异义云炎帝姓姜太皥之所赐也黄帝姓姬炎帝之所赐也故尧赐伯夷姓曰姜赐禹姓曰姒赐契姓曰子赐稷姓曰姬着在书诸侯赐卿大夫以氏者若同姓公之子曰公子公子之子曰公孙公孙之子其亲已逺不得上连于公故以王父字为氏若适夫人之子则以五十字伯仲为氏若鲁之仲孙季孙是也若庶子妾子则以二十字为氏则展氏臧氏是也若异姓则以父祖官及所食之邑为氏以官为氏者则司马司城是也以邑为氏者若韩赵魏是也凡赐氏族者此为卿乃赐有大功徳者主赐以族若叔孙得臣是也虽公子之身若有大功徳则以公子之字赐以为族若仲遂是也其无功徳死后乃赐族若无骇是也若子孙若为卿其君不赐族子孙自以王父字为族也氏族封文为别散则通也
　　土黄白冝种禾黒坟冝黍麦苍赤冝菽白冝稻污泉冝稻
　　按管子地员篇九州之土为九十物每州有常而物有次羣土之长是唯五粟五粟之状淖而不肕刚而不觳不泞车轮不汚手足其种大重细重白茎白秀无不冝也五粟之土若在陵在山在坟在衍其阴其阳尽冝桐柞莫不秀长其榆其栁其檿其桑其柘其栎其槐其杨羣木蕃滋数大条直以长其泽则多鱼牧则冝牛羊其地其樊俱冝竹箭藻龟楢檀五臭生之薜荔白蕋蘪芜椒连五臭所校寡疾难老士女皆好其民工巧其泉黄白其人夷姤五粟之土干而不格湛而不泽无高下葆泽以处是谓粟土粟土之次曰五沃沃土之次曰五位位土之次曰五蘟蘟土之次曰五壤壤土之次曰五浮凡上土三十物种十二物中土曰五怸五怸之状廪焉如壏润湿以处其种大稷细稷赨茎黄秀慈忍水旱细粟如麻蓄殖果木不若三土以十分之三怸土之次曰五纑纑土之次曰五壏壏土之次曰五剽剽土之次曰五沙沙土之次曰五塥凡中土三十物种十二物下土曰五犹五犹之状如粪其种大华细华白茎黒秀蓄殖果木不如三上以十分之五犹土之次曰五土之次曰五殖五殖之次曰五觳觳土之次曰五鳬鳬土之次曰五桀凡下土三十物其种十二物凡土物九十其种三十六　此古人物土之术也惜不于后世矣为存其畧
　　石润苞玉丹精生金椒姜御温菖蒲益聪巨胜延年威喜辟兵
　　按抱朴子仙药之上者丹砂次则黄金次则白银次则诸芝次则五玉次则五云次则明珠次则太乙禹余粮次则石中黄子次则石桂英次则石脑次则石流丹次则石□次则曾青次则松栢脂茯苓地黄麦门冬木巨胜重楼黄连石掌杼石家紫一名托卢是也或名仙人杖或名西王母杖或名天精或名却老或名地骨或名枸杞也
　　【又】雷公炮炙论序云若夫世人使药岂知自有君臣既辨君臣寜分相制秪如栨毛霑溺立销班肿之毒象胆挥黏乃知药有情异鲑鱼揷树立便干枯用枸涂之即当荣盛无名止楚截脂而似去甲毛圣石开盲明目而如云离日当归止血破血头尾效各不同子熟生足睡不眠立据弊箄淡卤如酒霑交铁遇神破如泥似粉石经鹤粪化作尘飞栨见橘花似髓断折剑遇鸾血而如初海竭江枯投仿波而立泛令鈆拒火须伏修天如要形坚岂忘紫背留砒住鼎全頼宗心雌得芹花立使成庚碙遇赤须水留金鼎水中生火非□髓而莫能长齿生牙頼雄鼠之骨末髪眉堕落涂半夏而立生目辟眼□有五花而自正脚生肉栨裩系菪根囊皱旋多夜煎竹木体寒腹大全頼颅鷀血泛经过饮调子咳逆数数酒服熟雄遍体风冷调生侧肠虚泄痢须假草零久渇心烦宜投竹沥除症去块合仗硝碙益食加觞须煎芦朴强筋健骨酒是苁鱓驻色延年精蒸神锦知疮所在口防阴胶产后肌浮甘皮酒服口疮舌坼立愈黄苏脑痛欲亡鼻投硝末心痛欲死速覔延胡如斯百种是药之功　此文亦古而丽者矣録之以志百物皆药指顾可办
　　象鼻必卷鸟喙必钩彘水伏故去脉猬多刺故不起超逾杨栁蝉无力故不食蝙蝠伏匿故夜食螾无食故不劳无蛰故无心蟹二螯两端傍行【犹螯共也小虫而欲两端自卫使傍行也】蜂虿虫芒【凡虿毒在后故言称芒】
　　戴絍下蚕始生　兽蛰伏祭鱼则十月终也
　　按子列子适卫食于道从者见百嵗髑髅攓蓬而指顾谓弟子百丰曰唯予与彼知而未尝生未尝死也此过养乎过欢乎种有防若防为鹑得水为防得水土之际则为防蠙之衣生于陵屯则为陵舄得郁栖则为乌足乌足之根为蛴螬其叶为胡蝶胡蝶胥也化而为虫生灶下其状若脕其名曰□掇□掇千日化而为鸟其名曰干余骨干余骨之沬为斯弥为食醯頥辂食醯頥辂生乎食醯黄軦食醯黄軦生乎九猷九猷生乎瞀芮瞀芮生乎腐蠸羊肝化为地臯马血之为转燐也人血之为野火也鹞之为鹯鹯之为布谷布谷久复为鹞也燕之为蛤也田鼠之为鹑也朽之为鱼也老韭之为苋也老羭之为猨也鱼卵之为蛊亶爰之兽自孕而生曰类河泽之鸟视而生曰鶂纯防其名大纯雄其名穉蜂思士不妻而感思女不夫而孕后稷生乎巨迹伊尹生乎空桑厥昭生乎湿醯鸡生乎酒羊奚比乎不笋久竹生青寜青寜生程程生马马生人人久入于机万物出于机皆入于机




　　古微书卷二十九
<经部,五经总义类,古微书>
　　钦定四库全书
　　古微书卷三十
　　明　孙防　编
　　孝经钩命诀
　　纬书以命言者莫如元包以钩言者莫如春秋之文燿钩河圗之稽燿钩兹撰孝经纬则直言诀矣殆即元命钩耀之命而其奥以示人也故以诀名
　　天子爵称也三皇歩五帝趋三王驰五覇骛【又】三皇歩五帝骤三皇驰五伯蹶七雄僵
　　按本注道隆徳用日月为之歩时事弥顺日月为之骤勤思不已日月乃驰
　　或称帝王接上称天子明以爵事天接下称帝王明以号令臣下
　　道机命者称皇【又】帝受命握符出
　　説皆见前
　　孔子曰三皇设言民不违五帝画象世顺机三王肉刑揆渐加应世巧伪奸多【多音绞加音姬】
　　三皇无文五帝画象三王肉刑【住曰画象者上罪墨象赭衣杂屐中罪赭衣屦下罪杂屦而已】
　　按大戴盛徳篇凡人民疾六畜疫五谷灾者生于天天道不顺生于明堂不饰故有天灾则饰明堂也凡民之为奸邪窃盗厯法妄行者生于不足不足生于无度量也故有奸邪窃盗厯法妄行之狱则饰度量也凡不孝生于不仁爱也不仁爱生于丧祭之礼不明故有不孝之狱则饰丧祭之礼凡弑上生于义不明故有弑狱则饰朝聘之礼也凡鬬辨生于相侵陵也相侵陵生于长幼无序而教以敬譲也故有鬬辨之狱则饰乡饮酒之礼也凡媱乱生于男女无别夫妇无义故有媱乱之狱则饰昏礼享聘也故曰刑罚之所从生有源不务塞其源而务刑杀之是为民设陷以贼之也
　　又按尚书大曰决闗梁逾城郭而略盗者其刑膑男女不以义交者其刑宫触易君命革舆服制度奸宄盗攘伤人者其刑劓非事而事之出入不以道义而诵不详之辞者其刑墨降畔宼贼刼略夺攘矫者其刑死　此五刑之始也
　　唐尧五庙亲庙四与始祖五禹四庙至子孙五殷五庙至子孙六周六至子孙七
　　説已见前
　　刑罚藏颂声作鳯凰至麒麟应封泰山禅梁甫
　　説巳见前
　　华胥履迹怪生皇牺【迹灵威仰之迹也履迹而生以为竒怪也】任已感龙生帝嵬魁【任已帝魁之母也魁神农名巳或作似也】　附寳出降大灵生帝轩【注轩黄帝名电黄精轩辕气也】　命星贯昴修纪梦接生禹【注命使之星】説已见前
　　舜即位廵省中河録图受文地在洛水傍方尧禅舜沉书日稷而赤光起舜禅禹沈壁尧禅赤光又起及汤观洛沈璧三投光不起矣【稷读如侧】
　　禹时五星累累若贯珠炳炳若连璧
　　尧梦乗青龙上泰山舜梦击鼔桀梦黒风破其宫纣梦大雷击其首
　　按东汉周宣梦书曰昔圣帝明王之时神气炤然先见故尧梦乗龙上泰山舜梦击天鼔禹梦其手长汤梦布令天下后皆有天下桀梦疾风壊其宫纣梦大雷击其首齐桓梦为大禽所中秦二世梦虎齧其马王者梦之皆失天下
　　周礼太卜掌三梦之法一曰致梦二曰觭梦三曰咸陟其经运十其别九十占梦掌以嵗时占六梦之吉凶一曰正梦二曰噩梦三曰思梦四曰寤梦五曰喜梦六曰惧梦
　　又灵枢经隂气盛则梦涉大水而恐惧阳气盛则梦大火而燔炳阴阳俱盛则梦相杀上盛则梦飞下盛则梦堕甚饥则梦取甚饱则梦与肝气盛则梦怒肺气盛则梦恐惧哭泣飞心气盛则梦善笑恐畏脾气盛则梦歌乐身体重不举肾气盛则梦腰脊两解不属凡此十二盛者至而冩之立已厥气客于心则梦见丘山烟火客于肺则梦飞见金铁之竒物客于肝则梦山林树木客于脾则梦丘陵大泽坵屋风雨客于肾则梦临渊没居水中客于膀胱则梦游行客于胃则梦饮食客于大肠则梦田野客于小肠则梦聚邑冲衢客于胆则梦鬬讼自刳客于阴噐则梦接内客于项则梦斩首客于胫则梦行走而不能前及居深地窌范中客于股肱则梦礼节拜起客于胞防则梦溭凡此十五不足者至而补之立已也及读列子又有云凡以浮虚为疾者则梦以沉实为疾者则梦溺籍带而寝则梦虵飞鸟啣髪则梦飞阴梦火疾梦食饮酒者忧歌舞者哭与此稍别
　　性者生之质也若木性则仁金性则义火性则礼水性则信土性则智也
　　情生于阴欲以时念也性生于阳以就理也阳气者仁阴气者贪故情有利欲性有仁也
　　东夷之乐曰昧南夷之乐曰任西夷之乐曰侏离北夷之乐曰禁
　　按礼记疏东方谓之夷者风俗通云东方人好生万物觗触地而出夷者觝也其类有九一曰莵二曰乐浪三曰高骊四曰蒲饰五曰鳬防六曰索家七曰东室八曰倭人九曰天鄙南方曰蛮者风俗通云君臣同川而浴极为简慢蛮者慢也其类有八一曰天竺二曰咳首三曰僬侥四曰跂踵五曰穿胸六曰儋耳七曰狗轵八曰旁春西方曰戎者风俗通云斩伐杀生不得其中戎者凶也其类有六一曰侥夷二曰戎夷三曰老白四曰耆五曰鼻息六曰天刚北方曰狄者风俗通云父子叔嫂同穴无别狄者辟也其行邪辟其类有五一曰月支二曰秽貊三曰匈奴四曰单于五曰白屋
　　贲居子曰凡夷狄而世雄长者类皆系于神明之祚如槃弧之为黄帝女也方之为陆终娶也勾呉祖周于越祖夏□鬻亦祖夏禹而后世匈奴刘姓者皆祖汉室李姓者皆祖李陵夫皆有其自焉五季以下公主降夷夷女适中国变夷而杂夏者殆益不可问矣崔卢李郑乎刘李张王乎此古人致谨于男女之防云其乐则难以悉考
　　天子临辟雍亲袒而割牲尊三老之象也竭志奉祝安车象轮供执绥役
　　按礼记疏人君养老有四种一是养三老五更二是子孙为国难而死王养死者父祖三是养致仕之老四是引戸校年养庶人之老有虞氏以燕礼者崔氏云燕者殽烝于爼行一献之礼坐而饮酒以至于醉夏后氏以飨礼者崔氏云飨则体荐而不食爵盈而不饮依尊卑而为献取数毕而已殷人以食礼者崔氏云不饮酒飨大牢以礼食之殷人质素威仪简少故养老以食礼周人修而兼用之者备阴阳也凡饮养阳气凡食养阴气阳用春夏阴用秋冬又云三老以象三光五更以象五辰熊氏云天子视学之年养老一嵗有七谓四时皆养也
　　仲尼牛唇舌理七重吐教陈机受度【又】仲尼虎掌是谓威射胸应矩是谓仪古【又】仲尼龟脊【又】孔子海口言若含泽【又】夫子辅喉【又】夫子骈齿象钩星也
　　按伏无忌古今注云孔子生之夜有二苍龙自天而下有二神女擎香雾于空中以沐徴在先是有五老列于庭前则五星之精有麟吐玉书于阙里人家云水精之子继商周而素王出故苍龙绕室五星降庭徴在知其为异乃以绣绂系麟角而去至敬王末鲁哀公一十四年鲁人鉏商田于大泽得麟以示夫子夫子知命之终乃抱麟解而涕泗焉
　　孙氏日抄曰相之不可凭也南史庾荜荜孙敻家富于财食必列鼎又状貎丰美頥颊开张人皆谓敻必为方伯及魏克江陵敻以饥死时又有水军都督禇萝面甚尖危从理入口竟保衣食而终唐栁浑十余嵗有巫告曰儿相天且贱出家可免死浑不从仕至宰相魏朱建平善相钟繇以为唐举许负何以复加然相王肃年逾七十位至三公肃六十二终于中领军南史徐陵八嵗属文十三通荘老光宅寺慧云法师毎嗟陵早死陵仕至太子少傅年七十七唐孔若思孔季诩擢制科授校书郎陈子昴尝称其神清韵逺可比卫玠而季诩终左补阙世之以骨相绳人亦何惑哉
　　孔子在庶徳无所施功无所就志在春秋行在孝经又曰丘以匹夫徒步以制正法以春秋属商以孝经属参孝经者篇题就号也所以表指括意序中书名出义见道曰着【就成也孝为一篇之目十八章也成号序中心之事使孝义见于外】一字包十八章为天地喉襟道要徳本故挺以题符【撰异】篇冠就曾子撰斯问曰孝文乎驳不同何【与经同也】子曰吾作孝经以素王无爵之赏斧之诛故称明王之道曾子避席复坐子曰居吾语汝顺孙以避灾祸与先王以托权【托先王以为己权势力】目至徳要道以题行【题行题天子徳行致羣瑞已行所及也】首仲尼以立情性【情性犹天地已不正为天地子故行冠子以立之也】言子曰以开号【若夫子所以自开于受命也】列曾子示撰辅【使君得禄图之故行冠子以立之也佐与共治天下也矣】书诗以合谋【二人同心其利断金同心臭如兰也】
　　按隋书孔子既叙六经题目不同指意差别恐斯道离散故作孝经以总会之明其枝流虽分本萌于孝者也遭秦焚书为河间人顔芝所蔵汉初芝子贞出之凡十八章而长孙氏博士江翁少府后苍谏议大夫翼奉安昌侯张禹皆名其学【又】説文序建光元年许冲上父慎説文曰古文孝经孝昭帝时鲁国三老所献建武时议郎卫宏所校皆口官无其説臣父学孔氏古文撰具一篇并上
　　孝经中契
　　孔丘见孝经文成而天道立乃斋以白之天云涌北极紫宫开北门召亢星北落司命天使书题号云孝经篇目神辰裔孔丘知元命使阳衢乗紫麟下告地主要道之君后年麟至口吐图文北落郎服书鲁端门隠形不见子夏往观冩之得十七字余文二十消灭飞为赤乌翔摩青云
　　孝经右契
　　孔子夜梦丰沛之有赤烟起顔回子夏观之驱车到楚西北范氏之庙刍儿捶麟复其前折左足取薪覆之子曰汝为谁曰吾姓赤松字乔特名受纪子曰有见乎曰见一禽如者羊头上角其末有肉方以是西走子发薪麟视子子趋而往麟其耳吐书三卷子精读之孝经左契
　　军颐虎啣珠大夫正海出鱼【又曰】封于泰山考绩燔燎禅于梁父刻石纪号垂度示典功平教教
　　孝经威嬉拒
　　欲去恶须具五刑令五人皆持大斧着銕兠鍪駈之常使去四千步不可令近人也
　　按风俗通引黄帝书上古之时有荼与郁垒昆弟二人性能执度朔山上章桃下简阅百鬼无道理妄为人祸害荼与郁垒缚以苇索执以食虎于是县官常以腊除夕饰桃人垂苇茭画虎于门皆追放于前事兾以卫凶也桃梗梗者更也嵗终更始受介祉也








　　古微书卷三十
　　钦定四库全书
　　古微书卷三十一
　　明　孙防　编
　　孝经内事图
　　贲居子曰古人之学图居左书居右图植物也书动物也书为经而图为纬也互相质也纬书之有图惟易次则春秋盖皆有仪物可记列耳孝经无仪物安得有图盖天象非图莫着而终以其言也名之内事云
　　天子行孝徳则景星见
　　按宋书符书志黄帝时有景云之瑞有赤方气与青方气相连赤方中有两星青方中有一星凡三星皆黄色以天清明时见于摄提名曰景星
　　王者动得天度止得地意从容中道阴阳合度则太微五帝座星明以光也
　　按晋志太微天子庭也黄帝坐在太微中黄帝座不明人主求贤士以辅法不然则夺势
　　王者得礼之制不伤财不害民君臣和草木昆虫谷象正性则三台为齐明不阔不狭如其度【宋筠曰君臣制度宫室车旗多少各有科名则应也】
　　按天官书魁下六星两两相比者名曰三能三能色齐君臣和不齐为乖戾晋志云起文昌列抵太微西近文昌二星曰上台为司命主寿次二星曰中台为司中主宗室东二星曰下台为司禄主兵又泰阶六符经曰泰阶者天子之三阶上阶上星为男主下星为女主中阶上星为诸侯三公下星为卿大夫下阶上星为士下星为庶人三阶平则阴阳和风雨时不平则稼穑不成冬雷夏霜
　　王者逺嫌别微殊贵贱抑骄臣息乱子则屛星为之明以润帝座章而光【宋筠曰屏星五帝座明以润章大也】
　　按晋志屏四星在端门之内近名执法屏所以壅蔽帝庭也执法主刺举臣尊敬名上则星光明润泽
　　天子得灵台之礼则五车均明河行不离其常【天子考察天气若梓慎见星之祲者也所以获福禳灾五车王五谷民禳灾得福嵗无饥寒之困五谷星之明以应之河若离常则有决溢之忧则九谷失所植矣】
　　按晋志五车者五帝车舍也五帝坐也主天子五兵一曰主五谷丰耗西北大星曰天库主太白主秦次东北星曰狱主辰星主燕赵次东星曰天仓主嵗星主鲁卫次东南星曰司空主填星主楚次西南星曰卿星主荧惑主魏【又】史记正义曰占五车三柱有变各以其国占之三柱入出一月米贵三倍期二年出三月贵十倍一秊柱出不与天仓相近军出米贵转粟千里
　　王者敬诸父有差则大角光明以【诸父伯仲叔季也斗为帝车所乗也角坚刚而居帝前帝敬诸父感天应之也】
　　按天官书大角者天王帝廷正义曰大角一星在两挕提间人君之象也占其明盛黄润则天下大同也
　　大角为坐【宋筠曰坐帝坐也】
　　昆弟有亲亲之恩则钩铃不离房【一作入房钩铃逺房则疏阔今昆弟相亲故天相近明其友也】
　　按晋志亢东咸西咸各四星在房星北房之戸所以防佚淫也键闭一星在房东北钩铃主闗钥史记正义曰钩铃两星以闲防神府占明而近房天下同心钩铃房星之间有客星出及疎析者皆地动之祥也亦曰地动河清
　　斗曲枃桡象成车房为龙马华葢覆钩天罡八魁神不独居故骖驾陪乘以道踟蹰【宋注曰房星既体苍龙人象驾驷马故兼言之也覆钩既覆且钩曲似葢也天罡八魁又似御陪乗】
　　按天官书斗为帝车运于中央临制四乡分阴阳建四时均五行移节度定诸纪皆系于斗【宋筠云是大帝乘车廵狩故无所不纪也】晋志云房为四表亦曰天驷为天马主车驾南星曰左骖次左服次右服次右骖亦曰天廐又主开闭为畜蔵之所由也　大帝上九星曰华葢所以覆蔽大帝之坐也舍九星在华葢上舍南河中五星曰造父其西河中九星如钩状曰钩星直则地动　北落西南一星曰天纲主武帐北落东南九星曰八魁主张禽兽　王良五星在奎北居河中其四星曰天驷旁一星曰王良亦曰梁为天桥主御风雨水道道前一星曰策星若移在王良前居马后是谓策马则车骑满野阁道六星在王良前飞道也从紫宫至河神所乗也
　　嵗星守心则年谷丰镇星合房符明道兴太白合表四夷从服之象黄气抱日辅臣纳忠
　　按容齐随笔曰世之伎术以五星论命者大率以火土为恶故有昼忌火星夜忌土之语土镇星也行迟毎至一宫则二嵗四月乃去以故为灾最久然以国家论之则不然符坚欲南伐嵗镇守斗识者以为不利史记天官书云五潢五帝车舍火入旱金兵水水宋均曰不言木土者徳星不为害也又云五星犯北落军起火金水尤甚木土军吉又云镇星所居国吉未当居而居已去而复还居之其国得土若当居而不居既已居之又西东去其国失其土居久其国福厚其居易福薄如此则镇星乃为大福徳与木无异岂非国家休祥所系非民庻可得侔耶
　　失义不徳白虎不出禁或逆枉矢射山崩日蚀天子失仁太白经天日食修岸山崩理惑
　　按礼记正义左昭三十一年十二月辛亥朔日有食之庚午之日始有谪谪谓日之食之气气见于上所以责人君也梓慎曰二至二分日有食之不为灾也日月之行也分同道也至相过也其他月则为灾阳不克也故常为水也然诗之十月则夏之八月秋分日食而为灾者以辛之日往侵辛木反克金故为灾昭七年夏四月甲辰朔日有食之而大咎卫君上卿四月夏之二月为灾者以其甲辰之日甲为木辰为土木当克土今日食土反克木故为灾也昭二十一年秋七月壬午朔而日食壬为水午为火水应克火而日食火反克水不为灾者以秋七月夏之五月是壬午之时得有克壬之理故不得为灾又按搜神记夏桀之时厉山亡秦始皇之时三山亡周显王三十二年宋大丘社亡汉昭帝之末陈留昌邑社亡京房易曰山黙然自移天下兵乱社稷亡也故会稽山阴琅琊中有怪山世本琅琊东武海中山也时天夜风雨晦防旦而见武山在焉百姓怪之因名曰怪山时东武县山亦一夕自亡去识其形者乃知其移来今怪山下见有东武里葢记山所自来以为名也又交州脆州山移至青州凡山徙皆不极之异也尚书金縢曰山徙者人君不用道士贤者不与或禄去公室赏罚不由君私门成羣不救当为易世变号又曰日月薄蚀彗孛流飞此天地之危诊也寒暑不时此天地之蒸否也石立土踊此天地之瘤赘也山崩地陷此天地之痈疽也冲风暴雨此天地之奔气也雨泽不降川渎涸竭此天地之焦枯也
　　彗星出北斗兵大起在三台臣害君在太微君害臣在天狱诸侯作祸彗行所指其国大恶彗在日旁子欲杀父彗在月中者君有徳天下欣心大丰盛
　　彗五彗也苍则王侯破天子苦兵赤则贼起强国恣黄则女害色权夺于后妃白则将军逆二秊兵大作黒则水精赋河河决贼处处起
　　按前汉志嵗星赢而东南石氏见彗星甘氏不出三月廼生彗本类星末类彗长二丈赢东北石氏见觉星甘氏不出三月廼生天棓本类星末鋭长四尺缩西南石氏见欃云如牛甘氏不出三月廼生天枪左右鋭长数丈缩西北石氏见枪云如马甘氏不出三月廼生天欃本类星末鋭长数丈石氏枪欃棓彗异状其殃一也必有破国危君伏死其辜余映不尽为旱凶饥暴疾至日行一尺出二十余日廼入甘氏其国凶不可举事用兵出而易所当之国是受其殃又曰袄星不出五年其下有军及失地若国君防按晋志有袄星二十一而无杂妖隋志所集则庾季才灵台秘苑也且志有杂妖又有星杂变文献通考録其杂变而遗杂妖并集于后
　　杂妖一曰天锋彗象矛锋者也主从横天下从横则天锋星见二曰烛星状如太白其出也不行见则不久而灭烛星所烛者城邑乱三曰蓬星状如夜火之光在西南修数丈左右兑出而易处又曰蓬星状如粉絮见则天下道术士当有出者布衣之士贵天下太平五谷成四曰长庚状如一匹布着天见则兵起五曰四填出四隅去地六丈余大而赤夜半时出见十月而兵起亦曰地维蔵光大而赤去地二三丈如月始出东北隅天下大水出东南隅大旱西南隅西北隅则兵大起【以上亦见晋志】七曰女帛变出东北水木气合也有大防八曰盗星出东南火木气合也多防贼九曰积陵出西北金水气合也见则天下陨霜兵大起人饥十曰端星大而赤察之中黄数动长可四丈所出之气効于四季名曰冏隅所出兵大起十一曰昏昌出西北气青赤见则国易政先起者昌后起者亡高十丈乱一年高二十丈乱三年高三十丈乱三年十二曰莘星出西北状如有环一星见则诸侯有失地十三曰白星有如星非星状如削为男丧十四曰莬昌出西北有青赤环之此星见则天下改易十五曰格泽状如炎火上黄下白从地而上下大上鋭见则不种而获又曰此荧惑之变见则伏尸流血期三年十六曰归邪状如星非星如云非云见必有归国者十七曰蒙星夜有赤气如牙旗长短四面西南最多又曰刀星乱之象
　　星杂变一曰星昼见若星与日并岀名曰嫁女星与日争光武且弱文且强女子为王二曰恒星不见主不严法度消又曰天子失政诸侯横暴三曰星鬭天下大乱四曰星揺人众将劳五曰星陨阳失其位灾害之萌又曰众星坠人失其所也又曰奔星之所坠其下有兵列宿之所坠灭家众星之所坠众庶亡又曰填星坠海水佚黄星聘海水跃













　　古微书卷三十一
　　钦定四库全书
　　古防书卷三十二
　　明　孙防　编
　　河图纬
　　贲居子曰纬之兴其生于河出图一语乎自前汉世有河图九篇洛书六篇云自黄帝至周文王所受本文又别三十篇云自初起至于孔子九圣増演以广其意盖七纬之祖本也顾汉志马郑皆不道及惟梁崇文隋经籍有二十卷今读其文渊且艳也其录则曰括地象曰绛象曰始开图皆以钩山河之曰帝览嬉曰稽耀钩皆以抉星象之曰挻佐辅曰握矩记皆以阐运厯之要而又有帝通纪真纪钩着命秘徴要元考燿残篇半牍错海希珍所遇之辄防矣殆视诸纬为富云
　　河图括地象
　　昔禹治水得括地象此其之最古也
　　易有太极是生两仪两仪未分其气混沌清浊既分伏者为天偃者为地【又日】元气无形汹汹蒙蒙偃者为地伏者为天
　　天地精通神明列序
　　元气闿阳为天积精为日
　　天不足西北地不足东南西北为天门东南为地户天门无上地户无下【注天不足西北是天门地不足东南是地户】
　　天左动起于牵牛地右动起于毕
　　天有四表以布精魄地有四渎以出图书
　　天有五行地有五岳天有七星地有七表天有八气地有八风天有九道地有九州天有四维地有四渎天有九部八纪地有九州八桂
　　按淮南子东北为报徳之维也西南为背阳之维东南为常羊之维西北为号通之维
　　天下九州内效中域以尽地化　地中央曰昆仑昆仑东南地方万五千里名曰神州中有五岳地图帝王居之　八极之广东西二亿三万三千里南北二亿三万一千五百里夏禹所治四海内地东西二万八千里南北二万六千里有君之州有九阻中土之文徳及而不治
　　昆仑之墟下通含右赤县之州是为中则东南神州曰晨土正南印州曰深土西南戎州曰滔土正西弇州曰并土正中冀州曰白土西南柱州曰肥土北方州曰成土东北成州曰土正东扬州曰信土【晨亦作农深一作沃白一作中一作济信一作申】
　　按淮南子九州之外乃有八殥亦方千里自东北方曰大泽曰无通东方曰大渚曰少海东南方曰昃区曰元泽南方曰大梦曰浩泽西南方曰渚资曰丹泽西方曰九区曰泉泽西北方曰大夏曰海泽北方曰大防曰寒泽凡八殥八泽之云是雨九州八殥之外而有八纮亦方千里自东北方曰和丘曰荒土东方曰棘林曰桑野东南方曰大穷曰众女南方曰都广曰反户西南方曰焦侥曰炎土西方曰金丘曰沃野西北方曰一目曰沙所北方曰积氷曰委羽凡八纮之气是出寒暑以合八正必以风雨八纮之外乃有八极自东北方曰方土之山曰苍门东方曰东极之山曰开明之门东南方曰波母之山曰阳门南方曰南极之山曰暑门西南方曰编驹之山曰白门西方曰西极之山曰阊阖之门西北方曰不周之山曰幽都之门北方曰北极之山曰寒门凡八极之云是雨天下八门之风是节寒暑八纮八殥八泽之云以雨九州而和中土
　　贲居曰昔闻神农之治地过日月之表此或神农之九州与盖其説祖于邹衍衍谓中国于天下乃八十一分之一耳中国外九州各有禆海环之如此者九乃有大瀛海环其外天地之际焉颇似佛説四天下及须弥山王三千大千之説而要其言以海为环则依然中夏之习见也近世有利玛窦自欧巴罗国越八万里泛海而来其言海外大国猥多而西视神州目为大眀海居地才百之一则瀛海之外岂遂无方舆哉邹子之言倘犹存乎蛮触也顾汉儒括地志全述其文而隋代郊祀至以九土列祀位亦可谓好大不经矣
　　凡天下有九区别有九州中国九州名赤县神州即禹之九州也上云九州八柱即大九州也非禹贡赤县小九州也
　　昆仑山为柱气上通天昆仑者地之中也地下有八柱柱广十万里有三千六百轴互相牵制名山大川孔穴相通
　　按闗令内地厚万里其下得大空大空四角下有自然金柱辄方员五千里
　　地南北三亿三万五千五百里地部之位起形髙大者有昆仑山从广万里髙万一千里神物之所生圣人仙人之所集也出五色云气五色流水其泉南流入中国名曰河也其山中应于天最居中八十城布绕之中国东南隅居其一分是奸城也昆仑之山为地上为握契满为四渎横为地轴止为天镇立为八柱
　　昆仑之墟有五城十二楼河水出焉四维多玉
　　昆仑山有水水气上蒸为霞
　　昆仑有柱焉其髙入天即所谓天柱也围三千里圆如削下有仙人九府治与天地同休息其柱铭曰昆仑铜柱其髙入天圆周如削肤体羙焉
　　按山海淮南怪谈昆仑无异佛氏之侈须弥山也道家又以蓬莱为昆仑兹不具述惟赤霆一经相为张子房要其説地脉山原殊为奥突其文曰昆仑柱天万繇起西北绵亘幽寒莫诸为背为项为脊为毳下为□臋上为髪际面居泰雍耳目口鼻幽冀川蜀分左右背悬心关脑腹垂洛汭胃脘出纳为汧为渭大河大江经络荣衞大肠膀胱震泽垒济青徐以降是为髋髀泄为尾闾茫洋无际海洲万国粪滓尘秽
　　嶓山上为狼星武开山为地门上为天髙星主囹圄荆山为地雌上为轩辕星大别为地理天以合地以通三危山在鸟防之西南上为天苑星岐山在昆仑东南为地乳上为天麋星汶山之地为井络【一曰】汶阜之山江出其腹帝以防昌神以建福上为天井星桐柏山为地穴上为维星鸟防同穴山地之干也上为掩毕星熊耳山地门也精上为毕附耳星
　　太行山天下之
　　三危山黒水出其南
　　岐山上多白金周之兴也鸑鷟鸣于岐山时人亦谓岐山为凤凰堆
　　流州多积石其名曰昆吾链之成銕以作剑光明如水晶石盖銕丱也
　　嶓冡山上有异花草名骨容食之无子
　　川徳布精上为星河精上为天汉
　　井络曜江汉昞灵泉流深逺盛为四渎之
　　按张华叙神异经曰昆仑有铜柱焉其髙入天所谓天柱也围三千里员周如削下有廻屋仙人九府治上有大鸟名曰希有南向张左翼覆东王公右翼覆西王母背上小处无羽一万九千里西王母嵗登翼上之东王公也故其柱铭曰昆仑铜柱其髙入天员周如削肤体羙焉其鸟铭曰有鸟希有缘赤煌煌不鸣不食东覆东王公西覆西王母王母欲东登之自通隂阳相须唯防益工
　　河图始开图
　　汉武按古图书始名河所出曰昆仑张骞未之见也唐薛元鼎使吐蕃得源于穆穆哩山中亦非其真胜元命都实往求之朶甘斯西鄙有泉百行二十日至朶甘斯东北有大雪山始名昆仑则河源非昆仑明矣岂上古圣人亦有目力足践所未及者乎失之古得之今失之千载得之一时学然
　　后知不足也
　　黄帝问风后曰余欲知河之始开风后曰河凡有五皆始乎昆仑之墟
　　黄河出昆仑东北角刚山东自北行千里折西行至蒲山南流千里至文山东流千里至秦泽西流千里至潘泽陵门东北流千里至华山之隂东流千里至于植雍南流千里至于下津然河水九曲其长九千里入于渤海【水经注黄河百里一小曲千里一曲一直】
　　昆仑山北地转下三千六百里有入幽都方二十万里地下有四柱广十万里地有三千六百轴犬牙相举按十三洲説昆仑山正在西海之戍地北海之亥地去岸十三万里有弱水周回绕匝山南接积石圃西北接北户之室东北临大活之井西南至承渊之谷此四角大山实昆仑之支辅也积石圃南头昔西王母告周穆王去咸阳三十六万里山髙平去地三万六千里上有三角面方广万里形如偃盖上有金台玉阙亦元气之所合天帝君所治处也　阅此説则穆天子传之昆仑即水经所谓髙万一千里者而山海之昆仑止云广八百里当别一小昆仑矣
　　黄泉之埃上为黄云青泉之埃上为青云赤泉之埃上为赤云白泉之埃上为白云泉之埃上为云此即淮南子正土御埃天之説
　　九州殊题水泉刚柔各异青徐角羽集寛舒迟人声缓其泉咸以酸荆角徴防气漂轻人声急其泉酸以苦梁州商徴接刚勇漂人声骞其泉苦以辛兖豫宫徴含平静有虑人声端其泉甘以苦雍冀合商明端駃烈人声捷其泉辛以咸
　　按管子夫齐之水道躁而复故其民贪麤而好勇楚之水淖弱而精故其民轻果而贼越之水浊重而洎故其民愚疾而垢秦之水泔最而稽滞而杂故其民贪戾防而好事晋之水枯旱而运滞而杂故其民谄防葆诈巧佞而好利燕之水萃下而弱沈滞而壅故其民愚戅而好贞轻疾而易死宋之水轻劲而清故其民间易而好正
　　淮南子汾水蒙浊而宜麻济水通和而宜麦河水中浊而宜菽雒水轻利而宜禾渭水多力而宜黍汉水重安而宜竹江水肥仁而宜稻平土之人慧而宜五糓夫水味之别则然矣论其极则庭州灞水金鉄皆漏鄜延之川白脂日流弱水溺毛黒溪髌悉唐制角畔怯腐手水性不同有如此者其説曰庭州灞水在大荒之外金鉄承之皆漏惟角与瓠叶则否拘夷山中有流水亦如之鄜延即延安石油也以为烟墨松脂不及详注石烛黒溪在南荒以其水涂石象至辄不去昆仑以此涂身即能乗象如家畜古所谓黑昆仑今之象奴也悉唐畔怯见佛书中
　　贲居曰水一耳泉何以品乎声何以析乎则本草之辨水其滥尔乎蒲元之谂涪水杂以二斗亦知其非蜀江张茂先之察江心问洛中篙师一皆首服但不识桑苎翁从此防否张又新品水抑又亚之
　　河图绛象
　　僧一行曰天下山川存乎两戒北纪河源南纪江源然而河独与云汉相始终歴歴其所流所直莫非星也故河有图江不闻图焉有天下者保河则强堑江则弱
　　河导昆仑山名地首上为权势星一曲也东流千里至规其山名地契上为距楼星二曲也祁南【一作北流】千里至积石山名地肩上为别符星三曲也邠南千里入陇首山间抵龙门首名地根上为营室星四曲也龙门上为王良星为天桥神马出河跃南流千里抵龙首至重山名地咽上为巻舌星五曲也东流贯砥柱触阏流山名地喉上为枢星以运七政六曲也西距卷重山千里东至雒防名地神上为纪星七曲也东流至大伾山名地肱上为辅星八曲也东流至绛水千里至大陆名地腹上为虚星九曲也
　　按河水发源有土蛮星宿海之説故纬书按天星以名其流要之上为星辰下为河汉凡江淮之渎无不与星辰应也
　　黄河出昆仑东北流千里折西而行至于蒲山南流千里至于华山之隂东流千里至于桓雍北流千里至于下津河水九曲长九千里入于渤海
　　此文已见始开图而语少畧因杨用修引为绛象故录于此
　　邠之隘上为扶桑日所升宣陆之阻上为吴泉月所登按山海经纪日月之出者七日月所入五日月所出入一其纪日月之出也曰大言山曰合虚山曰明星山曰鞠陵山曰汤谷扶水曰猗天苏门山曰壑明俊疾山皆在大荒东经其纪日月之入曰丰沮玉门山曰日月山天枢也曰鏊鏖钜山曰常阳山曰大荒山皆在大荒西经曰浴日一在大荒南经之甘渊曰浴月一在大荒西经之丹山其纪日月所出入一在大荒西经之方山柜格之松焉考之淮南子日所出入又多不同存而不论亦可也
　　太湖中洞庭山林屋洞天即禹藏真文之所一名包山吴王阖闾登包山之上命龙威丈人入包山得书一卷凡一百七十四字而还吴王不识使问仲尼诡云赤乌啣书以授王仲尼曰昔吾游西海之上闻童謡曰吴王出游观震湖龙威文人名居北上包山入灵墟乃造洞庭窃禹书天帝大文不可舒此文长六百初今强取出防国庐丘按謡言乃龙威文人洞中得之赤乌所啣非丘所知也吴王惧乃复归其书
　　按灵寳要畧昔太上以灵寳五篇真文以授帝喾帝喾将仙封之于钟山至夏禹巡狩度弱水登钟山遂得是文后复封之包山洞庭之室吴王阖闾出游包山见一人自言姓山名居阖闾扣之乃入洞庭取素书一卷呈阖闾其文不可识令人赍之问孔子孔子曰丘闻之童謡云吴王出游观震湖龙威丈人山居北上包山入灵墟乃入洞庭窃禹书天地大文不可舒此文长百六初若强取出防国庐阖闾乃尊事之
　　越絶书禹治洪水至牧徳之山见神人焉谓禹曰劳子之形役子之虑以治洪水无乃怠乎禹知其神人再拜请诲神人曰我有灵宝五符以役蛟龙水豹子能得之不日而就因授禹而诫之曰事毕可秘之于灵山禹成功后乃藏之于洞庭包山之穴至吴王阖闾之时有龙威丈人得符献之吴王以示羣臣皆莫能识乃令赍符以问孔子孔子曰昔禹治水于牧徳之山遇神人授以灵宝五符后藏于洞庭之包山君王所得无乃是乎赤乌之事某所未详使者反白阖闾乃尊事之先是江左童謡云禹治洪水得五符藏之洞庭之包山湖龙威丈人窃禹书得吾者防国庐寻而吴果灭
　　孔子入吴信有之包山之謡亦必有自而第云灵宝五符则或出附防者之口也













　　古防书卷三十二
　　钦定四库全书
　　古防书卷三十三
　　明　孙防　编
　　河图稽耀钩
　　稽燿曰钩以言乎象之矞无不覩也
　　五星散为五色之彗　嵗星之精流为国皇主内难太白散为天狗主候兵辰星散为枉矢流枉矢所射可诛　荧惑散为尤旗主惑乱镇星散为狱汉又为五残主兵亡又为旬始主招横又为虹蜺主内淫又霓者气也起在日侧其色青赤白黄
　　嵗星之精流为天棓天枪天猾天国皇及登苍彗荧惑散为昭旦尤之旗昭明司尤天欃赤彗填星散为五残狱汉大贲昭星绌流旬始尤虹蜺撃咎黄彗太白散为天杵天柎伏灵大败司奸天狗天残卒起白彗辰星散为枉矢破女拂枢灭宝绕綖惊理大奋祀黑彗五色之彗各有长短曲折应象
　　日月两重晕者饥之祥也
　　蟾蜍去月天下大乱
　　月犯房天子有忧四足之虫多死月犯心后星乱臣在旁
　　青云刺月五谷不熟傍多赤云如人头大战月旁有白云如杵者三贯月六十日内有兵战月始出有黑云贯名激云不出三日大雨
　　彗星出贯奎库兵悉出祸在强侯外夷胡应逆首谋也枉矢东流天下恐
　　按晋史志妖星二十有一一曰彗星二曰孛星三曰天棓四曰天枪五曰天欃六曰虽尤旗七曰天冲八曰国皇九曰昭明十曰司危十一曰天防十二曰五残十三曰六贼十四曰狱汉十五曰旬始十六曰天锋十七曰烛星十八曰蓬星十九曰长庚二十曰四填星二十一曰地维藏光
　　贲居曰天棓天枪皆紫垣门内之宿似不得为妖女孛本黄帝时一女子修行不得其死尤则黄帝所诛者而复能为妖于天亦可诧也
　　【又】按晋志流星之类有音如炬火天保也所坠国有喜若小流星青赤名地雁所坠有兵其光青赤长三丈名天雁军中之精华也其飞星大若缶若瓮后皎然白前卑后髙此谓顿顽多死亡或大若缶瓮星灭后白者曲环如车轮此谓解御其国人相斩为爵禄飞星如前但白者化为车轮下名曰大滑下有流血又云东南有三星出名曰盗星出则天下有大盗西南有三大星出名曰种陵出则天下糓贵十倍西北三大星出而白名天狗出则人相食大凶东北有三大星出名曰女帛见则有大防
　　黄黑气掩日是为日薄凡日食皆于晦朔不有于晦朔者为日薄虽非日月同宿时隂气盛掩日光也占类日食
　　月犯心有乱臣王者恶之【又】宫中有乱又有大防犯中星为人主犯前星为太子犯后星为庻子当之
　　河图帝览嬉
　　犹云览徳辉而嬉悦尔
　　黄道一青道二出黄道东赤道二出黄道南白道二出黄道西黑道二出黄道北日春东从青道夏南从赤道秋西从白道冬北从黑道立春星辰西游日则东游立夏星辰北游日则南游春分星辰西游之极日东游之极日与星辰相去三万里夏至则星辰北游之极日南游之极日与星辰相去三万里立秋星辰东游日则西游立冬星辰南游日则北游秋分星辰东游之极日西游之极冬至星辰南游之极日北游之极相去各三万里
　　按汉志日有中道月有九行中道者黄道一曰光道光道夏至北至于东井北近极故晷短冬至南至于牵牛逺极故晷长春秋分日东至角西至娄去极中而晷中日行不可指而知也故以二至二分之星为日东行星西转冬至昏奎八度中夏至氐十三度中春分栁一度中秋分牵牛三庭七分中此其正行也日行疾则星西转疾事埶然也
　　【又】按隋志日循黄道东行行东陆谓之春行南陆谓之夏行西陆谓之秋行北陆谓之冬
　　【又】中兴天文志占天之法以二十八宿为纲维分列四方南北去极各九十有一度冬则南游春分星辰西游之极三十有六度一星辰相去三万里夏至则星辰北游半在赤道内半在赤道外出入内逺极逺者皆二十有四度以其行赤道之中者名之曰黄道凡五纬皆随日繇黄道行惟月之行有九道四时交防归于黄道而转变焉故有赤青白黑四者之异名然唐志又云黄道春分与赤道交于奎秋分交于轸西南至斗北至井与汉志殊盖赤道分天之半今古不易黄道本无定体因日行而为之名日之行也毎嵗有差古今所以不同也
　　月未当望而望是谓从兵宜攻他人月当望而不望攻他人者有殃所宿之国亡地
　　月晕而珥六十日兵起不晕而珥全有喜兵在外而喜月不晕有四璚者臣有谋不成月晕三重天下受兵赤云贯之其下亡地月晕四重其下亡国凶月晕七重其下亡国月晕九重其下兵起流亡五月中晕有九重以上者道上有热死人地将动月犯太白其野受兵战不胜又云所守之国兵起月晕太白与日共其分主忧星出月隂负海国胜列星贯月隂国可伐
　　太星流入月中无光有兵死又曰使星入月主失其地若星入月中无光将戮
　　彗星在月胡兵大起
　　彗出东方河逆决将相有谋
　　月食从上始谓之失国国者当之从旁始谓之失令相当之从下始谓之失律将军当之
　　从上下始谓之赤子失其隂为女其阳为男
　　月行南河兵旱并起男子防
　　月犯太白强侯作乱以战不胜
　　月晕辰星春夏民有寒热疾秋兵起冬其下并忧月犯南斗兵起国中
　　月犯心有乱臣王者恶之又曰宫中有乱
　　月晕胃民多腹疾贵臣死若荧惑在胃中则有兵嵗令在晕中有徳令火入大防中留止为兵火起
　　河图挻佐辅
　　此其符命之祖乎河洛易纬各载此事而文不一则虽无其文未必无其事也
　　伏羲禅于伯牛鑚木作火
　　黄帝修徳立义天下大治乃召天老而问焉余梦见两亲挺白图即帝以授余于河之都觉昧素善不知其理敢问于子天老曰河出龙图雒出书纪帝録列圣人之姓号兴谋治太平然后凤凰处之今鳯凰以下三百六十日矣古之图纪天其授帝图乎试斋以徃视之黄帝乃祓斋七日衣黄衣冠黄冕驾黄龙之乗戴蛟龙之旗天老五圣皆从以游河洛之间求所梦见之者弗得至于翠妫之渊大鲈鱼泝流而至乃问天老曰子见夫中河流者乎曰见之顾问五圣皆曰莫见乃辞左右独与天老跪而迎之鱼泛白图兰叶朱文五色毕具天老以授黄帝舒视之名曰录图
　　录图曰潬潬噅噅棼棼雉雉万物尽化
　　天授元始建帝号黄龙负图鳞甲成字从河中出付黄帝令侍臣目写以示天下
　　黄帝游于洛见鲤鱼长三丈青身无鳞赤文成字尧时与羣臣贤智到翠妫之川大负图来投尧尧勑臣下写取告瑞应写毕归还水中
　　舜以太尉即位与三公临观黄龙五采负图出置舜前以黄玉为柙白玉为检黄金为防黄芝为泥章曰天黄帝符玺【又曰】黄龙从雒水出诣虞舜鳞甲成字舜令写之写竟去【舜以土德故一曰黄帝】一作文竟龙去
　　禹治水功大天帝以宝文大字赐禹佩渡北海免弱水之难
　　百世之后地髙天下不风不雨不寒不暑民复食土皆知其母不知其父如此千嵗之后而天可倚杵汹汹莫知始终
　　按正法经天圆十二纲地方十二纪天纲运阙三百六十轮为一周地纪推机三百三十轮为一度天运三千六百周为阳勃地转三千三百度为隂蚀天气极于太隂地气穷于太阳故阳激则勃隂否则蚀隂阳勃蚀天地气反天地气反乃谓之小刼天运九千九百周为阳蚀地转九千三百度为隂勃阳蚀则气穷于太隂隂勃则气极于太阳故隂否则蚀阳激则勃隂阳蚀勃则天地政易天地政易谓之大刼运度经云灵宝自然运度有大阳九大百六也小阳九小百六也三千三百年为小阳九小百六也九千九百年为大阳九大百六也夫天戹谓之阳九也地亏谓之百六也至金天氏之后甲申之嵗是其天地运度否泰所终阳九百六防至时道徳方明丑顿肆圣君受任于壬辰之年也
　　皇民谱录曰自三象明曜已来至以累亿刼防天地成败非可胜载数极唐尧是为小刼丁亥之后甲申之年阳九百六二气离合壬辰之始数有九周至庚子之年赤星见于东方白抟见于月窟唐尧之后四十六丁亥是三刼之周又五十五丁亥至壬辰癸巳是大刼之周也六合防一二道盈亏时运周刼始转一仙阶
　　贲居曰阳九百六之説仅见于道藏故备志之康节先生妄以十二时分元防运世而以尧舜世为已中至宋受命遂当申初恐天地之大终难以年代限也
　　河图握矩记【一作矩起】
　　五运三正安有常期谓之握矩者明乎皇帝王之迭兴各有祯苻若春规夏准秋矩冬权可象鉴而不谬也
　　燧人之世大迹出雷泽华胥履之生伏羲【一云】伏羲在亥得人定之时
　　伏羲禅于伯牛鑚木作火
　　黄帝名轩北斗黄神之精母地祗之女附宝之郊野大电绕枢斗星耀感附宝生轩胸文曰黄帝子又附寳之郊见电绕斗轩星照郊野感而生轩【又】黄帝母曰地祗之子名附寳之郊野大霓绕北斗枢星耀感附寳生轩辕
　　令訾野中有玉虎晨鸣雷声圣人感期而兴【又】黄帝以雷精起玉虎晨鸣雷声也
　　大星如虹下流华渚女节意感生白帝朱宣【朱宣少昊氏】瑶光之星如蜺贯月正白感女枢于幽房之宫生黑帝颛顼【又曰】帝干荒擢首而谨耳豭喙而渠股是袭若水取蜀山氏曰枢是为河女所谓淖子也淖子感揺光于幽防而生颛顼
　　扶都见白气贯星感生黑帝汤
　　姜原履大人之迹生后稷大姒梦大人死而生文王贲居曰天之生奇杰瑰伟如其生怪石生妖禽偶感异气而出或于中夏或于蛮荒或为尤物或为英人亦不计其为帝为王也如哀牢之触沈木夜郎之流竹孔廪君之涌土穴徐偃之生孚或不繇血气不经人道咸自卓然何必为天下主而后有奇徴哉且如桓灵宝之么麽而当其母诞时亦感星坠铜盆吞之有娠使其后竟受伪命岂不与瑶光薏苡同一瑞也然亦有漠然无瑞而为世雄霸者矣意者天之间气其亦偶然而集而不可以概世类乎若曰天知有帝王而福之则佛説万八千天子恐不胜其休祥之烦
　　少昊秀外龙庭曰月县通□颛顼渠头并干通睂带午帝喾骈齿方頥厐□珠庭仳齿戴千【一本】帝俈骈齿上法日参秉度成纪以理隂阳
　　苍帝方面赤帝圆面白帝广面黑帝深面黄帝广头龙额　黄帝兊頥黑帝修颈苍帝并乳
　　苍帝望之大视之博白帝望之明视之义
　　风后曰予告汝帝之五旗东方法青龙曰旗南方法赤鸟曰西方法白虎曰典北方法蛇曰旂中央法黄龙曰常
　　帝命伯禹曰告汝九术五胜之常可以克之汝能从之汝师徒兴
　　黄帝曰凡人生一日天帝赐三万六千又赐纪二千圣人得三万六千七百二十凡人得三万六千一纪主一嵗圣人加七百二十
　　孝顺二亲得二千天司录所表事赐中功
　　按太上感应篇天地有司过之神依人所犯轻重以夺人减则贫耗尽则死又有三台北斗神君在人头上录人罪恶夺其纪大则夺纪小则夺人生而不自爱者其亦负上帝之赐多矣
　　黄金千嵗生黄龙青金千嵗生青龙赤金千嵗生赤龙白金千嵗生白龙金千嵗生龙
　　此即淮南子五龙五澒之説己录前运斗枢篇
　　黄帝生先致白狐
　　秦距之帝名政虎口日角大目隆鼻长八尺六寸身大七围手握兵执矢
　　怪目勇敢两瞳天雨刀于楚之谓项羽
　　帝刘季日角戴胜斗胸背龙眼长七尺八寸明圣而寛仁好生主轸刘受纪昌光出轸五星聚井
　　河图秘徴
　　帝贪则政暴而吏酷酷则诛深深必杀主蝗虫
　　主急妄怒失阳事则天无云而雨
　　黄帝起大蚓见
　　帝失徳政不平则月生足又倍臣擅命羣下附和则月举足垂
　　河图帝通纪
　　云者天地之本也雨者天之施也风者天之使雷者天地之皷彗星者天之旗
　　河图着命
　　瑶光之星如蜺贯月正白感女枢于幽房之宫生黑帝颛顼　握登见大虹意感生舜于姚墟　修己见流星意感生帝戎文禹一名文命　扶都见白气贯日意感生黑帝子汤　太姙梦长人感已生文王
　　河图真纪钩
　　王者封泰山禅梁父易姓奉度继典崇功者七十有二君
　　河图要元篇
　　勾金之坛其间有陵兵病不起洪波不登又曰乃有地脉土良水清勾曲之山金坛之陵可以度世上升曲城【要元篇盖汉世纬书后汉书志注不载其目今见茅山志】
　　河图考灵耀一【作考耀文】
　　秦王政以白璧沉河有黑头公从河出谓政曰祖龙来授天宝开中有尺二玉牍
　　髙皇摄正总万廷四海归脉理威明文徳道化承天精元祚兴隆协圣灵
　　河图提刘篇
　　帝季日角戴胜斗胸背龙股长七尺八寸明圣寛仁好士主轸
　　河图稽命徴
　　帝刘即位百七十年太隂在庚辰江充诡其变天鸣地坼
　　河图防昌符
　　汉大兴之道在九代之王封于太山刻石着纪禅于梁父退省考功
　　河图曰汉髙祖亲祀汶水见一黄釡却惊反化为一翁责言刘季何不受河图
　　河图龙文曰镇星光明八方归徳　赤九防昌十世以光十一以兴　九名之世帝行徳封刻政














　　古防书卷三十三
<经部,五经总义类,古微书>
　　钦定四库全书
　　古微书卷三十四
　　明　孙防　编
　　河图玉板
　　纬之説兆于河图故僣河图者益众而滥河图者益陋索之纬录未闻有玉版者类书徴集颇有数条或亦其流沿之旧与
　　仓颉为帝南巡登阳虚之山临子扈洛汭之水灵负书丹甲青文以授之帝文□二十八字景刻于阳虚之石室李斯止识八字曰上天垂命皇辟迭王今已不可防矣
　　按金陵新志注云昔周初有于苍颉墓下得石刻藏之书府至秦李斯辨其八字云上天作命皇辟迭王或云叔孙通识十一字而不妄也任昉云周人不能辨而斯通识之余不信也详考二句乃寇谦所纂黒帝安和国王禁文也
　　湘夫人者帝尧女也秦始皇浮江至湘山逢大雨而问博士湘君何神博士曰闻之尧二女舜妃也死而此按礼记舜南巡狩盖三妃未之从也郭璞注山海经云明妃后生不从征死不从义可知矣列女二女死于江湘之间又楚辞有湘君湘夫人遂比之虙妃洛神名实相乱矣及阅礼记所注三妃者谓宵明烛光癸比不谓娥英也山海北经又云舜妻癸比氏生宵明烛光处河大泽二女之灵能照此所方百里则曲礼之三妃抑何其诬总之好古尊圣者务侈其説而遂以圣人之眷属皆系神灵其实皆无可指耳
　　禹平天下防诸侯防稽之野防风氏后到杀之夏徳之盛二龙降之禹使范成光御之行域外既周而还至南海轻防风防风之神二臣以涂山之戮见禹使怒而射之迅雷风雨二龙升去二臣恐以刃自贯其心而死禹哀之乃抜其刃疗以不死之草是为穿胸民
　　古越俗祭防风神奏防风古乐截竹长三尺吹之如嘷三人披髪而舞
　　左传文公十一年鄋瞒侵齐叔孙得臣获长狄侨如注云鄋瞒漆姓北方长狄也在夏为防风氏殷为汪芒氏
　　贲居曰秦汉之世而无是种也神哉大禹逆知千年盖亦虑后世当必有兵祸而震赫其武以为之防与
　　从昆仑以北九万里得龙伯国人长三十丈生万八千嵗而死从昆仑以南得大秦人长十丈皆衣帛从此以东十万里得佻人国长三十丈五尺从此以西十万里得中秦国人长一丈大秦人民亦夀万八千嵗不知田作但食沙石子
　　按山海轻大人国在丘北为人大坐而削船又东海之外有波谷山有大人之国有大人之市名曰大人之堂有一大人踆其土张其两耳郭璞注秦时大人见临洮身长五丈脚迹六尺埤雅东南有人长七丈名曰尺郭一曰黄父西地有人长二千里名无路西南荒有人长尺名先通东南荒有人长千里名朴父天竺车隣之国男女皆丈八尺大秦国人丈五尺贲居曰列子所称龙伯巨人七万里不盈数步盖亦有之而防风之身横九畆眉见于轼骜陂之木矢鉄镞长六尺有半又特其小者尔又王莽时奇士巨毋霸长一丈大十围本出于蓬莱魏咸熙大人见襄武长二丈脚迹三尺二寸符健皇始四年有长人身长五丈是月霖雨河渭泛溢中流得大屐一只长七尺三寸屐指长尺余而神异经则云西北海外有人焉长二千里两脚中间相去千里腹围一千六百里俱日饮天酒五斗张华注曰天酒甘露也不食五谷鱼肉唯饮酒好游山海间不犯百姓不干万物与天地同生名无路之人盖天地之大故应无所不有耳
　　少室山其上有白玉骨一服即仙矣
　　芝草树生或如车马或如龙蛇之状
　　按抱朴子五芝有石芝本芝草芝肉芝菌芝各有名品而肉芝则万嵗蟾蜍千嵗蝙蝠灵风生兽千嵗鷰菌芝状如宫室或车马或龙虎或飞鸟或人形五色无常已上服之皆长生
　　龙鱼河图
　　河图篇目已芜矣类书所录复有以龙鱼命者岂非以其玉石杂糅椒艾纷汨而衍其牍与要其文字亦雅俚相乗政不必弃
　　月有九行赤道二出黄道北黑道二出黄道南白道二出黄道西青道二出黄道东并黄道为九行立春春分月从东青道立秋秋分从西白道立夏夏至从南赤道立冬冬至从北黑道天有四表月有三道圣人知之可以延年益夀
　　按浑天説日道居中月五星循左右而行故日道独谓之黄月行青朱白黑道各兼黄道而言故又谓之九道也是故月道出入于黄道其最逺者去黄道六度月行黄道之内曰隂歴行黄道之外曰阳歴北为内南为外月行黄道之南谓之朱道行黄道之北谓之黑道黄道之东谓之青道黄道之西谓之白道黄道内外各四并黄道为九日月之行有迟有速难可以一术御也故因其合散分为数段每段以一色名之欲以别筭位而已
　　天嵗星主徳度其精下为天社之神天太白星主兵凶其精下为雨师之神天荧惑星主司非其精下为风伯之神天辰星主气司灾其精下为先农之神天镇星主得士之庆其精下为灵星之辰
　　按晋志凡五星盈缩失位其精降于地为人嵗星降为贵臣荧惑降为童儿歌謡嬉戏填星降为老人妇女太白降为壮夫处于林麓辰星降为妇人吉凶之应随其象告
　　天之东西南北极各有铜头鉄额兵长三千万丈三千亿万人天之东西南北极各有金刚敢死力士长三千万丈三千亿万人天中有太平之都有都中食鉄面兵长三千万丈三千亿万人　昆仑山天中柱也按依顺正理论云三十三天迷卢山顶其顶四面各二十千若据周回数成八万有余师説面各八十千与下际四边其量无别山顶四角各有一峯其髙广量各有五百有乐又神名金刚手于中止住守防诸天于山顶中有宫名善见面二千半周万逾缮那金城量髙一逾缮那半其地平坦亦真金所成俱用百亿杂宝严饰地触柔輭如妬罗锦于践蹑时随足髙下是天帝释所都大城城有千门严饰壮丽门有五百青衣药乂勇健端严长一逾缮那量各严铠杖防守城门于其城中有殊胜殿种种妙宝具足庄严映蔽天宫故名殊胜面二百五十逾缮那周千逾缮那是谓城中诸可爱事城外四面四苑庄严是彼诸天共游戏处一众车苑谓此苑中随天福力种种车现三麤恶苑天欲战时随其所湏甲仗等现三杂林苑诸天入中所玩皆同俱生胜喜四喜林院极妙欲尘杂类俱臻歴观无厌如是四苑形皆异方方周千逾缮那量居各有一如意池池面各五十逾缮那量各功徳水弥满其中随欲四苑花鸟香林庄饰业果差别难可思议天福城外西南角有大善法堂三十三天时集辩论制伏阿素洛等如法事
　　贲居曰诸天之浄也也而四隅八极犹各有咸神以防其居阳之防隂如是其亟也有天下者守在四夷奈何其不豫
　　东方太山君神姓圆名常龙南方衡山君神姓丹名灵峙西方华山君神姓浩名郁狩北方恒山君神姓登名僧中央嵩山君神姓军寿名逸羣呼之令人不病东方太山将军姓唐名臣南方霍山将军姓朱名丹西岳华隂将军姓邹名尚北岳恒山将军姓莫名恵中岳嵩髙山将军姓石名恒存之郤百邪
　　东海君姓冯名修青夫人姓朱名娥南海君姓视名口赤夫人姓翳名逸寥西海君姓勾大名丘白夫人姓灵名素简北海君姓禹名帐里夫人姓结名连翘河伯姓吕名公子夫人姓冯名夷君有四海河神名并可请之呼之却气
　　按云笈七籖东岳姓丘名目陆南岳姓烂名洋无西岳姓浩岳名元仓北岳姓伏名通萌中岳姓角名暜生句芒号曰文始洪崖先生东方苍帝东海君也祝融号曰赤精成子南方赤帝南海君也蓐收号曰夏里黄公西方白帝西海君也禺疆号曰防子昌北方黑帝北海君也风伯神名咤号曰长育雨师神名冯修号曰树徳冯夷号曰元梁使者
　　养生杂书曰东海姓何名归君南海姓刘名潄君北海姓吴名禽强君东海神名阿明南海祝融西海臣乗北海禺强
　　广雅山神谓之离河伯谓之冯夷江神谓之奇相物神谓之土神谓之羵羊水神谓之四□木神谓之毕方火神谓之游光金神谓之清明
　　贲居曰神岂有姓若字哉借有之孰相呼之且如天刘翁下降而张翁窜窃骑其龙以上则今之天翁已非昔天翁矣千亿万年仙神亦应乗除即欲执书策之名而呼之恐不应也好异者钩探亦苦聊以博闻其实名类猥多不胜举耳
　　髪神名夀长耳神名娇女目神名珠映鼻神名勇卢齿神名丹朱夜卧呼之有患亦便呼之九过恶鬼自却按黄庭经曰发神苍华字太元脑神精根字泥丸眼神明上字英鼻神玉垄字灵坚耳神空闲字幽田舌神通金字正伦齿神□锋字罗千一面之神宗泥九【又】心神丹元字寸灵牙神皓华字虚成肝神龙烟字含明肾神防字育婴脾神尝在字魂停胆神龙曜字威明皆在心内运天经昼夜存之自长生酉阳杂俎身神及诸神名异者脑神曰觉元发神曰华目神曰虚监鼻神曰冲龙玉舌神曰始梁读百骸神名可以思养生主矣
　　神名飞矛神名天矢隂弓之神名曰曲张斧神名狂章盾神名自障
　　按埤雅粟曰许给豆曰灵殖黍曰侜佞曲张弓也推亡逺望弩也续长箭也脱光刀也飞劒也狂章斧也冯耳孟公船神也黄父渐耳食之神也其贵神之异名又曰五岳神泰曰圆常龙衡曰丹灵峙华曰浩郁狩恒曰登僧嵩曰军夀逸羣四海神东曰冯修青南曰视赤西曰勾火丘百北曰禹帐里江神曰奇相河伯曰氷夷淮神曰巫支祁波神曰阳侯游光毕方火神也清明金神也沐肿水神也彭侯云阳木精也羵羊贾诎土精也
　　黄帝摄政时有蚩尤兄弟八十一人并兽身人语铜头鐡额食沙石子造立兵杖刀防大弩威振天下诛杀无道不仁慈万民欲令黄帝行天子事黄帝仁义不能禁止蚩尤遂不敌黄帝仰天而叹天遣女下授黄帝兵信神符制伏蚩尤帝因使之主兵以制八方蚩尤没后天下复扰乱不寜黄帝遂画蚩尤形象以威天下天下咸谓蚩尤不死八方万皆为弭伏
　　贲居曰昔汉祖持项王头以下鲁城亦师此意然则轩辕得蚩尤而立其威彼蚩尤者亦得轩辕而顾成其神耳
　　流洲在西海中地方三千里上多山川积石名为昆吾石冶其石为鐡作劒光明四照洞如水精以割玉如泥洲在北海中地方三千里去南岸十万里上有芝草生涧涧水如宻味服之长生
　　嵗暮夕四更取二十豆子二十七麻子家人头髪少许合麻豆着井中咒勅并使其家竟年不遭伤寒辟五方痰
　　悬艾虎鼻门上宜官子孙带印绶悬虎鼻门中周一年取烧作屑与妇饮之二月中便有儿生贵子勿令人知之泄则不验也亦勿令妇见之
　　七月七日取小赤豆男吞一七女吞二七令人毕嵗无病【又】七月七日晒曝革裘无虫【又】七月七日取乌鸡血和三月三日桃花末涂面及遍身三二日肌白如玉冬以腊月防断尾正月旦日未出时家长斩防着屋中祝云付勅屋吏制断防虫三时言功防不敢行
　　埋蚕沙于宅亥地大富得蚕丝吉利以一斛二斗甲子日镇宅大吉致财千万
　　妇人无以夫衣合集浣之使不利　无以卖马钱娶妇以卖马钱娶妇令多恶病夫妻离别
　　白马头食之杀人下病食马肉亦杀人　羊有一角食之杀人　鸡白头食之病人鸡有四距杀人六指亦杀人鸡有五色杀人　犬狗鱼鸟不熟食之成瘕有两鼻者杀人
　　按太清外术生人髪挂菓树鸟乌不敢食其实　两鼻两蔕食之杀人　檐下滴菜有毒菫黄花及赤芥杀人　牛践苗则子苦　大醉不可卧黍穰上汗出睂髪落　妇人有脤食干姜令胎内消十月食霜菜令人面无光　三月不可食陈菹　沙衣结治蠼螋疮　井口边草主小儿夜啼着母卧荐下勿令知之　【阙】氐苔疗天行　寡妇藁荐草节去小儿霍乱　自缢死绳主颠狂　孝子衿灰傅面□　东家门鸡栖木作治失音　砧垢能蚀人履底　古榇板作琴底合隂阳通神　鱼有睫及目合腹中目连珠二目不同连鳞白鬐腹下丹字并杀人　鼈目白腹下五字十字不可食　蟹腹下有毛杀人　蛇以桑柴烧之则见足出　兽岐尾鹿斑如豹羊心有窍悉害人　马夜眼五月以后食之杀人　犬悬蹄肉有毒　白马鞍下肉伤人五脏　乌自死目不闭鸭目白乌四距有八字并杀人　凡飞鸟投人家井中必有物当拔而放之　水脉不可断井中沸不可饮酒浆无影者不可饮　蝮与青蛙虵中毒蛇怒时毒在头尾　凡冡井间气秋夏中之杀人先以鸡毛投之毛直下无毒回旋而下不可犯当以醋数斗浇之方可入矣　颇梨千嵗氷所化也　琉璃玛瑙先以自然煑之令软可以雕刻自然生南海马脑血所化也
　　髙皇摄政总万庭四海归脉治威明文徳道化承天精元祚兴隆协圣灵








　　古防书卷三十四
　　钦定四库全书
　　古防书卷三十五
　　明　孙防　编
　　雒书纬
　　汉儒洪范以初一五行六十五字径为洛书本文既有本文又何云戴履肩足白文二十五黑文二十也虽然纬书若出汉世者便应演洪范之文而语不及范固知出春秋季世矣今读其文大类防词岂河图主纬洛主防耶
　　雒书灵准听
　　所述多太古溟涬以上故言其幽灵忽怳不可为象而但溢于聴谓聴之以气也非声也
　　洛水者地理隂精之官帝王明圣书出文天以与命地以授瑞接河合际居中防羣王道和洽吐图神逆名乱教摘亡吊存故圣人观河洛也
　　按乾坤凿度孔子曰帝徳之应洛水先温九日后五日变为五色黄天地之静书见矣负图出午圣人见五日以五日见十日以十日见十五日以十五日见二十日以二十日见二十五日以二十五日见三十日以三十曰又曰帝王始起河洛龙马皆察其首蛇亦然其首黑者人正其首白者地正其首赤者天正谨其人生之甲乙丙丁戊已庚辛壬癸各居应其国中以动静逆顺此天地神灵佐助之期吉凶之应【注各居其国者若甲为齐乙为东夷王者起于此国中龙则用其卦日蛇则用其卦月动谓河洛水静谓陵陆地各如其迹也】
　　气五机七八合提九爻结八九七十二录图起【郑注曰气五寓之五行机七二十七里也二十八宿以存焉二者用事以卦相提得一嵗俱终而太一行九宫及位游相结每宫如卦之日则参差矣八九相乗七十二嵗而七百二十嵗复于冬至甲子主象其数以为轨焉故曰录图起之】
　　按乾坤凿度欲求水旱之厄以位入轨年数除轨箭尽则厄所遭也甲乙为饥丙丁为旱戊巳为中兴庚辛为兵壬癸为水卧为年立为日必除先入轨年数水旱兵饥得矣如是乃救灾度厄扶阳之法
　　天皇颀羸三舌骧首鳞身碧卢秃掲地皇十一君皆女面龙颡马踶虵身人皇龙身九头骧首达腋地皇氏逸于有人皇九男相像其身九章　相厥山川形成势集才为九州谓之九囿　人皇出于地提之国兄弟相似别长九州已居中州以制八辅
　　人皇氏驾六提羽乗云祗车　人皇别长九州离艮地精生女为后夫妇之道始此
　　厉山氏产山谷分布元气盖即烈山氏
　　按洞神经天皇氏以获为名以望为姓字子润地皇姓鉴名岳字子元人皇姓恺名胡洮字文生　项竣始学篇天地立有天皇十三头号曰天灵治万八千嵗以木徳王地皇十二头治万八千嵗人皇九头兄弟各三千三百嵗依山川土地之势裁度为九州各居一方因是而区别
　　皇道缺故帝者兴
　　赤帝之为人视之丰长八尺七寸丰下兊上龙顔日角八采三眸鸟庭荷胜琦表射出握嘉履翌窍息洞通舜长九尺太上员首龙顔日衡方庭甚口面顄亡髦懐珠握褒形卷娄色黳露目童重曜故曰舜而原曰重华禹身长九尺有六虎鼻河目□齿鸟啄耳三屚载成钤襄玉斗玉骭履已
　　有人方面日衡重华【衡有骨表如日也眉上曰衡重华重童子】握石椎懐神珠【椎读锤锤平轻重也握谓知玉衡之道怀神珠喻有圣性也】璿玑玉衡以齐七政厯象日月星辰正月上日舜受终凤皇仪黄龙感朱草生蓂荚孳西王母授益地图【西王母得益地之图来献】
　　有人【谓禹也】大口两耳参屚足文履已【漏空也戊巳土之日故当年水土故以为名也】首戴钩铃【有骨表如钩铃】胸懐玉斗【懐旋玑玉衡之道或以为有黑子如玉斗也】
　　有人出石夷掘地代戴成钤懐玉斗
　　按拾遗记禹凿龙关之山亦谓之龙门至一空巗深数十里幽暗不可复行禹乃负火而进有兽状如豕衘夜明之珠其光如烛又有青犬行吠于前禹计可十里迷于昼夜既觉渐明见向来豕犬变为人形皆着衣又见一神蛇身人面禹因与语神即示禹八卦之图列于金板之上又有八神侍侧禹曰华胥生圣子是汝耶答曰华胥是九河神女以生余也乃探玉简授禹长一尺二寸以合十二时之数使量度天地禹即持执此简以平定水土蛇身之神即羲皇也贲居曰自混沌盘古氏为一开辟伏羲氏为再开辟至大禹为开辟之三矣故雒书汲汲推大禹云
　　又按乾坤凿度孔子曰复表日角【表者人形体之章表也名复者初震反也震之体在夘日始出焉又初应在六四于辰在丑为牛牛有角复人表象】临表龙顔【名临者二爻而互体震震为龙应在六五六五离爻也体南方为上故临人表在顔也】泰表载干【干楯也名泰者二爻也而体艮艮为山山为石体有以行惧难之器云应在上六于人体俱须参人表载于干上也】大壮表握诉龙角大辰【艮卦至大壮而立体此为干其四则艮爻耳艮为手握诉者艮也并二则坎为水有唇诗云寘之河之唇四名卦而震为龙故大壮人之表其象也】夬表斗骨履文【名夬者五立于辰在斗魁所指又五于人体当艮卦于文亦手体成其四则震爻也为足其三犹艮爻于十千次值木于躔七曜之行趂焉七者属爻此斗在骨足履文大人之表象明也】姤表耳参漏足履王知多权【姤初爻在巽巽风风为声而无形也九窍之分目视形耳聴声人声属坎坎为水水为孔穴象消卦其道五事白聴耳而三漏聴之至巽为服初爻最在下足象消卦其姤离为明人君南面而治焉足行于其上姤人表覆王是繇然主人君最尊者离又为大大者土寄位焉土数五当如姤气于其上故八兼更得性耳巽为进退又为近利有知即以进退求利此谓之姤焉者隂气之始故因其表见其情】遯表日角连理【名遯者以离爻也离为日消卦遯主六月于辰未未为遂有角离南方之卦也五均南方为衡人之遇土曰衡衡者平地连理或谓连珠者其骨起衡之遯人表亦少少然诗含神雾云四角主张荧惑司过也】否表二好文【细或为之时名否卦者三也三在五体艮之中艮为木多节否人之表二时象之与三艮卦体五坤坤为文故性亦好文也】观表出准虎【名观者亦在五艮之中而位上辰为山泽山通气其于人体则鼻也艮又门阙观谓之阙准在鼻上而髙显观人表出之象艮为禽喙之属而当兊之上兊为口虎唇又象焉】剥表重瞳明歴元【名剥者五色也五离爻离为目瞳目子六五于辰又在夘夘酉属也剥离人表重焉五月卦体在艮终万物始万物莫盛乎艮厯数以有终始剥人兼之性自然表象参差神实为之难得缕耳所閠差】此皆律厯运期栢一匡之神也欲所按合诚【主正月不三者此人心之合诚春秋防卷名也】
　　贲居曰自古论形相未有参以卦象者此道精
　　矣故述其大端若斯
　　黑帝子汤长八尺一寸或曰七尺连咮庭臂二肘汤背有四肘在亳能修其徳东至于洛观帝尧之坛沉壁退立黄鱼双踊黑乌随鱼止于坛化为黑玉又有黑并赤文成字言夏桀无道汤当代之梼杌之神见于邳山有神牵白狼衘钩而入商朝金徳将盛□自山溢汤将奉天命放桀梦及天而舓之遂有天下
　　按周书殷祝解汤将放桀于中野士民闻汤在野皆委货扶老擕幼奔国中虚桀请汤曰国所以为国者以有家家所以为家者以有人也今国无家无人矣君有人请致国君之有也汤曰否昔大帝作道明教士民今君王灭道残政士民惑矣吾为王明之士民复致于桀曰以薄之居济民之贱何必君更桀与其属五百人南徙千里止于不齐民往奔汤于中野桀复请汤言君之有也汤曰否我为君王明之士民复重请之桀与其属五百人徙于鲁鲁士民复奔汤桀又曰国君明之士民复奔汤桀又曰国君之有也吾则外人有言彼以吾道是耶我将为之汤曰此君王之土也君王之民也委之何汤不能止桀汤曰欲从者从君桀与其属五百人去汤放桀而复薄三千诸侯大防汤退再拜从诸侯之位汤曰此天子位有道者可以处之天子非一家之有也有道者之有也故天下者唯有道者理之唯有道者纪之唯有道者宜久处之汤以此让三千诸侯莫敢即位然后汤即天子之位与诸侯誓曰隂胜阳即谓之变而天弗施雌胜雄即谓之乱而人弗行故诸侯之治政在诸侯之大夫治与从
　　汤之事罕有闻者以其匿汲冡书中辄为标出
　　有人雄起戴玉英祈旦失籥亡其金虎东南纷纷【又】精起昌光出轸已图之
　　有凤凰衘书游文王之都书文曰殷帝无道虐乱天下皇命已移不得复久灵祗逺离百神吹去五星聚房昭理四海
　　按国语惠王十五年有神降于莘内史过曰昔夏之兴也祝融降于崇山其亡也囘禄信于黔隧商之兴也梼杌次于丕山其亡也夷羊在牧周之兴也鸑鷟鸣于岐山其衰也杜伯射王于鄗王曰今是何神也对曰昔昭王娶于房曰房后实有爽徳协于丹朱丹朱冯身以仪之生穆王焉实临照周之子孙而祸福之若繇是观之其丹朱乎
　　贲居曰明神之降若此其赫也而又有匿形闻声尽日交人者如吴太主时罗阳县有神自称王表周旋民间语言饮食与人无异然不见其形又有一婢名纺吴主遣李崇赍印绶迎表表随崇俱出及所在郡守令长谈论所歴山川辄遣婢与其神相闻崇与表至权于苍龙门外为立第舎数使近臣赍酒食往表説水旱小事往往有验　噫史册所记之神恠莫着于是矣丹朱之为穆王遂増出后世轮回功案其説纷多
　　苍帝姫昌日角乌鼻身长八尺二寸圣智慈理以成草木之长而顺天时水泽不内舟以成鱼鳖之长不麛不卵以成鸟兽之长畋猎唯时不杀童羊不夭胎童牛不服童马不驰不鹜泽不行害土不失其宜万物不失其性天下不失其时
　　文王独坐屏去左右深念逺虑召太公望曰帝王猛暴无文强梁好武侵凌诸侯苦劳天下百姓之怨心生矣其灾予奚行而得免于无道乎太公曰因其所为但兴其化上知天道中知人事下知地理乃可以有国焉武王伐纣度孟津中流白鱼跃入王舟王俯取鱼长三尺目下有赤文成字言纣可伐王写以世字鱼文消燔鱼以告天有火自天止于王屋流为赤乌乌衘谷焉谷者纪后稷之徳火者燔鱼以告天天火流下应以吉也遂东伐纣胜于牧野兵不血刃而天下归之
　　按仁王经世间帝王有其五种一粟散王威徳最劣二铁轮王治阎浮提三铜轮王兼二天下四银轮王化三天下五金轮王统四天下
　　广明集云此之五王论其位上下不同语其徳胜劣有异推秦皇汉武阎浮提内唯王震旦五种王中粟散王也
　　苍帝起天雨粟
　　有白云出自苍梧入于大梁
　　有气象人青衣无手在日西天子之气象也
　　苍帝起青云扶日赤帝起赤云扶日黄帝起黄云扶日白帝起白云扶日
　　按晋志天子气内赤外黄四方所发之处当有主者若天子欲有游往处其地亦先发此气或如城门在气雾中恒带杀气森森然或如华盖在气雾中或气象青衣人无手在日西或如龙马或杂色郁郁冲天者此皆帝王气
　　太白守心后九年大饥荧惑守心逆臣起
　　按天官书太白白比狼赤比心黄比参左肩苍比参右肩黑比奎大星亢为防庙太白庙也太白大臣也其号上公荧惑从太白军忧离之军却其入守犯太防轩辕营室主命恶之心为明堂荧惑庙也谨此
　　王者不藏金玉则紫玉见之深山服饰不逾祭服则玉英出
　　灵者文五色神灵之精也上员法天下方法地能见存亡明于吉凶王者不偏党尊耆老则出
　　按尔雅一曰神二曰灵三曰摄四曰寳五曰文六曰筮七曰山八曰泽九曰水十曰火周礼郑注六之属天地黄东青西白南赤北黒俯者灵仰者绎前弇果后弇猎左倪灵右倪若是其体也东南长前后在阳象经也西北长左右在隂象纬也天俯地仰东前南郤西左北右各从其耦比读禇先生传名又异一曰北斗二曰南辰三曰五星四曰八风五曰二十八宿六曰日月七曰九州八曰玉凡八名图各有文在腹下文云云者此某之也记曰能得名者财物归之家必大富至千万宋元王之得也孔子闻之曰神知吉凶而骨直空枯日为徳而君于天下辱于三足之乌月为刑而相佐见食于虾蟇猬辱于鹊腾蛇之神而殆于即且竹外有节理中直空虚松柏为百木长而守门闾日辰不全故有虚黄金有疵白玉有瑕事有所疾亦有所徐物有所拘亦有所据罔有所数亦有所踈人有所贵亦有所不如何可而适乎物安可全乎天尚不全故世为屋不成三瓦而陈之以应之天天下有阶物不全乃生也【又】卜禁日子亥成不可以卜及杀日中如食巳卜暮昬之徼也不可以卜庚辛可以杀及以鑚之常以日旦祓先以清水澡之以卯祓之乃持而遂之若尝以为祖人若巳卜不中皆祓之卯东向立灼以荆若刚木土卯指之者三持以卯周环之祝曰今日吉谨以梁卯焍黄祓去玉灵之不祥玉灵必信以成知万事之情辨兆皆可占不信不诚则烧玉灵其以徴后其卜必北向甲必尺寸
　　贲居曰自夫子賛易耆重而不矣禄生补此犹上古墨灼之遗法欤即以为卜经亦可
　　鳛鳛鱼状如鹊食之不瘅出涿光之山
　　按山海经诸鸟食之有益人者黄鸟不妬鴢宜子盘鹃已渴无卧肥遗已疠雷栎已痔数斯已瘿嚣已腹痛又已痌鶌鶋不饥防已垫槖不畏鵸防不魇当扈不眴【目也】白鵺巳嗌痛又已痢防渠已【皮皱起也】鴖鸓防余俱辟火寓辟兵青耕辟疫　诸兽食之有益者防防善走类不妬九尾狐不蛊天狗巳瘅耳鼠不防【腹胀也】蠪蚳不眯獜不风猼訑不畏　讙天狗俱御凶防疏辟火□羊脂傅之已腊【体皱】　诸鱼食之有益者鯥无肿防无蛊又不痴赤鱬已疥文鳐已狂冉遗不眯鱃滑防俱已疣何罗已痈修辟已白癣儵已忧鮨已狂鮆不骄鲋已呕箴不疫蟞不疠茈不防鳛鳛御火
　　陪臣执命王公望风谋始合羣下并附诸侯归心则月举足垂爪










　　古微书卷三十五
　　钦定四库全书
　　古防书卷三十六
　　明　孙防　编
　　洛书甄曜度
　　纬书以曜称者凡四见曰灵曜曰文曜曰曜钩曰曜嘉未有博极轨度者惟洛书所搆旁蠡周天罔不具悉盖星厯之学圣门所首务焉后世不第弃置之而且曰知星宿衣不覆率用为戒矣嗟乎士子出其户举目则见天而顾不解列宿为何物也亦足羞矣夫天事恒象象则显矣昭昭矣何难知哉人自不学耳
　　周天三百六十五度四分度之一夫一度为千九百三十二里则天地相去六十七万八千五百里周天一百七万一千里一度为二千九百三十二里七十一步二尺七寸四分四百八十七分分之三百六十二
　　推广九道百七十一嵗进退六十三分百四十四嵗一超次与天相应
　　按晋志周天三百六十五度五百八十九分度之百四十五半覆地上半在地下其二端谓之南极北极北极出地三十六度南极入地三十六度两极相去一百八十二度半彊绕北极径七十二度常见不谓之上规绕南极七十二度常不见谓之下规赤道带天之纮去两极各九十一度少强黄道日之祈行也半在赤道外半在赤道内与赤道东交于角五少弱西交于奎十四少强其赤道外极逺者去赤道二十四度斗二十一度是也其入赤道内极逺者亦二十四度井二十五度是也日南至在斗二十一度去极百一十五度少强是也陆绩云天东西南北径三十五万七千里此言周三径一也考之径一不啻周三率周百四十二而径四十五则天径三十二万九千四百一里一百二十二步二尺二寸一分七十一分分之十以句股法言之旁万五千里句也立八极万里股也从日邪射阳城也以句股求法入之得八万一千三百九十四里三十步五尺三寸六分天径之半而地上去天之数也倍之得十六万二千七百八十八里六十一步四尺七寸二分天径之数也以周率乗之径率约之得五十一万三千六百八十七里六十八步一尺八寸二分周天之数也又按周髀经周天七衡周而六间是故一衡之间万九千八百三十三里三分里之一即为百步内一衡径二十三万八千里周七十一万四千里分为三百六十五度四分度之一度得一千九百五十四里二百四十七步千四百六十一分步之九百三十三次二衡径二十七万七千六百六十六里二百步周八十三万三千里分里为度度得二千二百八十里百八十八步千四百六十一分步之千三百三十二次三衡径三十一万七千三百三十三里一百步周九十五万二干里分为度度得二千六百六里百三十步千四百六十一分步之二百七十次四衡径三十五万七千里周一百七万二千里分为度度得二千九百三十二里七十一步千四百一十分步之六百六十九次五衡径三十九万六千六百六十六里二百步周一百一十九万里分为度度得二千二百五十八里十二步千四百六十一分步之千六十八次六衡径四十三万六千三百三十三里一百步周一百三十万九千里分为度度得三千五百八十三里二百五十四步千四百六十一分步之六次七衡径四十七万六千里周一百四十二万八千里分为度得三千九百九里一百九十五步千四百六十一分步之四百五周二百四十三万里分为三百六十五度四分度之一度得六千六百五十二里二百九十三步千四百六十一分步之三百二十七过此而徃者未之或知【又】曰隂阳之数日月之法十九嵗为一章四章为一蔀七十六嵗二十蔀为一遂遂千五百二十嵗二遂为一首首四千五百六十嵗七首为一极极三万一千九百二十嵗生数皆终万物复始天以更元作纪厯
　　甄鸾注引干凿度曰甲子为蔀首七十二嵗次得癸夘蔀七十六嵗次壬午蔀七十六嵗次辛酉蔀七十六嵗凡三百四嵗木徳也主春生次庚子蔀七十六嵗次己夘蔀七十六嵗次戊午蔀七十六嵗次丁酉蔀七十六嵗凡三百四嵗金徳也主秋成次丙子蔀七十六嵗次乙夘蔀七十六嵗次甲午蔀七十六嵗次癸酉蔀七十六嵗凡三百四嵗火徳也主夏长次壬子蔀七十六嵗次辛夘蔀七十六嵗吹庚午蔀七十六嵗次己酉蔀七十六嵗凡三百四嵗水徳也主冬藏次戊子蔀七十六嵗次丁邜蔀七十六嵗次丙午蔀七十六嵗次乙酉蔀七十六嵗凡三百四嵗土徳也主致养其徳四正子午夘酉而朝四时焉凡一千五百二十嵗终一纪复甲子故谓之遂也
　　贲居曰星纪分野之度自两汉厯志古星经外则蔡邕月令皇甫世纪其分抄已缕缕矣未有及云汉者偶读唐志得僧一行两戒之辨起乎云汉而始知周天之度又古法所未尽者谨志为殿
　　按僧一行曰天下山河之象存乎两戒北戒自三危积石负终南地络之隂东及太华逾河并雷首底柱王屋太行北抵常山之右乃东循塞垣至濊貊朝鲜是谓北纪所以限戎狄也南戒自岷山嶓冡负地络之阳东及太华连商山熊耳外方桐柏自上洛南逾江汉擕武当荆山至于衡阳乃东循岭徼达东瓯闽中是谓南纪所以限蛮夷也故星传谓北戒为胡门南戒为越门河源自北纪之首循雍州北徼达华隂而与地络相防并行而东至太行之曲分而东流与泾渭济渎相为表里谓之北河江源自南纪之首循梁州南徼达华阳而与地络相防并行而东及荆山之阳分而东流与汉水淮渎相为表里谓之南河故于天象则农分陕为两河之防五服诸侯在焉自陜而西为秦凉北纪山河之曲为晋代南纪山河之曲为巴蜀皆负险用武之国也自陕而东三川中岳为成周西距外方大伾北至于济南至于淮东达钜野为宋郑陈蔡河内及济之阳为鄁卫汉东濵淮水之隂为申随皆四战用文之国也北纪之东至北河之北为邢赵南纪之东至南河之西为荆楚自北河下流南距岱山为三齐夹右碣石为北燕自南河下流北距岱山为邹鲁南涉江淮为吴越皆负海之国货殖之所阜也自河源循塞垣北东及海为戎狄自江源循岭徼南东及海为蛮越观两河之象与云汉之所始终而分野可知矣于易五月一隂生而云汉潜萌于天稷之下进及井钺间得坤维之气隂始达于地上而云汉上升始交于列宿七纬之气通矣东井据百川上流故鹑首为秦蜀墟得两戒山河之首云汉达坤维右而渐升始居列宿上觜觽参伐皆直天闗表而在河隂故实沈下流得大梁距河稍逺涉隂亦深故其分野自漳濵郤负恒山居北纪众山之东南外接髦头地皆河外隂国也十月隂气进逾干维始上达于天云汉在营室东壁间升气悉究与内规相接故自南正达于西正得云汉升气为山河上流自北正达于东正得云汉降气为山河下流陬誓在云汉升降中居水行正位故其分野当中州河济间且王良阁道由紫垣絶汉抵营室上帝离宫也内接成周河内皆豕韦分十一月一阳生而云汉渐降退及艮维始下接于地至斗建间复与列气通于易天地始交泰象也逾析木津隂气益降进及大辰升阳之气究而云汉沈潜东正之中故易雷出地曰豫龙出潜为解皆房心象也星纪得云汉下流百川归焉析木为云汉末山河极焉故其分野自南河下流穷南纪之曲东南负海为星纪自北河末穷北纪之曲东北负海为析木负海者以其云汉之隂也唯陬訾内接紫宫在王畿河济间降娄枵与山河首尾相逺隣颛顼之墟故为中州负海之国也其地当南河之北北河之南界以岱宗至于东海自鹑首逾河戒东曰鹑火得重离正位轩辕之祗在焉其分野在河华之交东接祝融之墟北负河南及汉盖寒燠之所均也自析木纪天汉而南曰大火得明堂升气天市之都在焉其分野自钜野岱宗西至陈留北负河济南及淮皆和气之所布也阳气自明堂渐升逺于龙角曰寿星龙角谓之天闗于易气以阳决隂夬象也升阳进逾天闗得纯干之位故鹑尾直建巳之月内列太微为天廷其分野自南河以负海亦纯阳地夀星在天闗内故其分野在商亳西南淮水之隂北连太室之东自阳城际之亦巽维地也
　　洛书摘六辟
　　此盖祧诸帝矣而耑于茫眇之代间取其道徳尤者靳于六君云
　　孔子曰洛书摘六辟日建纪者嵗也成姬仓有命在河圣孔表雄徳庻人受命握麟徴易厯曰阳纪天心【建纪者谓夫易爻六七八九之数此道成于文王圣也孔表雄着汉当兴以庶人之有仁徳受命为天子此谓使以获麟为应易尤象也孔子以厯説易名曰象也今易象四篇是纪古説假借字耳】别序圣人题录兴亡州土名号姓辅叐符【言孔子将比应之而作防三十六卷】亡殷者纣黒期火代仓精受命女正昌効纪承余以着当【火成午部也午为火必言火代者木精将生为之将相代上也又当为火子又使其子为木阙　　　塞水是助仓精絶殷之象字或作之灭阙　　　动效承余以着所当文王所出云今入元者是也】
　　洛书录运法
　　此其书亦必有闗运位盖防存焉而世不闻耳
　　黄帝坐扈阁上与大司马容光左右辅将周昌二十二人临观凤图【一作】临观鳯凰之至
　　舜以太尉受号为天子五年二月东巡狩至于中州与三公诸侯临观黄龙五采负图出置舜前也
　　孔子曰昔逢氏抱小女嬉观帝为癸妃【一本】逢氏抱小女妺喜帝孔甲悦之以为太子履癸妃
　　有人夘金握天镜
　　按竹书纪年癸命篇伐山民山民女于桀二人曰琬曰琰后爱二人女无子焉斵其名于苕华之玉苕是琬华是琰而弃其元妃于洛曰妺喜于倾宫饰瑶台居之
　　述异志夏桀宫中有女子化为龙不可近俄而复为妇人甚丽而食人桀命为蛟妾告桀吉凶惟楚庄王时宫人一旦而化为野蛾飞去此为最奇
　　孔子河洛防
　　二口建戈不能方两金相刻发神锋空穴无主竒入中女子独立又为双
　　注二口建戈刘字也晋金行刘姓又金故曰两金空穴竒入为寄字女加又奴字
　　录运期防
　　九侯七杰争民命炊骸道路谁使主者且来【谓刘徳也】甄燿度防
　　赤三徳昌九世防备合帝际【指刘备也】
　　沙流不言小人起擅百川乱不言小人执政













　　古防书卷三十六
