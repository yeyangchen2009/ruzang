　　钦定四库全书　　　　　经部五
　　左传事纬　　　　　　　春秋类
　　提要
　　【臣】等谨案左传事纬十二卷前集八卷
　　国朝马骕撰骕字骢御又字宛斯邹平人顺治己亥进士官淮安府推官终于灵璧县知县是书取左传事类分为百有八篇篇加论断首载晋杜预唐孔颖达序论及自作邱明小传一卷辨例三卷图表一卷览左随笔一卷名氏谱一卷左传字奇一卷合事纬二十卷内地舆有说无图葢未成也王士祯池北偶谈称其博雅嗜古尤精春秋左氏学载所着诸书与此本并同惟无字奇及事纬岂士祯偶未见欤三传之中左氏亲观国史事迹为真而褒贬则多参俗议公羊谷梁二家得自闻记载颇谬而义例则多有师承朱子语録谓左氏史学事详而理差公谷经学理精而事谬葢笃论也骕作是书必谓左氏义例在公谷之上是亦偏好之言然骕于左氏实能融防贯通故所论具有条理其圄表亦皆考证精详可以知专门之学与渉猎者相去逺矣乾隆四十四年六月恭校上
　　总纂官【臣】纪昀【臣】陆锡熊【臣】孙士毅
　　总　校　官【臣】陆　费　墀








　　钦定四库全书
　　左传事纬卷一　　　　　灵璧知县马骕撰郑叔段之乱
　　【隠元年】初郑武公娶于申曰武姜生庄公及共叔段庄公寤生惊姜氏故名曰寤生遂恶之爱共叔段欲立之亟请于武公公弗许及庄公即位爲之请制公曰制岩邑也虢叔死焉佗邑唯命请京使居之谓之京城大叔祭仲曰都城过百雉国之害也先王之制大都不过参国之一中五之一小九之一今京不度非制也君将不堪公曰姜氏欲之焉辟害对曰姜氏何厌之有不如早爲之所无使滋蔓蔓难图也蔓草犹不可除况君之宠弟乎公曰多行不义必自毙子姑待之既而大叔命西鄙北鄙贰于己公子吕曰国不堪贰君将若之何欲与大叔臣请事之若弗与则请除之无生民心公曰无庸将自及大叔又収贰以爲己邑至于廪延子封曰可矣厚将得众公曰不义不昵厚将崩大叔完聚缮甲兵具卒乘将袭郑夫人将啓之公闻其期曰可矣命子封帅车二百乘以伐京京叛大叔段段入于鄢公伐诸鄢五月辛丑大叔出奔共书曰郑伯克段于鄢段不弟故不言弟如二君故曰克称郑伯讥失教也谓之郑志不言出奔难之也遂寘姜氏于城颍而誓之曰不及黄泉无相见也既而悔之颍考叔爲颍谷封人闻之有献于公公赐之食食舍肉公问之对曰小人有母皆尝小人之食矣未尝君之羮请以遗之公曰尔有母遗繄我独无颍考叔曰敢问何谓也公语之故且告之悔对曰君何患焉若阙地及泉隧而相见其谁曰不然公从之公入而赋大隧之中其乐也融融姜出而赋大隧之外其乐也泄泄遂爲母子如初君子曰颍考叔纯孝也爱其母施及庄公诗曰孝子不匮永锡尔类其是之谓乎郑共叔之乱公孙滑出奔衞衞人爲之伐郑取廪延郑人以王师虢师伐衞南鄙请师于邾邾子使私于公子豫豫请往公弗许遂行及邾人郑人盟于翼不书非公命也【二年】郑人伐衞讨公孙滑之乱也
　　余观郑伯城颍寘姜人道絶矣弟之不才母氏奚尤黄泉之誓不几千古罪人哉夫寤生姜氏所恶也叔段姜氏所爱也姜之所爱庄滋不能容矣与之制则曰岩邑惧其恃险而难制也与之京则使居之庶乎处大都以骄其志吾以蔽罪焉尝读诗至郑风叔于田之篇曰叔善射忌又良御忌段不过一驰马试劎之公子耳非如晋曲沃之能病翼楚蔡公之能害灵王也且以庄段同母之子以武姜论之处郑国而爲郑君母于姜足矣亦复何求而啓弟弑兄事之未集厥谋先漏处京而京人叛奔鄢而鄢不保使能母子深图当不轻举取祸如是也郑伯处心积虑以成其杀欲加之罪何患无辞于以正告天下则曰段将袭我也姜将启段也在段之糊口四方尚幸不杀之福在庄之按兵未动先邀爱弟之名呜呼春秋之际周道其衰矣或父子相夷兄弟相灭又宁止一郑伯也哉
　　卫州吁之乱
　　【隠三年】卫庄公娶于齐东宫得臣之妹曰庄姜美而无子卫人所爲赋硕人也又娶于陈曰厉嬀生孝伯早死其娣戴嬀生桓公庄姜以爲己子公子州吁嬖人之子也有宠而好兵公弗禁庄姜恶之石碏谏曰臣闻爱子教之以义方弗纳于邪骄奢淫泆所自邪也四者之来宠禄过也将立州吁乃定之矣若犹未也阶之爲祸夫宠而不骄骄而能降降而不憾憾而能眕者鲜矣且夫贱妨贵少陵长远间亲新间旧小加大淫破义所谓六逆也君义臣行父慈子孝兄爱弟敬所谓六顺也去顺效逆所以速祸也君人者将祸是务去而速之无乃不可乎弗听其子厚与州吁游禁之不可桓公立乃老　四年春卫州吁弑桓公而立宋殇公之卽位也公子冯出奔郑郑人欲纳之及卫州吁立将修先君之怨于郑而求宠于诸侯以和其民使告于宋曰君若伐郑以除君害君爲主敝邑以赋与陈蔡从则卫国之愿也宋人许之于是陈蔡方睦于卫故宋公陈侯蔡人卫人伐郑围其东门五日而还公问于众仲曰卫州吁其成乎对曰臣闻以德和民不闻以乱以乱犹治丝而棼之也夫州吁阻兵而安忍阻兵无众安忍无亲众叛亲离难以济矣夫兵犹火也弗戢将自焚也夫州吁弑其君而虐用其民于是乎不务令德而欲以乱成必不免矣秋诸侯复伐郑宋公使来乞师公辞之羽父请以师会之公弗许固请而行故书曰翚帅师疾之也诸侯之师败郑徒兵取其禾而还州吁未能和其民厚问定君于石子石子曰王觐爲可曰何以得觐曰陈桓公方有宠于王陈卫方睦若朝陈使请必可得也厚从州吁如陈石碏使告于陈曰卫国褊小老夫耄矣无能爲也此二人者实弑寡君敢卽图之陈人执之而请涖于卫九月卫人使右宰丑涖杀州吁于濮石碏使其宰獳羊肩涖杀石厚于陈君子曰石碏纯臣也恶州吁而厚与焉大义灭亲其是之谓乎卫人逆公子晋于邢冬十二月宣公卽位书曰卫人立晋众也　【五年】夏葬卫桓公卫乱是以缓四月郑人侵卫牧以报东门之役卫人以燕师伐郑郑祭足原繁泄驾以三军军其前使曼伯与子元潜军军其后燕人畏郑三军而不虞制人六月郑二公子以制人败燕师于北制君子曰不备不虞不可以师卫之乱也郕人侵卫故卫师入郕　【桓三年】夏齐侯卫侯胥命于蒲不盟也
　　卫自庄公以迄惠懿盖数世未宁也而至于灭亡岂康叔之烈至此中衰与庄公外退贤者内惑嬖庶绿衣赋于上而夫人忧硕人作于下而国人怨桓公虽立乱之来也其何日之有桓立十有三年而入春秋隐四年春书曰卫州吁弑其君完卫无君矣而两书伐郑人嗟行役之劳家赋击鼓之篇则州吁爲之也于是乎平陈与宋踊跃兴师东门之役四国偕作簒逆之子辄能连师动众汰然称雄岂大恶未昭抑厥罪未稔耶余考当日围郑之师仅五日耳未至旷日劳民而怨诽交作其故何哉盖弑立之主众莫爲用况乎窃国八月而师徒两警使其在位日久当不止楚防之好武喜事宋殇公之十年十一战也怨讟之声内外交起燕燕飞而戴嬀悲终风霾而庄姜怨民曰曷防母叹无归吁也虽生死之久矣幸有纯臣而先君之雠可复斯民之贼可除读春秋至此曰犹有天道焉独是弑立之事何国蔑有臣非石子国无陈桓夫亦重可哀已
　　郑庄入许
　　【隐十一年】夏公会郑伯于郲谋伐许也郑伯将伐许五月甲辰授兵于大宫公孙阏与颍考叔争车颍考叔挟辀以走子都拔棘以逐之及大逵弗及子都怒秋七月公会齐侯郑伯伐许庚辰傅于许颍考叔取郑伯之旗蝥弧以先登子都自下射之顚瑕叔盈又以蝥弧登周麾而呼曰君登矣郑师毕登壬午遂入许许庄公奔卫齐侯以许让公公曰君谓许不共故从君讨之许旣伏其罪矣虽君有命寡人弗敢与闻乃与郑人郑伯使许大夫百里奉许叔以居许东偏曰天祸许国鬼神实不逞于许君而假手于我寡人寡人唯是一二父兄不能共亿其敢以许自爲功乎寡人有弟不能和恊而使糊其口于四方其况能久有许乎吾子其奉许叔以抚柔此民也吾将使获也佐吾子若寡人得没于地天其以礼悔祸于许无宁兹许公复奉其社稷唯我郑国之有请谒焉如旧昬媾其能降以相从也无滋他族实偪处此以与我郑国争此土也吾子孙其覆亡之不暇而况能禋祀许乎寡人之使吾子处此不唯许国之爲亦聊以固吾圉也乃使公孙获处许西偏曰凡而器用财贿无寘于许我死乃亟去之吾先君新邑于此王室而旣卑矣周之子孙日失其序夫许大岳之也天而旣厌周德矣吾其能与许争乎君子谓郑庄公于是乎有礼礼经国家定社稷序民人利后嗣者也许无刑而伐之服而舍之度德而处之量力而行之相时而动无累后人可谓知礼矣郑伯使卒出豭行出犬鸡以诅射颍考叔者君子谓郑庄公失政刑矣政以治民刑以正邪旣无德政又无威刑是以及邪邪而诅之将何益矣　【桓十五年】许叔入于许公会齐侯于艾谋定许也
　　甚哉左氏之轻予也入春秋初郑庄彊暴实曰首恶而传中称之不置抑过矣入许之役宗国是从齐僖小伯亦听郑志炎帝之祀几絶文叔之封失守许亦人国胡爲而防不共之名越在偏鄙也哉郑许壤地相接在所必争庄公利其土地防郲蓄谋大宫授兵其计已成谓直取之则任灭国之名置之复无自利之实故外爲甘言以欺二国而内则攘之不然胡以处之东偏又使获制之也齐鲁远处东海卽灭许而县之亦未能逾曹涉卫而有兹土则入许诚以利郑也隂收其利而又以爲名庄公之诈至矣度德量力固如是欤旣己分许求利后人孰知身没而忽突交乱叔得因乱复国太岳之犹未宜絶郑固无如之何也
　　隐公之弑
　　惠公元妃孟子孟子卒继室以声子生隐公宋武公生仲子仲子生而有文在其手曰爲鲁夫人故仲子归于我生桓公而惠公薨是以隐公立而奉之　元年春王周正月不书卽位摄也三月公及邾仪父盟于蔑邾子克也未王命故不书爵曰仪父贵之也公摄位而欲求好于邾故爲蔑之盟秋七月天王使宰咺来归惠公仲子之赗缓且子氏未薨故名天子七月而葬同轨毕至诸侯五月同盟至大夫三月同位至士逾月外姻至赠死不及尸吊生不及哀豫凶事非礼也冬十月庚申改葬惠公公弗临故不书惠公之薨也有宋师太子少葬故有阙是以改葬卫侯来会葬不见公亦不书众父防公不与小敛故不书日　【二年】司空无骇入极费庈父胜之　【三年】夏君氏防声子也不赴于诸侯不反哭于寝不祔于姑故不曰薨不称夫人故不言葬不书姓爲公故曰君氏　五年春公将如棠观鱼者臧僖伯谏曰凡物不足以讲大事其财不足以备器用则君不举焉君将纳民于轨物者也故讲事以度轨量谓之轨取材以章物采谓之物不轨不物谓之乱政乱政亟行所以败也故春搜夏苗秋狝冬狩皆于农隙以讲事也三年而治兵入而振旅归而饮至以数军实昭文章明贵贱辨等列顺少长习威仪也鸟兽之肉不登于俎皮革齿牙骨角毛羽不登于器则公不射古之制也若夫山林川泽之实器用之资皂之事官司之守非君所及也公曰吾将畧地焉遂徃陈鱼而观之僖伯称疾不从书曰公矢鱼于棠非礼也且言远地也九月考仲子之宫将万焉公问羽数于众仲对曰天子用八诸侯用六大夫四士二夫舞所以节八音而行八风故自八以下公从之于是初献六羽始用六佾也冬十二月辛巳臧僖伯防公曰叔父有憾于寡人寡人弗敢忘葬之加一等　【八年】郑伯请释泰山之祀而祀周公以泰山之祊易许田三月郑伯使宛来归祊不祀泰山也无骇防羽父请諡与族公问族于众仲众仲对曰天子建德因生以赐姓胙之土而命之氏诸侯以字爲諡因以爲族官有世功则有官族邑亦如之公命以字爲展氏　【十一年】羽父请杀桓公将以求大宰公曰爲其少故也吾将授之矣使营菟裘吾将老焉羽父惧反谮公于桓公而请杀之公之爲公子也与郑人战于狐壤止焉郑人囚诸尹氏赂尹氏而祷于其主钟巫遂与尹氏归而立其主十一月公祭钟巫齐于社圃馆于寪氏壬辰羽父使贼弑公于寪氏立桓公而讨寪氏有死者不书葬不成丧也　【桓公】元年春公卽位修好于郑郑人请复祀周公防易祊田公许之三月郑伯以璧假许田爲周公祊故也夏四月丁未公及郑伯盟于越结祊成也盟曰渝盟无享国冬郑伯拜盟　【十七年】及邾仪父盟于趡寻蔑之盟也伐邾宋志也
　　礼诸侯再娶不称夫人惠以孟子爲元妃以声子爲继室有子而长国之幸也谬信手文之诬再娶夫人已开祸乱之端矣隐长桓幼其爲尊卑也微诸大夫扳隐而立之正也惠欲与桓非正也隐立十有一年用师宋郊连兵许国直与齐僖郑庄并驾中原国人咸知惠公有子亦将以其终爲君也将以让桓则直授之夫以十三嵗之庄公与三嵗之襄公皆不以弱而不立桓也卽幼又复十一年矣而濡忍不决用生谗慝迨钟巫祸成萧墙生变菟裘之营吁嗟已晚亦独何哉羽父专命行师素无臣礼而始以杀桓求媚终以弑隐逞志有弑一君之名而有弑二君之心乱臣贼子莫此爲甚桓公党恶灭伦窃居君位而如齐不反天道好还可不畏与独是隐公长而且贤南面数载不闻败德非鬼之祭竟来簒逆探先君之邪志啓奸雄之戎心君弑而贼不讨春秋于此有遗憾焉宋殇之弑
　　【隐元年】惠公之季年败宋师于黄公立而求成焉九月及宋人盟于宿始通也　【三年】宋穆公疾召大司马孔父而属殇公焉曰先君舍与夷而立寡人寡人弗敢忘若以大夫之灵得保首领以没先君若问与夷其将何辞以对请子奉之以主社稷寡人虽死亦无悔焉对曰羣臣愿奉冯也公曰不可先君以寡人爲贤使主社稷若弃德不让是废先君之举也岂曰能贤光昭先君之令德可不务乎吾子其无废先君之功使公子冯出居于郑八月庚辰宋穆公防殇公卽位君子曰宋宣公可谓知人矣立穆公其子飨之命以义夫商颂曰殷受命咸宜百禄是荷其是之谓乎冬齐郑盟于石门寻卢之盟也庚戌郑伯之车偾于济　【四年】公与宋公爲会将寻宿之盟未及期卫人来告乱夏公及宋公遇于清　【五年】宋人取邾田邾人告于郑曰请君释憾于宋敝邑爲道郑人以王师会之伐宋入其郛以报东门之役宋人使来告命公闻其入郛也将救之问于使者曰师何及对曰未及国公怒乃止辞使者曰君命寡人同恤社稷之难今问诸使者曰师未及国非寡人之所敢知也宋人伐郑围长葛以报入郛之役也　六年春郑人来渝平更成也夏盟于艾始平于齐也秋宋人取长葛　【七年】齐侯使夷仲年来聘结艾之盟也秋宋及郑平七月庚申盟于宿公伐邾爲宋讨也　八年春齐侯将平宋卫有会期宋公以币请于卫请先相见卫侯许之故遇于犬丘齐人防平宋卫于郑秋会于温盟于瓦屋以释东门之役礼也冬齐侯使来告成三国公使众仲对曰君释三国之图以鸠其民君之惠也寡君闻命矣敢不承受君之明德　【九年】宋公不王郑伯爲王左卿士以王命讨之伐宋宋以入郛之役怨公不告命公怒绝宋使秋郑人以王命来告伐宋冬公会齐侯于防谋伐宋也　十年春王正月公会齐侯郑伯于中丘癸丑盟于邓爲师期夏五月羽父先会齐侯郑伯伐宋六月戊申公会齐侯郑伯于老桃壬戌公败宋师于菅庚午郑师入郜辛未归于我庚辰郑师入防辛巳归于我君子谓郑庄公于是乎可谓正矣以王命讨不庭不贪其土以劳王爵正之体也蔡人卫人郕人不会王命秋七月庚寅郑师入郊犹在郊宋人卫人入郑蔡人从之伐戴八月壬戌郑伯围戴癸亥克之取三师焉宋卫旣入郑而以伐戴召蔡人蔡人怒故不和而败九月戊寅郑伯入宋冬齐人郑人入郕讨违王命也　【十一年】冬十月郑伯以虢师伐宋壬戌大败宋师以报其入郑也宋不告命故不书凡诸侯有命告则书不然则否师出臧否亦如之虽及灭国灭不告败胜不告克不书于防　【桓元年】宋华父督见孔父之妻于路目逆而送之曰美而艶　二年春宋督攻孔氏杀孔父而取其妻公怒督惧遂弑殇公君子以督爲有无君之心而后动于恶故先书弑其君会于稷以成宋乱爲赂故立华氏也宋殇公立十年十一战民不堪命孔父嘉爲司马督爲大宰故因民之不堪命先宣言曰司马则然已杀孔父而弑殇公召庄公于郑而立之以亲郑以郜大鼎赂公齐陈郑皆有赂故遂相宋公夏四月取郜大鼎于宋戊申纳于大庙非礼也臧哀伯谏曰君人者将昭德塞违以临照百官犹惧或失之故昭令德以示子孙是以清庙茅屋大路越席大羮不致粢食不凿昭其俭也衮冕黻珽帯裳幅舄衡紞纮綖昭其度也藻率鞞鞛鞶厉游缨昭其数也火龙黼黻昭其文也五色比象昭其物也锡鸾和铃昭其声也三辰旂旗昭其明也夫德俭而有度登降有数文物以纪之声明以发之以临照百官百官于是乎戒惧而不敢易纪律今灭德立违而寘其赂器于大庙以明示百官百官象之其又何诛焉国家之败由官邪也官之失德宠赂章也郜鼎在庙章孰甚焉武王克商迁九鼎于雒邑义士犹或非之而况将昭违乱之赂器于大庙其若之何公不听周内史闻之曰臧孙达其有后于鲁乎君违不忘谏之以德
　　春秋以前鲁宋有黄之师齐郑有卢之盟鲁郑有狐壤之战隐公初立首盟邾宋齐郑寻盟其交益固四年之中郑有共叔之乱宋有子冯之偪卫有州吁之弑郑滑在卫宋冯在郑寤生搆难州吁兴戎东诸侯之党树天下始多事矣于时齐郑爲一党鲁与宋卫陈蔡爲一党五国连兵两伐郑国宋主其兵卫倡其谋我与陈蔡悉从事于二国者也乃州吁旣诛郑怨未平邾人告病宋衅复起一嵗之内郑宋两报隐胡不信因行人之失辞輙弃誓盟宋使絶而齐郑之交来焉独是一邾也旣盟蔑而复伐之一宋也旣遇清而又败之十一年之中五年党宋六年党郑盖以守信不固而郑始得间之也狡尔寤生易祊归郜以固我交自是入许败周无忧东顾矣郑之与宋仇讐已深瓦屋甫平而假命讨违总以偿其私憾宋何不幸疆场日烦督怀无君巧鼓民怒曰十年十一战十一战者何隐四年围郑东门一也取其禾二也五年取邾田三也邾宋入其郛四也围长葛五也九年郑以王命伐宋六也十年败于菅七也入郑八也伐戴九也郑伯入宋十也十一年大败宋师十一也奸雄之徒旣愚民以自利又行赂以免祸此春秋所深病也爲宋穆公者曰先君舍其子而立寡人寡人亦立之呜呼使与夷也贤柰何亟战而无度使与夷也不贤先君舍之已立之未闻道矣是故让国非云易也苟有伯夷大伯之德与识则中子立而孤竹存季厯嗣而周室昌苟无其德与识虽子郢之贤尚啓蒯輙之争季子之贞犹开僚光之乱宋国日战虽曰州吁惑之吾谓必自穆公始之也况穆公知以国与殇而不知所以处殇委冯于暴郑以逼处此属有邻国搆于其间此则曰除害也彼则曰恶冯也数战民疑乱由中作独一孔父正色立朝而流言复兴殇公至此一独夫耳奸臣贼子因乱生心弑殇公而召子冯以求援于诸国经曰以成宋乱传曰爲赂立华自是督且世执政矣上无天子之诛下无方伯之讨东诸侯咸受赂以相之督之流亦何惮而不弑君也哉
　　陈佗之乱
　　【隐六年】五月庚申郑伯侵陈大获往嵗郑伯请成于陈陈侯不许五父谏曰亲仁善邻国之宝也君其许郑陈侯曰宋卫实难郑何能爲遂不许君子曰善不可失恶不可长其陈桓公之谓乎长恶不悛从自及也虽欲救之其将能乎商书曰恶之易也如火之燎于原不可乡迩其犹可扑灭周任有言曰爲国家者见恶如农夫之务去草焉芟夷蕰崇之绝其本根勿使能殖则善者信矣【七年】陈及郑平十二月陈五父如郑涖盟壬申及郑伯
　　盟防如忘泄伯曰五父必不免不頼盟矣郑良佐如陈涖盟辛巳及陈侯盟亦知陈之将乱也　【桓公】五年春正月甲戌己丑陈侯鲍卒再赴也于是陈乱文公子佗杀大子免而代之公疾病而乱作国人分散故再赴明年经书蔡人杀陈佗称杀称名杜武库以爲未会诸侯然是秋从王伐郑陈佗与焉不得谓之未会诸侯胡文定曰蔡知佗之爲贼陈不以佗爲君五父之罪内外着闻春秋断以大义不得称爵也吾观其亲仁善隣之谏亦似有识之流而身蹈簒逆之罪语云寸有所长岂不信哉然而卽位逾年天子不讨国人不怒夫亦可以泰然爲君矣而淫猎是尚死同匹夫乱贼之名昭于二国非不幸也
　　周郑繻葛之战
　　【隐三年】郑武公庄公爲平王乡士王贰于虢郑伯怨王王曰无之故周郑交质王子狐爲质于郑郑公子忽爲质于周王崩周人将畀虢公政四月郑祭足帅师取温之麦秋又取成周之禾周郑交恶君子曰信不由中质无益也明恕而行要之以礼虽无有质谁能间之苟有明信涧谿沼沚之毛苹蘩蕰藻之菜筐莒锜釜之器潢污行潦之水可荐于鬼神可羞于王公而况君子结二国之信行之以礼又焉用质风有采蘩采苹雅有行苇泂酌昭忠信也　【六年】郑伯如周始朝桓王也王不礼焉周桓公言于王曰我周之东迁晋郑焉依善郑以劝来者犹惧不蔇况不礼焉郑不来矣　【八年】夏虢公忌父始作卿士于周八月丙戌郑伯以齐人朝王礼也　【十一年】王取邬刘蔿邘之田于郑而与郑人苏忿生之田温原絺樊隰郕攅茅向盟州陉隤怀君子是以知桓王之失郑也恕而行之德之则也礼之经也已弗能有而以与人人之不至不亦宜乎　【桓五年】王夺郑伯政郑伯不朝秋王以诸侯伐郑郑伯御之王爲中军虢公林父将右军蔡人卫人属焉周公黑肩将左军陈人属焉郑子元请爲左拒以当蔡人卫人爲右拒以当陈人曰陈乱民莫有鬭心若先犯之必奔王防顾之必乱蔡卫不枝固将先奔旣而□于王防可以集事从之曼伯爲右拒祭仲足爲左拒原繁高渠弥以中军奉公爲鱼丽之陈先偏后伍伍承弥缝战于繻葛命二拒曰旝动而鼔蔡卫陈皆奔王防乱郑师合以攻之王卒大败祝聃射王中肩王亦能军祝聃请从之公曰君子不欲多上人况敢陵天子乎苟自救也社稷无陨多矣夜郑伯使祭足劳王且问左右　【七年】夏盟向求成于郑旣而背之秋郑人齐人卫人伐盟向王迁盟向之民于郏
　　呜呼君尊臣卑古今之大防也使君而不君臣而不臣天下之纲纪紊矣其何一尊之有余稽周自文武成康号爲全盛并建支庶以屏王室自是以降周道寖衰昭王南征不复穆王征犬戎荒服不至懿王之世诗人作刺至于厉王乃流于彘乱自京师始而共和行政焉宣王中兴北征玁狁南平徐淮然而南国防师周亦不竞幽王无道西戎内侵防有骊山之祸平王东迁内赖周召之辅外借侯伯之功故郑桓死而新郑建晋文劳而彤弓锡秦襄战而周土封盖周虽多故亦唯是蛮夷戎狄尚赖伯叔甥舅以鎭定之不闻有兄弟之国敢以一矢加王如郑庄者也夫郑出自厉王宣王之母弟也始封咸林密迩西京旣而寄帑虢郐在成周又畿内焉以情则周之懿亲也以国则周之左右藩辅也况雒邑弹丸之区无山川之险阻西迫秦翟南接荆楚傥有外侮犹赖尔郑以朝夕夹辅王家不谓世职司徒方假王灵以雄视甸服而敢修小怨庄公之罪浮于戎狄矣左氏谓虢公作乡士郑犹朝王其后易田夺政郑始不朝王以三国来伐郑伯御之其夜遣问劳仅思自救信斯言也庄守臣节桓失怀绥繻葛一败直自取耳不知君臣之间有讨无战天子有爵夫谁敢争郑伯何人而挟王质子两掠京畿天子震怒敢抗王师鱼丽拒战有若敌国天威不行伊谁咎与夫陈蔡及卫皆郑之怨雠也名曰从王实以修其私憾然而王亲将军三君不出师无法纪民鲜鬭心是王师之败又三国之咎也以吾考之王诗桓王失信诸侯背叛搆怨连祸王师败伤君子不乐其生爲诗曰有爰爰雉离于罗我生之初尚无爲我生之后逢此百罹尚寐无吪有诗如是是桓王亦非能伐人者然而君臣无狱况于用兵苟能谢罪入朝臣道不亏天怒可解胡爲乎旝鼔抗命矢集王肩而文过饰罪吾谁欺乎春秋隐桓之际诸侯之彊忍不仁者无如郑庄公而善爲巧辞以文其说试观易田曰假袭纪曰朝逐其弟而愧糊口离其母而赋大隧灭许而分其国则曰我无利此土射王而中其肩犹曰不敢陵天子其于君臣母子兄弟邻国之间莫不内肆奸贪而外爲恭顺设有圣天子出必以郑庄公爲首诛焉
　　楚武始彊
　　【桓二年】蔡侯郑伯会于邓始惧楚也　【六年】楚武王侵随使防章求成焉军于瑕以待之随人使少师董成鬭伯比言于楚子曰吾不得志于汉东也我则使然我张吾三军而被吾甲兵以武临之彼则惧而协以谋我故难间也汉东之国随爲大随张必弃小国小国离楚之利也少师侈请羸师以张之熊率且比曰季梁在何益鬭伯比曰以爲后图少师得其君王毁军而纳少师少师归请追楚师随侯将许之季梁止之曰天方授楚楚之羸其诱我也君何急焉臣闻小之能敌大也小道大淫所谓道忠于民而信于神也上思利民忠也祝史正辞信也今民馁而君逞欲祝史矫举以祭臣不知其可也公曰吾牲牷肥腯粢盛丰备何则不信对曰夫民神之主也是以圣王先成民而后致力于神故奉牲以告曰博硕肥腯谓民力之普存也谓其畜之硕大藩滋也谓其不疾瘯蠡也谓其备腯咸有也奉盛以告曰絜粢丰盛谓其三时不害而民和年丰也奉酒醴以告曰嘉栗旨酒谓其上下皆有嘉德而无违心也所谓馨香无谗慝也故务其三时修其五教亲其九族以致其禋祀于是乎民和而神降之福故动则有成今民各有心而鬼神之主君虽独丰其何福之有君姑修政而亲兄弟之国庶免于难随侯惧而修政楚不敢伐　【八年】随少师有宠楚鬭伯比曰可矣雠有衅不可失也夏楚子合诸侯于沈鹿黄随不会使防章让黄楚子伐随军于汉淮之间季梁请下之弗许而后战所以怒我而怠寇也少师谓随侯曰必速战不然将失楚师随侯御之望楚师季梁曰楚人上左君必左无与王遇且攻其右右无良焉必败偏败众乃携矣少师曰不当王非敌也弗从战于速杞随师败绩随侯逸鬭丹获其戎车与其戎右少师秋随及楚平楚子将不许鬭伯比曰天去其疾矣随未可克也乃盟而还　【九年】巴子使韩服告于楚请与邓爲好楚子使道朔将巴客以聘于邓邓南鄙鄾人攻而夺之币杀道朔及巴行人楚子使防章让于邓邓人弗受夏楚使鬭廉帅师及巴师围鄾邓养甥聃甥帅师救鄾三逐巴师不克鬭廉衡陈其师于巴师之中以战而北邓人逐之背巴师而夹攻之邓师大败鄾人宵溃　【十一年】楚屈瑕将盟贰轸郧人军于蒲骚将与随绞州蓼伐楚师莫敖患之鬭廉曰郧人军其郊必不诫且日虞四邑之至也君次于郊郢以御四邑我以鋭师宵加于郧郧有虞心而恃其城莫有鬭志若败郧师四邑必离莫敖曰盍请济师于王对曰师克在和不在众商周之不敌君之所闻也成军以出又何济焉莫敖曰卜之对曰卜以决疑不疑何卜遂败郧师于蒲骚防盟而还　【十二年】楚伐绞军其南门莫敖屈瑕曰绞小而轻轻则寡谋请无扞采樵者以诱之从之绞人获三十人明日绞人争出驱楚役徒于山中楚人坐其北门而覆诸山下大败之爲城下之盟而还伐绞之役楚师分涉于彭罗人欲伐之使伯嘉谍之三廵数之　十三年春楚屈瑕伐罗鬭伯比送之还谓其御曰莫敖必败举趾高心不固矣遂见楚子曰必济师楚子辞焉入告夫人邓曼邓曼曰大夫其非众之谓其谓君抚小民以信训诸司以德而威莫敖以刑也莫敖狃于蒲骚之役将自用也必小罗君若不鎭抚其不设备乎夫固谓君训众而好鎭抚之召诸司而劝之以令德见莫敖而告诸天之不假易也不然夫岂不知楚师之尽行也楚子使赖人追之不及莫敖使狥于师曰谏者有刑及鄢乱次以济遂无次且不设备及罗罗与卢戎两军之大败之莫敖缢于荒谷羣帅囚于冶父以听刑楚子曰孤之罪也皆免之　【庄公】四年春王三月楚武王荆尸授师孑焉以伐随将齐入告夫人邓曼曰余心荡邓曼叹曰王禄尽矣盈而荡天之道也先君其知之矣故临武事将发大命而荡王心焉若师徒无亏王薨于行国之福也王遂行防于樠木之下令尹鬭祁莫敖屈重除道梁溠营军临随随人惧行成莫敖以王命入盟随侯且请爲会于汉汭而还济汉而后发丧　【十八年】初楚武王克权使鬭缗尹之以叛围而杀之迁权于那处使阎敖尹之及文王卽位与巴人伐申而惊其师巴人叛楚而伐那处取之遂门于楚门敖游涌而逸楚子杀之其族爲乱冬巴人因之以伐楚　十九年春楚子御之大败于津还鬻拳弗纳遂伐黄败黄师于踖陵还及湫有疾夏六月庚申防鬻拳葬诸夕室亦自杀也而葬于绖皇初鬻拳强谏楚子楚子弗从临之以兵惧而从之鬻拳曰吾惧君以兵罪莫大焉遂自刖也楚人以爲大阍谓之大伯使其后掌之君子曰鬻拳可谓爱君矣谏以自纳于刑刑犹不忘纳君于善　【僖二十年】随以汉东诸侯叛楚冬鬭谷于菟帅师伐随取成而还君子曰随之见伐不量力也量力而动其过鲜矣善败由己而由人乎哉诗曰岂不夙夜谓行多露
　　邓之会传曰始惧楚也曷言乎始惧也中国患楚自此始周夷王之世熊渠僣王然而寻去其号是犹知畏天子也及平王末蚡冐于是乎啓濮是犹未蚕食诸夏也武王之立当王室益衰诸侯多故曲沃庶也而偪晋郑伯臣也而抗王鲁卫陈宋臣弑其君中国多难自顾不遑自是荆蛮之主侈然不复避中国矣蔡郑及邓密迩长蛇邓尤偪处甘爲地主三国震动协谋春秋伤之曰此楚二百年来猾夏之始事故谨而书之也考武之伐随也曰我有敝甲欲以观中国之政请王室尊吾号随侯爲之请于王王室不听旣而曰吾先鬻熊文王之师也蛮夷皆率服而王不加号乃自立爲王然则会邓之日楚尚未王而诸姬恐惧假令不死方城之外非中国有也其爲患宁止随黄绞罗之区耶夫随以汉东小侯愓于季梁之言楚终不能得志至成王子文出师仅亦取成春秋之国小而能自彊者信莫如随矣今三国不能自立而止爲会以求安自是邓灭蔡虏郑伐不闻其相救焉君子曰政之不修会无益也吾观楚自武王防于伐随之役而文王防于伐黄之师天方授楚厯世好兵至死罔懈穆庄之业已基于此而东诸侯之支楚曾无自彊如随者中国之不竞又何足怪也哉
　　秦纳芮取梁
　　【桓三年】芮伯万之母芮姜恶芮伯之多宠人也故逐之出居于魏　【四年】秋秦师侵芮败焉小之也冬王师秦师围魏执芮伯以归　【十年】秋秦人纳芮伯万于芮　【僖十八年】梁伯益其国而不能实也命曰新里秦取之　十九年春遂城而居之梁亡不书其主自取之也初梁伯好土功亟城而弗处民罢而弗堪则曰某冦将至乃沟公宫曰秦将袭我民惧而溃秦遂取梁
　　秦以文公之四十四年入春秋凡八传而至穆公春秋略其文传中止记纳芮一事亦不言何公按执芮伯当在宁公之世纳芮当在出子之世而取梁则在穆公之世间尝考之竹书周桓王五年芮人乘京十一年芮伯万出奔魏十二年王师秦师围魏取芮伯万而东之十三年戎人逆芮伯万于郊文异于此史迁记秦事最详有宁公灭亳取荡氏武公伐彭戏伐邽冀戎灭小虢诸事而无纳芮之文盖古史缺焉不备诸家各据所见而志之或畧或详不可同论而厚诬也传所称穆公霸西戎贤矣以所闻襄公定天子以来非小弱也故附论焉
　　王子克之乱
　　【桓十八年】周公欲弑庄王而立王子克辛伯告王遂与王杀周公黑肩王子克奔燕初子仪有宠于桓王桓王属诸周公辛伯谏曰并后匹嫡两政耦国乱之本也周公弗从故及
　　周室之乱非诸侯故也大抵起于并后匹嫡而乱人乘以爲利者也在昔携王奸位王室播迁周几不祀乃又不鉴子仪谋弑起于桓王之宠子頽僣立始于王姚之嬖叔带作乱生于惠后之奸爰及子朝东西二王龙战五载乱靡有定谁生厉阶则景王之宠爲之也辛伯之言不其然与黑肩知有桓王之宠而未明嫡庶之义事败杀身诚无足道若辛伯之先识祸端终戡大乱大臣之匡定王室方于公旦亦无愧焉文姜之乱
　　【桓三年】会于嬴成昏于齐也秋公子翚如齐逆女修先君之好故曰公子齐侯送姜氏非礼也凡公女嫁于敌国姊妹则上乡送之以礼于先君公子则下乡送之于大国虽公子亦上卿送之于天子则诸卿皆行公不自送于小国则上大夫送之冬齐仲年来聘致夫人也　【六年】九月丁卯子同生以大子生之礼举之接以大牢卜士负之士妻食之公与文姜宗妇命之公问名于申繻对曰名有五有信有义有象有假有类以名生爲信以德命爲义以类命爲象取于物爲假取于父爲类不以国不以官不以山川不以隐疾不以畜牲不以器币周人以讳事神名终将讳之故以国则废名以官则废职以山川则废主以畜牲则废祀以器币则废礼晋以僖侯废司徒宋以武公废司空先君献武废二山是以大物不可以命公曰是其生也与吾同物命之曰同　十八年春公将有行遂与姜氏如齐申繻曰女有家男有室无相渎也谓之有礼易此必败公会齐侯于泺遂及文姜如齐齐侯通焉公谪之以告夏四月丙子享公使公子彭生乘公公薨于车鲁人告于齐曰寡君畏君之威不敢宁居来脩旧好礼成而不反无所归咎恶于诸侯请以彭生除之齐人杀彭生　【庄公】元年春不称卽位文姜出故也三月夫人孙于齐不称姜氏絶不爲亲礼也秋筑王姬之馆于外爲外礼也　二年冬夫人姜氏会齐侯于禚书奸也　三年春溺会齐师伐卫疾之也七年春文姜会齐侯于防齐志也　八年春治兵于庙礼也夏师及齐师围郕郕降于齐师仲庆父请伐齐师公曰不可我实不德齐师何罪罪我之由夏书曰臯陶迈种德德乃降姑务脩德以待时乎秋师还君子以是善鲁庄公
　　观于齐鲁之乱而知天道不爽如是其昭然也桓公不死于本国而死于齐天盖巧于假手以爲隐公复讐而因以终稔齐侯之恶以毙其身吉凶影响可不畏与春秋于齐鲁爲昏之事详书于经说者曰成昏逆送咸不以正始合失礼焉得善终固无足论若夫齐僖小霸雄长东方而于国储无世子之教爱女无公宫之训文姜一嫁两国行秽春秋病襄兼以病僖也考之隐桓之世中国之壤地甲兵无如齐者瓦屋之会则参盟矣伐宋之役则连诸侯矣参盟者主盟之渐连诸侯者搂诸侯以伐诸侯之渐桓文之事实权舆焉乃计不出此乱国是亲鲁桓簒逆且与之昏且亲送之东方之事盖可知矣然而仲年旣聘之后齐使中绝战鬭数加二国名虽昏姻势渐仇雠襄公嗣立战奚侵疆亦未尝与鲁深结好也俄而夫妇如齐谁使然与读桓公之春秋至王室三聘列国六朝弑逆之贼南靣无恙而朝聘屡接似非天道孰知正以骄淫其志与一妇人招摇人国谓若我何留连三月乐死忘归而丑章狐绥祸中搚干天实厌逆夺其魂魄非一日矣庄公不能爲亲复讐反听其命田猎则从征伐则偕爲文姜者岂弟翺翔宣淫如志而庄公不耻故齐风南山刺襄公而继之以敝笱以刺鲁桓载驱刺襄公而继之以猗嗟以刺鲁庄鲁有一姜氏而两世蒙耻乱贼簒国祸流子孙可畏也哉齐襄灭纪
　　【隐元年】八月纪人伐夷夷不告故不书　【二年】莒子娶于向向姜不安莒而归夏莒人入向以姜氏还九月纪裂繻来逆女卿爲君逆也冬纪子帛莒子盟于密鲁故也【八年】公及莒人盟于浮来以成纪好也　【桓五年】夏齐侯郑伯朝于纪欲以袭之纪人知之　【六年】夏会于成纪来谘谋齐难也冬纪侯来朝请王命以求成于齐公告不能【八年】祭公来遂逆王后于纪礼也　九年春纪季姜归
　　于京师凡诸侯之女行唯王后书　十七年春盟于黄平齐纪且谋卫故也夏及齐师战于奚疆事也于是齐人侵鲁疆疆吏来告公曰疆埸之事愼守其一而备其不虞姑尽所备焉事至而战又何谒焉　【庄三年】秋纪季以酅入于齐纪于是乎始判冬公次于滑将会郑伯谋纪故也郑伯辞以难凡师一宿爲舍再宿爲信过信爲次　【四年】纪侯不能下齐以与纪季夏纪侯大去其国违齐难也
　　灭纪断非复雠也二国唇齿自僖公卽欲袭之齐之利纪己非一日天下无霸小国不宁奔走干旋唯图免祸妃则鲁女女爲王后婚媾重于一时纪是以少延无何而桓王崩纪失恃矣天诱其衷齐僖陨命乃襄公初立鲁方爲平輙复战奚盟何足信无何而桓公薨纪益失恃矣季知必亡以酅求成曰请后五庙以存姑姊妹明年而纪侯大去纪亡矣其后二十余年经书叔姬防纪以小国遭时不造介弟慕微子之义庶妃矢共姜之操纪之国亡而不亡也襄之九世祖譛杀于纪复雠之义杀其君而不有其土今也酅入而季在国去而君存齐之雠复而不复也
　　衞惠窃立
　　【桓十六年】初衞宣公烝于夷姜生急子属诸右公子爲之娶于齐而美公取之生寿及朔属寿于左公子夷姜缢宣姜与公子朔搆急子公使诸齐使盗待诸莘将杀之寿子告之使行不可曰弃父之命恶用子矣有无父之国则可也及行饮以酒寿子载其旌以先盗杀之急子至曰我之求也此何罪请杀我乎又杀之二公子故怨惠公十一月左公子泄右公子职立公子黔牟惠公奔齐【庄五年】冬伐衞纳惠公也　六年春王人救衞夏衞侯
　　入放公子黔牟于周放甯跪于秦杀左公子泄右公子职乃卽位君子以二公子之立黔牟爲不度矣夫能固位者必度于本末而后立衷焉不知其本不谋知本之不枝弗强诗云本枝百世冬齐人来归衞宝文姜请之也
　　甚哉衞之不幸也州吁方诛宣公又以淫乱继之上烝夷姜下取急妇淫风化于国中防有数世之祸迄今读衞风至匏叶新台诸篇不堪言矣独是于鸟兽乱行之时而急寿能以死相让二子乘舟今古同闵乃知节义之人当时穷而益着方类何足拘焉宣公旣殁黔牟爲急母弟以次当立二子不以此时拒朔使其在位四年而忽逐之何故公羊氏曰朔得罪于天子越在岱隂齐属负兹舍不卽罪然则惠立之日籧篨虽陨牝鸡方鸣二公子虽欲图尚无其间今也开衅王室正罪有辞抗义援立因隙爲功逆朔之罪天下共闻一大快举也柰何五国受宝助乱王师不竞竟使佩韘之童子贼守正之大臣岂其天未厌乱抑将有以大灭衞乎二子不幸无功而左氏乃讥其不度抑过矣
　　郑厉簒国
　　【隐七年】郑公子忽在王所故陈侯请妻之郑伯许之乃成昏　【八年】四月甲辰郑公子忽如陈逆妇嬀辛亥以嬀氏归甲寅入于郑陈鍼子送女先配而后祖鍼子曰是下爲夫妇诬其祖矣非礼也何以能育　【九年】北戎侵郑郑伯御之患戎师曰彼徒我车惧其侵轶我也公子突曰使勇而无刚者尝防而速去之君爲三覆以待之戎轻而不整贪而无亲胜不相让败不相救先者见获必务进进而遇覆必速奔后者不救则无继矣乃可以逞从之戎人之前遇覆者奔祝聃逐之衷戎师前后击之尽殪戎师大奔十一月甲寅郑人大败戎师　【桓六年】北戎伐齐齐侯使乞师于郑郑大子忽帅师救齐六月大败戎师获其二帅大良少良甲首三百以献于齐于是诸侯之大夫戍齐齐人馈之饩使鲁爲其班后郑郑忽以其有功也怒故有郎之师公之未昏于齐也齐侯欲以文姜妻郑大子忽大子忽辞人问其故大子曰人各有耦齐大非吾耦也诗云自求多福在我而已大国何爲君子曰善自爲谋及其败戎师也齐侯又请妻之固辞人问其故大子曰无事于齐吾犹不敢今以君命奔齐之急而受室以归是以师昏也民其谓我何遂辞诸郑伯　【十年】冬齐衞郑来战于郎我有辞也初北戎病齐诸侯救之郑公子忽有功焉齐人饩诸侯使鲁次之鲁以周班后郑郑人怒请师于齐齐人以衞师助之故不称侵伐先书齐衞王爵也　十一年春齐衞郑宋盟于恶曹郑昭公之败北戎也齐人将妻之昭公辞祭仲曰必取之君多内宠子无大援将不立三公子皆君也弗从夏郑庄公防初祭封人仲足有宠于庄公庄公使爲卿爲公娶邓曼生昭公故祭仲立之宋雍氏女于郑庄公曰雍姞生厉公雍氏宗有宠于宋庄公故诱祭仲而执之曰不立突将死亦执厉公而求赂焉祭仲与宋人盟以厉公归而立之秋九月丁亥昭公奔衞己亥厉公立【十二年】公欲平宋郑秋公及宋公盟于句渎之丘宋成
　　未可知也故又会于虚冬又会于龟宋公辞平故与郑伯盟于武父遂帅师而伐宋战焉宋无信也君子曰茍信不继盟无益也诗云君子屡盟乱是用长无信也【十三年】宋多责赂于郑郑不堪命故以纪鲁及齐与宋衞燕战不书所战后也郑人来请修好　十四年春防于曹曹人致饩礼也夏郑子人来寻盟且修曹之会冬宋人以诸侯伐郑报宋之战也焚渠门入及大逵伐东郊取牛首以大宫之椽归爲卢门之椽　【十五年】祭仲专郑伯患之使其壻雍纠杀之将享诸郊雍姬知之谓其母曰父与夫孰亲其母曰人尽夫也父一而已胡可比也遂告祭仲曰雍氏舍其室而将享子于郊吾惑之以告祭仲杀雍纠尸诸周氏之汪公载以出曰谋及妇人宜其死也夏厉公出奔蔡六月乙亥昭公入秋郑伯因栎人杀檀伯而遂居栎冬会于袲谋伐郑将纳厉公也弗克而还　十六年春正月会于曹谋伐郑也夏伐郑秋七月公至自伐郑以饮至之礼也　【十七年】初郑伯将以高渠弥爲卿昭公恶之固谏不听昭公立惧其杀己也辛卯弑昭公而立公子亹君子谓昭公知所恶矣公子逹曰高伯其爲戮乎复恶己甚矣　【十八年】秋齐侯师于首止子亹会之高渠弥相七月戊戌齐人杀子亹而轘高渠弥祭仲逆郑子于陈而立之是行也祭仲知之故称疾不往人曰祭仲以知免仲曰信也　【庄十四年】郑厉公自栎侵郑及大陵获傅瑕傅瑕曰茍舍我吾请纳君与之盟而赦之六月甲子傅瑕杀郑子及其二子而纳厉公初内蛇与外蛇鬭于郑南门中内蛇死六年而厉公入公闻之问于申繻曰犹有妖乎对曰人之所忌其气焰以取之妖由人兴也人无衅焉妖不自作人弃常则妖兴故有妖厉公入遂杀傅瑕使谓原繁曰傅瑕贰周有常刑旣伏其罪矣纳我而无二心者吾皆许之上大夫之事吾愿与伯父图之且寡人出伯父无里言入又不念寡人寡人憾焉对曰先君桓公命我先人典司宗祏社稷有主而外其心其何贰如之苟主社稷国内之民其谁不爲臣臣无二心天之制也子仪在位十四年矣而谋召君者庸非贰乎庄公之子犹有八人若皆以官爵行赂劝贰而可以济事君其若之何臣闻命矣乃缢而死　【十六年】郑伯自栎入缓告于楚秋楚伐郑及栎爲不礼故也郑伯治与于雍纠之乱者九月杀公子阏刖强鉏公父定叔出奔衞三年而复之曰不可使共叔无后于郑使以十月入曰良月也就盈数焉君子谓强鉏不能衞其足
　　诗传曰公子五争齐楚交伐郑国大乱其臣谋欲谏而救之赋箨兮序曰出其东门闵乱也公子五争兵革不息男女相弃民人思保其室家焉五争者子突两立忽及亹仪各一是也夫郑庄不仁好搆人之骨肉而乱其国于宋尤甚宋庄在郑则欲纳之华督弑殇立庄则爲会于稷以成之然则子冯处郑日久习见其诈特得国之初尚屈于郑是以在位八年其行事不见于经一旦郑庄身殁嫡庶交争宋庄于是效其故智首开难端推刃寻雠天道之好还讵不信哉曩者会稷之役鲁郑齐陈实同其事今也宋庄纳厉求赂成衅鲁不能和輙比郑以雠宋是以赂合者仍以赂离然而宋战方新昭公入国会袲会曹鲁宋同之春秋之诸侯何常之有吾攷郑忽以庄公世嫡卽无大援分固当立不幸遭国多难诗人刺其辞昏失助爲赋有女同车不知文姜内淫行比娄猪齐襄不君国刺雄狐方杀鲁桓岂遂庇郑忽之辞昏若有先几事之成败何足论焉独是祭仲反覆不臣肆行废立有乱国之实而不有弑君之名权诈相济没齿无恙可谓狡矣
　　齐襄之弑
　　【庄八年】齐侯使连称管至父戍葵丘瓜时而往曰及瓜而代期戍公问不至请代弗许故谋作乱僖公之母弟曰夷仲年生公孙无知有宠于僖公衣服礼秩如适襄公绌之二人因之以作乱连称有从妺在公宫无宠使间公曰捷吾以女爲夫人冬十二月齐侯游于姑棼遂田于贝丘见大豕从者曰公子彭生也公怒曰彭生敢见射之豕人立而啼公惧队于车伤足防屦反诛屦于徒人费弗得鞭之见血走出遇贼于门刼而束之费曰我奚御哉袒而示之背信之费请先入伏公而出鬭死于门中石之纷如死于阶下遂入杀孟阳于床曰非君也不类见公之足于戸下遂弑之而立无知初襄公立无常鲍叔牙曰君使民慢乱将作矣奉公子小白出奔莒乱作管夷吾召忽奉公子纠来奔初公孙无知虐于雍廪　九年春雍廪杀无知公及齐大夫盟于蔇齐无君也夏公伐齐纳子纠桓公自莒先入秋师及齐师战于干时我师败绩公防戎路传乘而归秦子梁子以公旗辟于下道是以皆止鲍叔帅师来言曰子纠亲也请君讨之管召讐也请受而甘心焉乃杀子纠于生窦召忽死之管仲请囚鲍叔受之及堂阜而税之归而以告曰管夷吾治于高傒使相可也公从之　十年春齐师伐我公将战曹刿请见其乡人曰肉食者谋之又何间焉刿曰肉食者鄙未能远谋乃入见问何以战公曰衣食所安弗敢专也必以分人对曰小惠未徧民弗从也公曰牺牲玉帛弗敢加也必以信对曰小信未孚神弗福也公曰小大之狱虽不能察必以情对曰忠之属也可以一战战则请从公与之乘战于长勺公将鼓之刿曰未可齐人三鼓刿曰可矣齐师败绩公将驰之刿曰未可下视其辙登轼而望之曰可矣遂逐齐师旣克公问其故对曰夫战勇气也一鼓作气再而衰三而竭彼竭我盈故克之夫大国难测也惧有伏焉吾视其辙乱望其旗靡故逐之夏六月齐师宋师次于郎公子偃曰宋师不整可败也宋败齐必还请击之公弗许自雩门窃出蒙臯比而先犯之公从之大败宋师于乘丘齐师乃还齐侯之出也过谭谭不礼焉及其入也诸侯皆贺谭又不至冬齐师灭谭谭无礼也谭子奔莒同盟故也【十一年】冬齐侯来逆共姬　【十三年】冬盟于柯始及齐平也鲁桓之死齐杀彭生及齐襄之弑彭生见焉此正庄公复讐时也昔者公年尚幼齐襄方彊姜氏内制难以爲谋是犹可原之曰公非忘讐力不能耳今者戸下难发襄身被殱公以此时仗义问罪别立贤君复讐之义天下着闻先君之怨至此雪矣惜乎庄非其人无知之立晏然弗知计阻小白唯纠是助佐其不当立者以攻其当立者干时一败仅获传乘鲍子来伐纠亦不保谷梁氏讥之曰以千乘之鲁不能存一子纠以公爲病矣齐桓图霸亟欲得鲁而北杏之会陈蔡景从鲁人独后者中怀纳纠之隙犹豫未前桓独捐弃前怨爲柯之盟信义是尚彼曹沬手劒要盟请田亦何爲也哉或曰二国世仇桓公虽覇岂忍遽从不知先公之死庄公忘之久矣况乎齐襄已杀桓复奚讐庄公果于取襄之女而独疑于从桓之会其于利害之际勤矣其于复讐之义则未也
　　曲沃并晋
　　【隐五年】曲沃庄伯以郑人邢人伐翼王使尹氏武氏助之翼侯奔随曲沃叛王秋王命虢公伐曲沃而立哀侯于翼　【六年】翼九宗五正顷父之子嘉父逆晋侯于随纳诸鄂晋人谓之鄂侯　【桓二年】初晋穆侯之夫人姜氏以条之役生大子命之曰仇其弟以千亩之战生命之曰成师师服曰异哉君之名子也夫名以制义义以出礼礼以体政政以正民是以政成而民听易则生乱嘉耦曰妃怨耦曰仇古之命也今君命大子曰仇弟曰成师始兆乱矣兄其替乎惠之二十四年晋始乱故封桓叔于曲沃靖侯之孙栾賔之师服曰吾闻国家之立也本大而末小是以能固故天子建国诸侯立家卿置侧室大夫有贰宗士有子弟庶人工商各有分亲皆有等衰是以民服事其上而下无觊觎今晋甸侯也而建国本旣弱矣其能久乎惠之三十年晋潘父弑昭侯而纳桓叔不克晋人立孝侯惠之四十五年曲沃庄伯伐翼弑孝侯翼人立其弟鄂侯鄂侯生哀侯哀侯侵陉庭之田陉庭南鄙啓曲沃伐翼　三年春曲沃武公伐翼次于陉庭韩万御戎梁爲右逐翼侯于汾隰骖絓而止夜获之及栾共叔　【七年】冬曲沃伯诱晋小子侯杀之八年春灭翼冬王命虢仲立晋哀侯之弟缗于晋　【九年】秋虢仲芮伯梁伯荀侯贾伯伐曲沃　【庄十六年】王使虢公命曲沃伯以一军爲晋侯　十八年春虢公晋侯朝王王飨醴命之宥皆赐玉五瑴马三匹非礼也王命诸侯名位不同礼亦异数不以礼假人　【二十三年】晋桓庄之族偪献公患之士蔿曰去富子则羣公子可谋也己公曰尔试其事士蔿与羣公子谋譛富子而去之　【二十四年】晋士蔿又与羣公子谋使杀游氏之二子士蔿告晋侯曰可矣不过二年君必无患　【二十五年】晋士蔿使羣公子尽杀游氏之族乃城聚而处之冬晋侯围聚尽杀羣公子二十六年春晋士蔿爲大司空夏士蔿城绛以深其
　　宫
　　曲沃之无道也六弑其君矣昭侯文侯子也桓叔文侯弟也曲沃之封邑大于国潘父作难于内而昭侯被弑旣而昭侯之子孝侯桓叔弑之孝侯之子鄂侯庄伯弑之鄂侯之子哀侯缗侯与哀侯之子小子侯武公灭之遂以并晋其弑其君也犹掇之尔周室播迁王纲废堕不能正其罪而反助之天子凌夷于上奸回亦何惧之有未几而并叛王矣三世济恶侈然骄恣方改夏朔岂假周命缗侯立而旋亡天王受其赂器齐桓初伯威未及远周之衰也何可问也夫唐叔以成王介弟剪桐受封以来及文侯甫九世耳犬戎之乱犹能以王室懿亲身戡国难我周之东迁实式赖之其遗烈犹未远也柰何骨肉肇乱祸成耦国椒聊扬水民乐爲谋抑亦盛衰之有定数岂命名之果足以招尤耶
　　宋闵之弑
　　【庄公】十一年夏宋爲乘丘之役故侵我公御之宋师未陈而薄之败诸鄑凡师敌未陈曰败某师皆陈曰战大崩曰败绩得隽曰克覆而败之曰取某师京师败曰王师败绩于某秋宋大水公使吊焉曰天作淫雨害于粢盛若之何不吊对曰孤实不敬天降之灾又以爲君忧拜命之辱臧文仲曰宋其兴乎禹汤罪己其兴也悖焉桀纣罪人其亡也忽焉且列国有凶称孤礼也言惧而名礼其庶乎旣而闻之曰公子御説之辞也臧孙达曰是宜爲君有恤民之心乘丘之役公以金仆姑射南宫长万公右歂孙生抟之宋人请之宋公靳之曰始吾敬子今子鲁囚也吾弗敬子矣病之　十二年秋宋万弑闵公于蒙泽遇仇牧于门批而杀之遇大宰督于东宫之西又杀之立子游羣公子奔萧公子御说奔亳南宫牛猛获帅师围亳冬十月萧叔大心及戴武宣穆庄之族以曹师伐之杀南宫牛于师杀子游于宋立桓公猛获奔卫南宫万奔陈以乘车辇其母一日而至宋人请猛获于衞衞人欲勿与石祁子曰不可天下之恶一也恶于宋而保于我保之何补得一夫而失一国与恶而弃好非谋也衞人归之亦请南宫万于陈以赂陈人使妇人饮之酒而以犀革裹之比及宋手足皆见宋人皆醢之
　　宋公之失刑也其见弑宜矣长万获乎庄公数月然后归之典刑未正而反升爲大夫无怪乎万之骤行其弑也衅起于戏谑之言己伏弑逆之祻乃犹不悟而君臣相博妇人杂居鲁侯之美曾何足妬渐端积于有日絶脰激于一言仇牧手劒祗遭碎首异哉乱贼之戕其君也易于宋督矣万卽多力非若鄋瞒之佚宕中国不可伤也弑逆之徒何国无灋陈宣不道反爲渊薮受赂于宋国而取谋于妇人贼臣虽讨陈曾何功较之衞国爲失谋矣若御说之对灾知警讨乱不阿比于春秋之诸侯无乃贤乎
　　王子頽之乱
　　【庄十六年】初晋武公伐夷执夷诡诸蔿国请而免之旣而弗报故子国作乱谓晋人曰与我伐夷而取其地遂以晋师伐夷杀夷诡诸周公忌父出奔虢惠王立而复之【十九年】初王姚嬖于庄王生子頽子頽有宠蔿国爲之师及惠王卽位取蔿国之圃以爲囿边伯之宫近于王宫王取之王夺子禽祝跪与詹父田而收膳夫之秩故蔿国边伯石速詹父子禽祝跪作乱因苏氏秋五大夫奉子頽以伐王不克出奔温苏子奉子頽以奔衞衞师燕师伐周冬立子頽　二十年春郑伯和王室不克执燕仲父夏郑伯遂以王归王处于栎秋王及郑伯入于邬遂入成周取其宝器而还冬王子頽享五大夫乐及徧舞郑伯闻之见虢叔曰寡人闻之哀乐失时殃咎必至今王子頽歌舞不倦乐祸也夫司寇行戮君爲之不举而况敢乐祸乎奸王之位祸孰大焉临祸忘忧忧必及之盍纳王乎虢公曰寡人之愿也　二十一年春胥命于弭夏同伐王城郑伯将王自圉门入虢叔自北门入杀王子頽及五大夫郑伯享王于阙西辟乐备王与之武公之畧自虎牢以东原伯曰郑伯效尤其亦将有咎五月郑厉公防王廵虢守虢公爲王宫于玤王与之酒泉郑伯之享王也王以后之鞶鉴予之虢公请器王予之爵郑伯由是始恶于王冬王归自虢　【二十七年】王使召伯廖赐齐侯命且请伐衞以其立子頽也　二十八年春齐侯伐衞战败衞师数之以王命取赂而还　【僖公】十年春狄灭温苏子无信也苏子叛王卽狄又不能于狄狄人伐之王不救故灭苏子奔衞
　　惠王初立取囿取宫夺田咸不以正故五大夫因子頽之宠以作乱所谓多行不义必自及也然则非礼之举天子尚不能行之臣下况其他乎子頽乐祸郑伯知其不终輙复效尤何明于知人而暗于处己也彼惠王偏私行赏遂没郑功内难甫平又宠叔带惠王之世周室亦多事矣暗主殆不可与言哉












　　左传事纬卷一
<经部,春秋类,左传事纬>
　　钦定四库全书
　　左传事纬卷二　　　　　灵璧知县马骕撰齐桓霸业
　　【庄公】十三年春会于北杏以平宋乱遂人不至夏齐人灭遂而戍之宋人背北杏之会　十四年春诸侯伐宋齐请师于周夏单伯会之取成于宋而还冬会于鄄宋服故也　十五年春复会焉齐始霸也秋诸侯爲宋伐郳郑人间之而侵宋　十六年夏诸侯伐郑宋故也冬同盟于幽郑成也　十七年春齐人执郑詹郑不朝也夏遂因氏领氏工娄氏须遂氏飨齐戍醉而杀之齐人殱焉　【二十七年】夏同盟于幽陈郑服也　【二十八年】楚令尹子元欲蛊文夫人爲馆于其宫侧而振万焉夫人闻之泣曰先君以是舞也习戎备也今令尹不寻诸仇讐而于未亡人之侧不亦异乎御人以告子元子元曰妇人不忘袭讐我反忘之秋子元以车六百乘伐郑入于桔柣之门子元鬬御彊鬭梧耿之不比爲斾鬭班王孙游王孙喜殿众车入自纯门及逵市县门不发楚言而出子元曰郑有人焉诸侯救郑楚师夜遁郑人将奔桐丘谍告曰楚幕有乌乃止　【二十九年】夏郑人侵许凡师有钟鼔曰伐无曰侵轻曰袭　【三十年】楚公子元归自伐郑而处王宫鬭射师谏则执而梏之秋申公鬭班杀子元鬭谷于菟爲令尹自毁其家以纾楚国之难冬遇于鲁济谋山戎也以其病燕故也　三十一年夏六月齐侯来献戎防非礼也凡诸侯有四夷之功则献于王王以警于夷中国则否诸侯不相遗俘　三十二年春城小谷爲管仲也齐侯爲楚伐郑之故请会于诸侯宋公请先见于齐侯夏遇于梁丘　【闵元年】狄人伐邢管敬仲言于齐侯曰戎狄豺狼不可厌也诸夏亲昵不可弃也宴安酖毒不可怀也诗云岂不怀归畏此简书简书同恶相恤之谓也请救邢以从简书齐人救邢　【二年】冬十二月狄人伐衞衞懿公好鹤鹤有乘轩者将战国人受甲者皆曰使鹤鹤实有禄位余焉能战公与石祁子玦与庄子矢使守曰以此賛国择利而爲之与夫人绣衣曰听于二子渠孔御戎子伯爲右黄夷前驱孔婴齐殿及狄人战于荧泽衞师败绩遂灭衞衞侯不去其旗是以甚败狄人囚史华龙滑与礼孔以逐衞人二人曰我大史也实掌其祭不先国不可得也乃先之至则告守曰不可待也夜与国人出狄入衞遂从之又败诸河初惠公之卽位也少齐人使昭伯烝于宣姜不可强之生齐子戴公文公宋桓夫人许穆夫人文公爲衞之多患也先适齐及败宋桓公逆诸河宵济衞之遗民男女七百有三十人益之以共滕之民爲五千人立戴公以庐于曹许穆夫人赋载驰齐侯使公子无亏帅车三百乘甲士三千人以戍曹归公乘马祭服五称牛羊豕鸡狗皆三百与门材归夫人鱼轩重锦三十两僖之元年齐桓公迁邢于夷仪二年封衞于楚丘邢迁如归衞国忘亡衞文公大布之衣大帛之冠务材训农通商惠工敬教劝学授方任能元年革车三十乘季年乃三百乘　【僖元年】诸侯救邢邢人溃出奔师师遂逐狄人具邢器用而迁之师无私焉夏邢迁于夷仪诸侯城之救患也凡侯伯救患分灾讨罪礼也秋楚人伐郑郑卽齐故也盟于荦谋救郑也　二年春诸侯城楚丘而封衞焉不书所会后也秋盟于贯服江黄也冬楚人伐郑鬭章囚郑聃伯【三年】秋会于阳谷谋伐楚也齐侯爲阳谷之会来寻盟冬公子友如齐涖盟楚人伐郑郑伯欲成孔叔不可曰齐方勤我弃德不祥齐侯与蔡姬乘舟于囿荡公公惧变色禁之不可公怒归之未絶之也蔡人嫁之　四年春齐侯以诸侯之师侵蔡蔡溃遂伐楚楚子使与师言曰君处北海寡人处南海唯是风马牛不相及也不虞君之涉吾地也何故管仲对曰昔召康公命我先君大公曰五侯九伯女实征之以夹辅周室赐我先君履东至于海西至于河南至于穆陵北至于无棣尔贡包茅不入王祭不共无以缩酒寡人是征昭王南征而不复寡人是问对曰贡之不入寡君之罪也敢不共给昭王之不复君其问诸水滨师进次于陉夏楚子使屈完如师师退次于召陵齐侯陈诸侯之师与屈完乘而观之齐侯曰岂不谷是爲先君之好是继与不谷同好如何对曰君惠徼福于敝邑之社稷辱收寡君寡君之愿也齐侯曰以此众战谁能御之以此攻城何城不克对曰君若以德绥诸侯谁敢不服君若以力楚国方城以爲城汉水以爲池虽众无所用之屈完及诸侯盟陈辕涛涂谓郑申侯曰师出于陈郑之间国必甚病若出于东方观兵于东夷循海而归其可也申侯曰善涛涂以告齐侯许之申侯见曰师老矣若出于东方而遇敌惧不可用也若出于陈郑之间共其资粮屝屦其可也齐侯说与之虎牢执辕涛涂秋伐陈讨不忠也许穆公防于师葬之以侯礼也凡诸侯薨于朝会加一等死王事加二等于是有以衮敛冬叔孙戴伯帅师会诸侯之师侵陈陈成归辕涛涂　【五年】会于首止会王大子郑谋宁周也陈辕宣仲怨郑申侯之反己于召陵故劝之城其赐邑曰美城之大名也子孙不忘吾助子请乃爲之请于诸侯而城之美遂譛诸郑伯曰美城其赐邑将以叛也申侯由是得罪秋诸侯盟王使周公召郑伯曰吾抚女以从楚辅之以晋可以少安郑伯喜于王命而惧其不朝于齐也故逃归不盟孔叔止之曰国君不可以轻轻则失亲失亲患必至病而乞盟所丧多矣君必悔之弗听逃其师而归　【六年】夏诸侯伐郑以其逃首止之盟故也围新密郑所以不时城也秋楚子围许以救郑诸侯救许乃还冬蔡穆侯将许僖公以见楚子于武城许男面缚衔璧大夫衰绖士舆榇楚子问诸逢伯对曰昔武王克殷微子啓如是武王亲释其缚受其璧而袚之焚其榇礼而命之使复其所楚子从之　七年春齐人伐郑孔叔言于郑伯曰谚有之曰心则不竞何惮于病旣不能彊又不能弱所以毙也国危矣请下齐以救国公曰吾知其所由来矣姑少待我对曰朝不及夕何以待君夏郑杀申侯以说于齐且用陈辕涛涂之譛也初申侯申出也有宠于楚文王文王将死与之璧使行曰唯我知女女专利而不厌予取予求不女疵瑕也后之人将求多于女女必不免我死女必速行无适小国将不女容焉旣塟出奔郑又有宠于厉公子文闻其死也曰古人有言曰知臣莫若君弗可改也已秋盟于甯母谋郑故也管仲言于齐侯曰臣闻之招携以礼怀远以德德礼不易无人不怀齐侯修礼于诸侯诸侯官受方物郑伯使大子华听命于会言于齐侯曰泄氏孔氏子人氏三族实违君命若君去之以爲成我以郑爲内臣君亦无所不利焉齐侯将许之管仲曰君以礼与信属诸侯而以奸终之毋乃不可乎子父不奸之谓礼守命共时之谓信违此二者奸莫大焉公曰诸侯有讨于郑未捷今茍有衅从之不亦可乎对曰君若绥之以德加之以训辞而帅诸侯以讨郑郑将覆亡之不暇岂敢不惧若总其罪人以临之郑有辞矣何惧且夫合诸侯以崇德也会而列奸何以示后嗣夫诸侯之会其德行礼义无国不记记奸之位君盟替矣作而不记非盛德也君其勿许郑必受盟夫子华旣爲大子而求介于大国以弱其国亦必不免郑有叔詹堵叔师叔三良爲政未可间也齐侯辞焉子华由是得罪于郑冬郑伯使请盟于齐八年春盟于洮谋王室也郑伯乞盟请服也　【九年】夏
　　会于葵丘寻盟且修好礼也王使宰孔赐齐侯胙曰天子有事于文武使孔赐伯舅胙齐侯将下拜孔曰且有后命天子使孔曰以伯舅耋老加劳赐一级无下拜对曰天威不违顔咫尺小白余敢贪天子之命无下拜恐陨越于下以遗天子羞敢不下拜下拜登受秋齐侯盟诸侯于葵丘曰凡我同盟之人旣盟之后言归于好宰孔先归遇晋侯曰可无会也齐侯不务德而勤远畧故北伐山戎南伐楚西爲此会也东畧之不知西则否矣其在乱乎君务靖乱无勤于行晋侯乃还　【十三年】夏会于咸淮夷病杞故且谋王室也　十四年春诸侯城缘陵而迁杞焉不书其人有阙也　十五年春楚人伐徐徐卽诸夏故也三月盟于牡丘寻葵丘之盟且救徐也孟穆伯帅师及诸侯之师救徐诸侯次于匡以待之秋伐厉以救徐也冬宋人伐曹讨旧怨也楚败徐于娄林徐恃救也　【十六年】夏齐伐厉不克救徐而还十二月会于淮谋鄫且东略也城鄫役人病有夜登丘而呼曰齐有乱不果城而还　十七年春齐人爲徐伐英氏以报娄林之役也
　　霸之名何昉乎传载展禽有共工氏霸九州之言然则霸之名不已旧乎或曰霸之名我未之前闻也其当周之末季齐桓晋文之事乎古者有伯而无霸盖于四方诸侯各建一长谓之方伯如唐虞之四岳周之二伯是也自周衰而二伯之职废于是乎有霸之名焉是霸之兴自衰周始也虽然昆吾氏不尝霸于夏乎大彭豕韦不尝霸于商乎三代皆有又焉在其自衰周始也国佐有言曰五伯之霸也勤而抚之以役王命白虎通亦曰三王之道衰而五霸存其政则霸之名不自周起明矣卽今言春秋之五霸且有进呉王阖闾而黜宋襄者以爲蔡侯无罪而羁楚呉忧中国是以进之然不擒二毛宋公亦尝假仁义矣方之勾呉宁遂后乎总之春秋止有两霸耳未可云五也秦穆受甘言以纵郑国违黄发而败殽师诛贤臣百里奚而以子车氏爲殉黄鸟之诗是以作刺宋襄不度德量力慕虚名而得实祸身死国辱以爲天下笑楚庄僭号凌上凭威恃彊观兵而窥周鼎倚怒而残宋郊易子析骸厥祸亦巨此三君者皆无翼戴天子之功岂能与桓公比烈哉考之昆吾大彭豕韦皆有羽翼夏殷之事则并桓文而爲五此至确之论也齐桓公当东迁之后起自危难首起图功可谓伟矣衅沐施于羁囚连帅画之都鄙煑海通贾国用富彊衣裳兵车之会大率尊天子而示信义使有圣王在上必且假以方伯之命使之长帅诸侯惜也王纪不立经营徒劳桓之爲此亦极难尔故北杏肇绩鲁衞不至鄄幽继盟宋郑怀疑迨三国存而大义始昭江黄服而蛮方始惧至贯泽阳谷之会远侯毕集矣桓公端委搢笏以朝之盛之至也而或谓包茅责贡以来不闻南下之师葵丘震矜九国以叛黄防而中国不救功高志满则盛极而渐衰焉无他管仲死也故桓公中主也得管子而名彰圣人所以不称桓公而归美管仲者爲其持大体正名分兵力甲于天下必不敢教其君爲郑人繻葛之举也至尊莫如王子定其位而觊觎绝于天下矣至亲莫如哀姜诛其罪而淫乱绝于诸侯矣侵伐不劳大师盟会不烦小国功高来天王之宠犹凛天威而恐陨越何规模之宏远乎其后惟晋文犹能继之岂三君所敢望与庆父之乱
　　【庄公】二十三年夏公如齐观社非礼也曹刿谏曰不可夫礼所以整民也故会以训上下之则制财用之节朝以正班爵之义帅长幼之序征伐以讨其不然诸侯有王王有廵守以大习之非是君不举矣君举必书书而不法后嗣何观秋丹桓宫之楹　二十四年春刻其桷皆非礼也御孙谏曰臣闻之俭德之共也侈恶之大也先君有共德而君纳诸大恶无乃不可乎秋哀姜至公使宗妇觌用币非礼也御孙曰男贽大者玉帛小者禽鸟以章物也女贽不过榛栗枣修以告防也今男女同贽是无别也男女之别国之大节也而由夫人乱之无乃不可乎　二十五年春陈女叔来聘始结陈好也嘉之故不名　【二十七年】秋公子友如陈葬原仲非礼也原仲季友之旧也　【三十二年】初公筑台临党氏见孟任从之閟而以夫人言许之割臂盟公生子般焉雩讲于梁氏女公子观之圉人荦自墙外与之戏子般怒使鞭之公曰不如杀之是不可鞭荦有力焉能投盖于稷门公疾问后于叔牙对曰庆父材问于季友对曰臣以死奉般公曰乡者牙曰庆父材成季使以君命命僖叔待于鍼巫氏使鍼季酖之曰饮此则有后于鲁国不然死且无后饮之归及逵泉而防立叔孙氏八月癸亥公薨于路寝子般卽位次于党氏冬十月己未共仲使圉人荦贼子般于党氏成季奔陈立闵公　【闵公】元年春不书卽位乱故也夏六月葬庄公乱故是以缓秋八月公及齐侯盟于落姑请复季友也齐侯许之使召诸陈公次于郎以待之季子来归嘉之也冬齐仲孙湫来省难书曰仲孙亦嘉之也仲孙归曰不去庆父鲁难未已公曰若之何而去之对曰难不已将自毙君其待之公曰鲁可取乎对曰不可犹秉周礼周礼所以本也臣闻之国将亡本必先顚而后枝叶从之鲁不弃周礼未可动也君其务宁鲁难而亲之亲有礼因重固间携贰覆昏乱霸王之器也　【二年】夏吉禘于庄公速也初公傅夺卜齮田公不禁秋八月辛丑共仲使卜齮贼公于武闱成季以僖公适邾共仲奔莒乃入立之以赂求共仲于莒莒人归之及密使公子鱼请不许哭而徃共仲曰奚斯之声也乃缢闵公哀姜之娣叔姜之子也故齐人立之共仲通于哀姜哀姜欲立之闵公之死也哀姜与知之故孙于邾齐人取而杀之于夷以其尸归僖公请而葬之成季之将生也桓公使卜楚丘之父卜之曰男也其名曰友在公之右间于两社爲公室辅季氏亡则鲁不昌又筮之遇大有之干曰同复于父敬如君所及生有文在其手曰友遂以命之成风闻成季之繇乃事之而属僖公焉故成季立之　【僖公】元年春不称卽位公出故也公出复入不书讳之也讳国恶礼也九月公败邾师于偃虚丘之戍将归者也冬莒人来求赂公子友败诸郦获莒子之弟挐非卿也嘉获之也公赐季友汶阳之田及费夫人氏之防至自齐君子以齐人之杀哀姜也爲己甚矣女子从人者也　【八年】秋禘而致哀姜焉非礼也凡夫人不薨于寝不殡于庙不赴于同不祔于姑则弗致也　【三十三年】齐国庄子来聘自郊劳至于赠贿礼成而加之以敏臧文仲言于公曰国子爲政齐犹有礼君其朝焉臣闻之服于有礼社稷之衞也冬公如齐朝且吊有狄师也反薨于小寝卽安也葬僖公缓作主非礼也凡君薨卒哭而祔祔而作主特祀于主烝尝禘于庙【文元年】夏四月丁巳葬僖公穆伯如齐始聘焉礼也凡君卽位卿出并聘践修旧好要结外援好事邻国以衞社稷忠信卑让之道也忠德之正也信德之固也卑让德之基也　【二年】丁丑作僖公主书不时也秋八月丁卯有事于大庙跻僖公逆祀也于是夏父弗忌爲宗伯尊僖公且明见曰吾见新鬼大故鬼小先大后小顺也跻圣贤明也明顺礼也君子以爲失礼礼无不顺祀国之大事也而逆之可谓礼乎子虽齐圣不先父食久矣故禹不先鲧汤不先契文武不先不窋宋祖帝乙郑祖厉王犹上祖也是以鲁颂曰春秋匪解享祀不忒皇皇后帝皇祖后稷君子曰礼谓其后稷亲而先帝也诗曰问我诸姑遂及伯姊君子曰礼谓其姊亲而先姑也仲尼曰臧文仲其不仁者三不知者三下展禽废六关妾织蒲三不仁也作虚器纵逆祀祀爰居三不知也　【四年】冬成风薨　五年春王使荣叔来含且赗召昭公来会葬礼也　【九年】秦人来归僖公成风之隧礼也诸侯相吊贺也虽不当事茍有礼焉书也以无忘旧好
　　噫庄公竟忘讐乎思姜氏谁之女也齐襄之女也襄尝杀桓公矣杀父者之女可娶乎纳币亲迎行皆逾礼丹楹刻桷侈爲美观无非燿齐国致恭妇人是诚何心哉宜齐风之目爲展我甥兮也文姜死而鲁国方靖乃复娶其兄之女其淫乱不减于文姜不惟忘讐且以兴乱彼庄公何如人乎知有母而不知有父知有妻而不知耻是鸟兽也庆父与叔牙同母者也季友与庄公同母者也庆父久窥君位叔牙助之俄而弑械成季子和药而饮之爲国防亲不示显戮合于礼矣叔牙死而庆父失助似亦可以知惧乃哀姜宣淫必欲立之杀孟任之子般不恤也并杀其娣叔姜之子闵公亦不恤也内外交乱比嵗而弑二君周公之祀不绝如线矣叔牙若在又将何如也庆父不死鲁难未已季友不入鲁国不定齐桓公仗义而杀哀姜僖公之立天若啓之防能佐霸成功爲鲁国之令主閟宫泮水之诗是以作颂遡其援立之功非季子谁与归乎入春秋初鲁称多事桓公弑隐而不讨齐人杀桓而不讐羽父骄逆列爲世臣文姜荡乱尊爲国母咸谓宗国至此其将殄乎张公室而讨逆贼自季氏始其世执政也有自来矣
　　晋献防虞虢
　　【桓十年】虢仲谮其大夫詹父于王詹父有辞以王师伐虢夏虢公出奔虞初虞叔有玉虞公求旃弗献旣而悔之曰周谚有之匹夫无罪怀璧其罪吾焉用此其以贾害也乃献之又求其宝劒叔曰是无厌也无厌将及我遂伐虞公故虞公出奔共池　【庄二十六年】秋虢人侵晋冬虢人又侵晋【二十七年】晋人将伐虢士蔿曰不可虢公骄若骤得胜于我必弃其民无众而后伐之欲御我谁与夫礼乐慈爱战所畜也夫民让事乐和爱亲哀丧而后可用也虢弗畜也亟战将饥　【二十九年】樊皮叛王　三十年春王命虢公讨樊皮夏四月丙辰虢公入樊执樊仲皮归于京师　【三十二年】秋七月有神降于莘惠王问诸内史过曰是何故也对曰国之将兴明神降之监其德也将亡神又降之观其恶也故有得神以兴亦有以亡虞夏商周皆有之王曰若之何对曰以其物享焉其至之日亦其物也王从之内史过徃闻虢请命反曰虢必亡矣虐而听于神神居莘六月虢公使祝应宗区史嚚享焉神赐之土田史嚚曰虢其亡乎吾闻之国将兴听于民将亡听于神神聪明正直而壹者也依人而行虢多凉德其何土之能得　【闵公】二年春虢公败犬戎于渭汭舟之侨曰无德而禄殃也殃将至矣遂奔晋　【僖二年】晋荀息请以屈产之乘与埀之璧假道于虞以伐虢公曰是吾宝也对曰若得道于虞犹外府也公曰宫之竒存焉对曰宫之竒之爲人也懦而不能强谏且少长于君君昵之虽谏将不听乃使荀息假道于虞曰冀爲不道入自顚軨伐鄍三门冀之旣病则亦唯君故今虢爲不道保于逆旅以侵敝邑之南鄙敢请假道以请罪于虢虞公许之且请先伐虢宫之竒谏不听遂起师夏晋里克荀息帅师会虞师伐虢防下阳先书虞贿故也虢公败戎于桑田晋卜偃曰虢必亡矣亡下阳不惧而又有功是天夺之鍳而益其疾也必易晋而不抚其民矣不可以五稔　【五年】晋侯复假道于虞以伐虢宫之竒谏曰虢虞之表也虢亡虞必从之晋不可啓冦不可玩一之谓甚其可再乎谚所谓辅车相依唇亡齿寒者其虞虢之谓也公曰晋吾宗也岂害我哉对曰大伯虞仲大王之昭也大伯不从是以不嗣虢仲虢叔王季之穆也爲文王卿士勲在王室藏于盟府将虢是灭何爱于虞且虞能亲于桓庄乎其爱之也桓庄之族何罪而以爲戮不唯偪乎亲以宠偪犹尚害之况以国乎公曰吾享祀丰洁神必据我对曰臣闻之鬼神非人实亲惟德是依故周书曰皇天无亲惟德是辅又曰黍稷非馨明德惟馨又曰民不易物惟德繄物如是则非德民不和神不享矣神所冯依将在德矣若晋取虞而明德以荐馨香神其吐之乎弗听许晋使宫之竒以其族行曰虞不腊矣在此行也晋不更举矣八月甲午晋侯围上阳问于卜偃曰吾其济乎对曰克之公曰何时对曰童谣云丙之晨龙尾伏辰均服振振取虢之旂鹑之贲贲天策焞焞火中成军虢公其奔其九月十月之交乎丙子旦日在尾月在策鹑火中必是时也冬十二月丙子朔晋防虢虢公丑奔京师师还馆于虞遂袭虞灭之执虞公及其大夫井伯以媵秦穆姬而修虞祀且归其职贡于王故书曰晋人执虞公罪虞且言易也
　　晋献公之巧谋人国也一举而两国灭焉何其易也前此晋尝伐骊戎伐臯落矣又尝灭耿霍及魏矣经皆不书而独书灭夏阳晋实始见经盖重灭夏阳也夏阳灭而虢灭矣虢天子之大臣也虢公郑伯同爲王卿士而王实私虢定子頽之难虢赏特隆樊皮不臣虢公讨罪凡周室之事虢必与焉晋防虢晋无天子矣晋之爲侯也虢公啣命以来旣而同朝于王二国之初盖式相好然而虞虢不举晋无以图南方之诸侯也虢复搆怨一嵗再侵晋虢之衅起而献公私喜矣犹且深谋详视按兵不举数年之间虢日以骄于是丹朱降莘蓐收入梦妖祥见而童谣作天时人事昭然可见晋始寝而不寐不觉技痒之无从也虞公求宝劒于其弟贪人无厌晋所素知荀息揖入一谋而两国已在掌中宫之竒强谏曾何足救迨虞公牵马操璧而前晋之君臣相视莫逆夫固已熟筹之矣虢公奔于京师天子不能致讨齐桓方会首止不敢过而问罪晋国之彊天方授之虞虢又焉能支也哉
　　楚防诸小国
　　【庄六年】楚文王伐申过邓邓祁侯曰吾甥也止而享之骓甥聃甥养甥请杀楚子邓侯弗许三甥曰亡邓国者必此人也若不早图后君噬齐其及图之乎图之此爲时矣邓侯曰人将不食吾余对曰若不从三臣抑社稷实不血食而君焉取余弗从还年楚子伐邓十六年楚复伐邓灭之　【隐十一年】郑息有违言息侯伐郑郑伯与战于竟息师大败而还君子是以知息之将亡也不度德不量力不亲亲不征辞不察有罪犯五不韪而以伐人其防师也不亦宜乎　【桓十七年】蔡桓侯防蔡人召蔡季于陈秋蔡季自陈归于蔡蔡人嘉之也　【庄十年】蔡哀侯娶于陈息侯亦娶焉息嬀将归过蔡蔡侯曰吾姨也止而见之弗宾息侯闻之怒使谓楚文王曰伐我吾求救于蔡而伐之楚子从之秋九月楚败蔡师于莘以蔡侯献舞归　【十四年】蔡哀侯爲莘故绳息嬀以语楚子楚子如息以食入享遂灭息以息嬀归生堵敖及成王焉未言楚子问之对曰吾一妇人而事二夫纵弗能死其又奚言楚子以蔡侯灭息遂伐蔡秋七月楚入蔡君子曰商书所谓恶之易也如火之燎于原不可乡迩其犹可扑防者其如蔡哀侯乎　【僖五年】楚鬭谷于菟灭子奔黄于是江黄道柏方睦于齐皆姻也子恃之而不事楚又不设备故亡　【十一年】黄人不归楚贡冬楚人伐黄【十二年】黄人恃诸侯之睦于齐也不共楚职曰自郢及
　　我九百里焉能害我夏楚灭黄　【二十六年】防子不祀祝融与鬻熊楚人让之对曰我先王熊挚有疾鬼神弗赦而自窜于防吾是以失楚又何祀焉秋楚成得臣鬭宜申帅师灭防以防子归　【文三年】楚师围江晋先仆伐楚以救江冬晋以江故告于周王叔桓公晋阳处父伐楚以救江门于方城遇息公子朱而还　【四年】楚人灭江秦伯爲之降服出次不举过数大夫谏公曰同盟防虽不能救敢不矜乎吾自惧也君子曰诗云惟彼二国其政不获惟此四国爰究爰度其秦穆之谓矣　【五年】六人叛楚卽东夷秋楚成大心仲归帅师灭六冬楚子爕防蓼臧文仲闻六与蓼灭曰臯陶庭坚不祀忽诸德之不建民之无援哀哉
　　楚自武王以来日以彊暴其防人国也直取之尔文王嗣位始侵诸姬经犹书之曰荆至成王而书楚矣享年永久身厯二覇当齐桓公爲贯之盟管仲曰江黄远齐而近楚楚爲利之国也若伐而不能救则无以宗诸侯矣桓公不听防与之盟管仲死而楚人伐江防黄齐果不能救也霸主尚在楚犹不逞况其后乎城濮一创骄锐稍折未几而穆王弑立輙复荐食秦伯降服臧孙兴叹亦何能救楚始日有图霸之志而北方之诸侯咸重足而莫敢侧视矣入春秋来灭国之多无过于楚而灭国之易亦无过于楚幅圆广则甲兵日盛中国之霸是以难也
　　晋骊姬之乱
　　【庄二十八年】晋献公娶于贾无子烝于齐姜生秦穆夫人及大子申生又娶二女于戎大戎狐姬生重耳小戎子生夷吾晋伐骊戎骊戎男女以骊姬归生奚齐其娣生卓子骊姬嬖欲立其子赂外嬖梁五与东关嬖五使言于公曰曲沃君之宗也蒲与二屈君之疆也不可以无主宗邑无主则民不威疆埸无主则啓戎心戎之生心民慢其政国之患也若使大子主曲沃而重耳夷吾主蒲与屈则可以威民而惧戎且旌君伐使俱曰狄之广莫于晋爲都晋之啓土不亦宜乎晋侯说之夏使大子居曲沃重耳居蒲城夷吾居屈羣公子皆鄙唯二姬之子在绛二五防与骊姬譛羣公子而立奚齐晋人谓之二五耦　【闵元年】晋侯作二军公将上军大子申生将下军赵夙御戎毕万爲右以灭耿防霍灭魏还爲大子城曲沃赐赵夙耿赐毕万魏以爲大夫士蔿曰大子不得立矣分之都城而位以卿先爲之极又焉得立不如逃之无使罪至爲呉大伯不亦可乎犹有令名与其及也且谚曰心茍无瑕何恤乎无家天若祚大子其无晋乎卜偃曰毕万之后必大万盈数也魏大名也以是始赏天啓之矣天子曰兆民诸侯曰万民今名之大以从盈数其必有众初毕万筮仕于晋遇屯之比辛廖占之曰吉屯固比入吉孰大焉其必蕃昌震爲土车从马足居之兄长之母覆之众归之六体不易合而能固安而能杀公侯之卦也公侯之子孙必复其始　【二年】晋侯使大子申生伐东山臯落氏里克谏曰大子奉冡祀社稷之粢盛以朝夕视君膳者也故曰冡子君行则守有守则从从曰抚军守曰监国古之制也夫帅师专行谋誓军旅君与国政之所图也非大子之事也师在制命而已禀命则不威专命则不孝故君之嗣适不可以帅师君失其官帅师不威将焉用之且臣闻臯落氏将战君其舍之公曰寡人有子未知其谁立焉不对而退见大子大子曰吾其废乎对曰告之以临民教之以军旅不共是惧何故废乎且子惧不孝无惧弗得立修己而不责人则免于难大子帅师公衣之偏衣佩之金玦狐突御戎先友爲右梁余子养御罕夷先丹木爲右羊舌大夫爲尉先友曰衣身之偏握兵之要在此行也子其勉之偏躬无慝兵要远灾亲以无灾又何患焉狐突叹曰时事之征也衣身之章也佩衷之旗也故敬其事则命以始服其身则衣之纯用其衷则佩之度今命以时防閟其事也衣之尨服远其躬也佩以金玦弃其衷也服以远之时以閟之尨凉冬杀金寒玦离胡可恃也虽欲勉之狄可尽乎梁余子养曰帅师者受命于庙受脤于社有常服矣不获而尨命可知也死而不孝不如逃之罕夷曰尨竒无常金玦不复虽复何爲君有心矣先丹木曰是服也狂夫阻之曰尽敌而反敌可尽乎虽尽敌犹有内谗不如违之狐突欲行羊舌大夫曰不可违命不孝弃事不忠虽知其寒恶不可取子其死之大子将战狐突谏曰不可昔辛伯谂周桓公云内宠并后外宠二政嬖子配适大都耦国乱之本也周公弗从故及于难今乱本成矣立可必乎孝而安民子其图之与其危身以速罪也　【僖四年】初晋献公欲以骊姬爲夫人卜之不吉筮之吉公曰从筮卜人曰筮短龟长不如从长且其繇曰専之渝攘公之羭一薰一莸十年尚犹有臭必不可弗听立之生奚齐其娣生卓子及将立奚齐旣与中大夫成谋姬谓大子曰君梦齐姜必速祭之大子祭于曲沃归胙于公公田姬寘诸宫六日公至毒而献之公祭之地地坟与犬犬毙与小臣小臣亦毙姬泣曰贼由大子大子奔新城公杀其傅杜原欵或谓大子子辞君必辩焉大子曰君非姬氏居不安食不饱我辞姬必有罪君老矣吾又不乐曰子其行乎大子曰君实不察其罪被此名也以出人谁纳我十二月戊申缢于新城姬遂譛二公子曰皆知之重耳奔蒲夷吾奔屈【五年】晋侯使以杀大子申生之故来告初晋侯使士蔿爲二公子筑蒲与屈不愼寘薪焉夷吾诉之公使让之士蔿稽首而对曰臣闻之无丧而慼忧必讐焉无戎而城讐必保焉冦讐之保又何愼焉守官废命不敬固讐之保不忠失忠与敬何以事君诗云怀德惟宁宗子惟城君其修德而固宗子何城如之三年将寻师焉焉用愼退而赋曰狐裘尨茸一国三公吾谁适从及难公使寺人披伐蒲重耳曰君父之命不挍乃狥曰挍者吾讐也逾垣而走披斩其袪遂出奔翟　六年春晋侯使贾华伐屈夷吾不能守盟而行将奔狄郤芮曰后出同走罪也不如之梁梁近秦而幸焉乃之梁　【八年】晋里克帅师梁由靡御虢射爲右以败狄于采桑梁由靡曰狄无耻从之必大克里克曰惧之而已无速众狄虢射曰期年狄必至示之弱矣夏狄伐晋报采桑之役也复期月【九年】九月晋献公防里克防郑欲纳文公故以三公子之徒作乱初献公使荀息傅奚齐公疾召之曰以是藐诸孤辱在大夫其若之何稽首而对曰臣竭其股肱之力加之以忠贞其济君之灵也不济则以死继之公曰何谓忠贞对曰公家之利知无不爲忠也送徃事居耦俱无猜贞也及里克将杀奚齐先告荀息曰三怨将作秦晋辅之子将何如荀息曰将死之里克曰无益也荀叔曰吾与先君言矣不可以贰能欲复言而爱身乎虽无益也将焉辟之且人之欲善谁不如我我欲无贰而能谓人己乎冬十月里克杀奚齐于次书曰杀其君之子未葬也荀息将死之人曰不如立卓子而辅之荀息立公子卓以葬十一月里克杀公子卓于朝荀息死之君子曰诗所谓白圭之玷尚可磨也斯言之玷不可爲也荀息有焉齐侯以诸侯之师伐晋及高梁而还讨晋乱也令不及鲁故不书晋郤芮使夷吾重赂秦以求入曰人实有国我何爱焉入而能民土于何有从之齐隰朋帅师会秦师纳晋惠公秦伯谓郤芮曰公子谁恃对曰臣闻亡人无党有党必有讐夷吾弱不好弄能鬭不过长亦不改不识其他公谓公孙枝曰夷吾其定乎对曰臣闻之唯则定国诗曰不识不知顺帝之则文王之谓也又曰不僭不贼鲜不爲则无好无恶不忌不克之谓也今其言多忌克难哉公曰忌则多怨又焉能克是吾利也　【十年】夏四月周公忌父王子党会齐隰朋立晋侯晋侯杀里克以说将杀里克公使谓之曰微子则不及此虽然子弑二君与一大夫爲子君者不亦难乎对曰不有废也君何以兴欲加之罪其无辞乎臣闻命矣伏劒而死于是平郑聘于秦且谢缓赂故不及晋侯改葬共大子秋狐突适下国遇大子大子使登仆而告之曰夷吾无礼余得请于帝矣将以晋畀秦秦将祀余对曰臣闻之神不歆非类民不祀非族君祀无乃殄乎且民何罪失刑乏祀君其图之君曰诺吾将复请七日新城西偏将有巫者而见我焉许之遂不见及期而徃告之曰帝许我罚有罪矣敝于韩平郑之如秦也言于秦伯曰吕甥郤称冀芮实爲不从若重问以召之臣出晋君君纳重耳蔑不济矣冬秦伯使泠至报且召三子郤芮曰币重而言甘诱我也遂杀平郑祁举及七舆大夫左行共华右行贾华叔坚骓歂累虎特宫山祁皆里平之党也平豹奔秦言于秦伯曰晋侯背大主而忌小怨民弗与也伐之必出公曰失众焉能杀违祸谁能出君十一年春晋侯使以防郑之乱来告天王使召武公内史过赐晋侯命受玉惰过归告王曰晋侯其无后乎王赐之命而惰于受瑞先自弃也已其何继之有礼国之干也敬礼之舆也不敬则礼不行礼不行则上下昏何以长世　【十三年】冬晋荐饥使乞籴于秦秦伯谓子桑与诸乎对曰重施而报君将何求重施而不报其民必携携而讨焉无众必败谓百里与诸乎对曰天灾流行国家代有救灾恤邻道也行道有福防郑之子豹在秦请伐晋秦伯曰其君是恶其民何罪秦于是乎输粟于晋自雍及绛相继命之曰泛舟之役　【十四年】秋八月辛卯沙鹿崩晋卜偃曰期年将有大咎几亡国冬秦饥使乞籴于晋晋人弗与庆郑曰背施无亲幸灾不仁贪爱不祥怒邻不义四德皆失何以守国虢射曰皮之不存毛将安傅庆郑曰弃信背邻患孰恤之无信患作失援必毙是则然矣虢射曰无损于怨而厚于冦不如勿与庆郑曰背施幸灾民所弃也近犹讐之况怨敌乎弗听退曰君其悔是哉　【十五年】晋侯之入也秦穆姬属贾君焉且曰尽纳羣公子晋侯烝于贾君又不纳羣公子是以穆姬怨之晋侯许赂中大夫旣而皆背之赂秦伯以河外列城五东尽虢畧南及华山内及解梁城旣而不与晋饥秦输之粟秦饥晋闭之籴故秦伯伐晋卜徒父筮之吉渉河侯车败诘之对曰乃大吉也三败必获晋君其卦遇蛊曰千乘三去三去之余获其雄狐夫狐蛊必其君也蛊之贞风也其悔山也嵗云秋矣我落其实而取其材所以克也实落材亡不败何待三败及韩晋侯谓庆郑曰冦深矣若之何对曰君实深之可若何公曰不孙卜右庆郑吉弗使步扬御戎家仆徒爲右乘小驷郑入也庆郑曰古者大事必乘其产生其水土而知其人心安其教训而服习其道唯所纳之无不如志今乘异产以从戎事及惧而变将与人易乱气狡愤隂血周作张脉偾兴外彊中干进退不可周旋不能君必悔之弗听九月晋侯逆秦师使韩简视师复曰师少于我鬭士倍我公曰何故对曰出因其资入用其宠饥食其粟三施而无报是以来也今又击之我怠秦奋倍犹未也公曰一夫不可狃况国乎遂使请战曰寡人不佞能合其众而不能离也君若不还无所逃命秦伯使公孙枝对曰君之未入寡人惧之入而未定列犹吾忧也苟列定矣敢不承命韩简退曰吾幸而得囚壬戌战于韩原晋戎马还泞而止公号庆郑庆郑曰愎谏违卜固败是求又何逃焉遂去之梁由靡御韩简虢射爲右辂秦伯将止之郑以救公误之遂失秦伯秦获晋侯以归晋大夫反首拔舍从之秦伯使辞焉曰二三子何其慼也寡人之从君而西也亦晋之妖梦是践岂敢以至晋大夫三拜稽首曰君履后土而戴皇天皇天后土实闻君之言羣臣敢在下风穆姬闻晋侯将至以大子防与女简璧登台而履薪焉使以免服衰绖逆且告曰上天降灾使我两君匪以玉帛相见而以兴戎若晋君朝以入则婢子夕以死夕以入则朝以死唯君裁之乃舍诸灵台大夫请以入公曰获晋侯以厚归也旣而丧归焉用之大夫其何有焉且晋人慼忧以重我天地以要我不图晋忧重其怒也我食吾言背天地也重怒难任背天不祥必归晋君公子絷曰不如杀之无聚慝焉子桑曰归之而质其大子必得大成晋未可防而杀其君祗以成恶且史佚有言曰无始祸无怙乱无重怒重怒难任陵人不祥乃许晋平晋侯使郤乞告瑕吕饴甥且召之子金教之言曰朝国人而以君命赏且告之曰孤虽归辱社稷矣其卜贰圉也众皆哭晋于是乎作爰田吕甥曰君亡之不恤而羣臣是忧惠之至也将若君何众曰何爲而可对曰征缮以辅孺子诸侯闻之丧君有君羣臣辑睦甲兵益多好我者劝恶我者惧庶有益乎众说晋于是乎作州兵初晋献公筮嫁伯姬于秦遇归妹之睽史苏占之曰不吉其繇曰士刲羊亦无衁也女承筐亦无贶也西邻责言不可偿也归妹之睽犹无相也震之离亦离之震爲雷爲火爲嬴败姬车说其輹火焚其旗不利行师败于宗丘归妹睽孤寇张之弧侄其从姑六年其逋逃归其国而弃其家明年其死于高梁之虚及惠公在秦曰先君若从史苏之占吾不及此夫韩简侍曰龟象也筮数也物生而后有象象而后有滋滋而后有数先君之败德及可数乎史苏是占勿从何益诗曰下民之孽匪降自天僔沓背憎职竞由人十月晋隂饴甥会秦伯盟于王城秦伯曰晋国和乎对曰不和小人耻失其君而悼丧其亲不惮征缮以立圉也曰必报讐宁事戎狄君子爱其君而知其罪不惮征缮以待秦命曰必报德有死无二以此不和秦伯曰国谓君何对曰小人慼谓之不免君子恕以爲必归小人曰我毒秦秦岂归君君子曰我知罪矣秦必归君贰而执之服而舍之德莫厚焉刑莫威焉服者怀德贰者畏刑此一役也秦可以霸纳而不定废而不立以德爲怨秦不其然秦伯曰是吾心也改馆晋侯馈七牢焉蛾析谓庆郑曰盍行乎对曰陷君于败败而不死又使失刑非人臣也臣而不臣行将焉入十一月晋侯归丁丑杀庆郑而后入是嵗晋又饥秦伯又饩之粟曰吾怨其君而矜其民且吾闻唐叔之封也箕子曰其后必大晋其庸可冀乎姑树德焉以待能者于是秦始征晋河东置官司焉　【十六年】秋狄侵晋取狐厨受铎涉汾及昆都因晋败也　【十七年】夏晋大子圉爲质于秦秦归河东而妻之惠公之在梁也梁伯妻之梁嬴孕过期卜招父与其子卜之其子曰将生一男一女招曰然男爲人臣女爲人妾故名男曰圉女曰妾及子圉西质妾爲宦女焉　【二十二年】晋大子圉爲质于秦将逃归谓嬴氏曰与子归乎对曰子晋大子而辱于秦子之欲归不亦宜乎寡君之使婢子侍执巾栉以固子也从子而归弃君命也不敢从亦不敢言遂逃归　【二十三年】九月晋惠公防怀公命无从亡人期期而不至无赦狐突之子毛及偃从重耳在秦弗召冬怀公执狐突曰子来则免对曰子之能仕父教之忠古之制也策名委质贰乃辟也今臣之子名在重耳有年数矣若又召之教之贰也父教子贰何以事君刑之不滥君之明也臣之愿也淫刑以逞谁则无罪臣闻命矣乃杀之卜偃称疾不出曰周书有之乃大明服已则不明而杀人以逞不亦难乎民不见德而唯戮是闻其何后之有
　　唐风采苓之篇刺信谗也曰人之爲言苟亦无信夫知爲谗而犹信者寡矣父子之亲其天性也捧负提携畏其不寿而谓信谗以杀之有是理哉嗟乎谗人亦多术矣阳誉隂譛以深其谋歌笑流涕以坚其说久之而令父蹈不慈子蹈不孝始因乱而中取其利牀笫之间爲效尤捷视彼骄人亶其可畏己哉晋献公灭国开疆亦雄杰之主也而防不能胜一骊姬之谗爱色授情齿牙交捽二五成耦三公子出申生一死爲祸尤酷优施教以夜泣大臣要其中立衔骨有日毒胙忽发然后大子不敢辩公亦不及察也申生旣缢羣子易除不烦多词而止曰皆知重耳夷吾不敢宁居矣中大夫日比爲谋三公子一旦尽黜骊姬至此羽翼已成亡人之徒越在他国三怨之伏非姬氏所知也惟献公犹能知之荀息忠贞又复多谋献公识其可托属以奚齐非必与于废嫡之谋也然而公疾方笃二子久亡奚齐虽庶聊主社稷舍其君而外求君宁云易乎旣已顿首受命不得不奉先君之志以周旋里克痛念大子深恶女戎因国人之愤怒以申大义荀息至是虽心知其不胜顾白圭之义已不可爽矣重耳贤而且长以次当立其出亡也国士从之防里之徒所欲援立者也乃惠公乘间许赂幸而得入二子之志终未惬也惠公固已先察之矣里克以弑君正罪防郑以聘秦获辜两害俱涂惠公之意先定之也独是夷吾之所借以有晋国者惟恃二臣与秦国耳徼幸得位輙复食言烝贾君而闭公子背两赂而忘泛舟秦晋交绝夷吾孤矣韩原被获幸而得反身死而子爲戮唐叔之祀几何不绝固惠怀之无亲亦天之有以啓霸主也初骊姬之为谗也曰自桓叔以来谁能爱亲唯无亲故能兼翼噫晋之无道其来旧矣妇人犹知借以行谮献公杀桓庄之族以求安其国女戎自招诸子爲戮残败之事胡可长也爲申生者遭家多难进退罹法处偏鄙则动静咸辜委彊翟则胜败交戾甘己罪而恶伤君之心稽首再拜不敢爱死谓之仁孝可也宁止共乎
　　衞文防邢
　　【僖公】十二年春诸侯城衞楚丘之郛惧狄难也　【十八年】冬邢人狄人伐衞围菟圃衞侯以国让父兄子弟及朝众曰苟能治之燬请从焉众不可而后师于訾娄狄师还【十九年】秋衞人伐邢以报菟圃之役于是衞大旱卜有
　　事于山川不吉甯庄子曰昔周饥克殷而年丰今邢方无道诸侯无伯天其或者欲衞讨邢乎从之师兴而雨【二十年】秋齐狄盟于邢爲邢谋衞难也于是衞方病邢【二十四年】衞人将伐邢礼至曰不得其守国不可得也我
　　请昆弟仕焉乃往得仕　二十五年春衞人伐邢二礼从国子廵城掖以赴外杀之正月丙午衞侯燬防邢同姓也故名礼至爲铭曰余掖杀国子莫余敢止
　　方狄之病邢衞也齐桓公迁邢夷仪封衞楚丘二国之相依犹唇齿也衞在邢东狄在邢西狄之病衞必由于邢齐之急于救邢实以固衞邢衞之相救岂相爲赐哉势使然尔乃齐桓甫死衞旋伐齐方昧恩岂知同病两国之衅衞人招之邢人始之而狄人因以乘之也邢固无道甘助狄国衞利同姓讵称天伐让国众听兴师降雨史氏之词不无侈美二礼委质济其狡谋张仪事楚事魏之智实权舆焉邢爲姬姓周公第四子之所封也衞之视邢则爲同姓鲁之视邢则爲同宗灭同姓春秋恶之灭同宗鲁之春秋恶之故生而书名春秋仅见未若虞灭下阳虽曰同姓其与宗国尚未相关也且衞自惠懿以来文公则诚贤君也定之方中诗人専美秉心塞渊不称爲令主乎况布衣帛冠国用富彊素丝良马贤人乐聚培养余力正堪报狄柰何计不处此张其奋怒终累令德亦思控大邦而叹谁极衞难方殷邢实同之忘同患以长寇讐生名之义所由贬也
　　宋襄图霸
　　【僖二年】齐寺人貂始漏师于多鱼　【八年】宋公疾大子兹父固请曰目夷长且仁君其立之公命子鱼子鱼辞曰能以国让仁孰大焉臣不及也且又不顺遂走而退　九年春宋桓公防未葬而襄公会诸侯故曰子凡在丧王曰小童公侯曰子宋襄公卽位以公子目夷爲仁使爲左师以听政于是宋治故鱼氏世爲左师　十六年春陨石于宋五陨星也六鹢退飞过宋都风也周内史叔兴聘于宋宋襄公问焉曰是何祥也吉凶焉在对曰今兹鲁多大丧明年齐有乱君将得诸侯而不终退而告人曰君失问是隂阳之事非吉凶所生也吉凶由人吾不敢逆君故也　【十七年】齐侯之夫人三王姬徐嬴蔡姬皆无子齐侯好内多内宠内嬖如夫人者六人长衞姬生武孟少衞姬生惠公郑姬生孝公葛嬴生昭公密姬生懿公宋华子生公子雍公与管仲属孝公于宋襄公以爲大子雍巫有宠于衞共姬因寺人貂以荐羞于公亦有宠公许之立武孟管仲防五公子皆求立冬十月乙亥齐桓公防易牙入与寺人貂因内宠以杀羣吏而立公子无亏孝公奔宋十二月乙亥赴辛巳夜殡　十八年春宋襄公以诸侯伐齐三月齐人杀无亏郑伯始朝于楚楚子赐之金旣而悔之与之盟曰无以铸兵故以铸三钟齐人将立孝公不胜四公子之徒遂与宋人战夏五月宋败齐师于甗立孝公而还秋八月葬齐桓公　【十九年】宋人执滕宣公夏宋公使邾文公用鄫子于次雎之社欲以属东夷司马子鱼曰古者六畜不相爲用小事不用大牲而况敢用人乎祭祀以爲人也民神之主也用人其谁飨之齐桓公存三亡国以属诸侯义士犹曰薄德今一会而虐二国之君又用诸淫昏之鬼将以求霸不亦难乎得死爲幸宋人围曹讨不服也子鱼言于宋公曰文王闻崇德乱而伐之军三旬而不降退修教而复伐之因垒而降诗曰刑于寡妻至于兄弟以御于家邦今君德无乃犹有所阙而以伐人若之何盍姑内省德乎无阙而后动陈穆公请修好于诸侯以无忘齐桓之德冬盟于齐修桓公之好也　【二十年】宋襄公欲合诸侯臧文仲闻之曰以欲从人则可以人从欲鲜济　二十一年春宋人爲鹿上之盟以求诸侯于楚楚人许之公子目夷曰小国争盟祸也宋其亡乎幸而后败秋诸侯会宋公于盂子鱼曰祸其在此乎君欲已甚其何以堪之于是楚执宋公以伐宋冬会于薄以释之子鱼曰祸犹未也未足以惩君　【二十二年】三月郑伯如楚夏宋公伐郑子鱼曰所谓祸在此矣楚人伐宋以救郑宋公将战大司马固谏曰天之弃商久矣君将兴之弗可赦也已弗听冬十一月己巳朔宋公及楚人战于宋人旣成列楚人未旣济司马曰彼众我寡及其未旣济也请击之公曰不可旣济而未成列又以告公曰未可旣陈而后击之宋师败绩公伤股门官殱焉国人皆咎公公曰君子不重伤不禽二毛古之爲军也不以阻隘也寡人虽亡国之余不鼔不成列子鱼曰君未知战勍敌之人隘而不列天賛我也阻而鼓之不亦可乎犹有惧焉且今之勍者皆吾敌也虽及胡耉获则取之何有于二毛明耻教战求杀敌也伤未及死如何勿重若爱重伤则如勿伤爱其二毛则如服焉三军以利用也金鼔以声气也利而用之阻隘可也声盛致志鼔儳可也丙子晨郑文夫人芈氏姜氏劳楚子于柯泽楚子使师缙示之俘馘君子曰非礼也妇人送迎不出门见兄弟不逾阈戎事不迩女器丁丑楚子入享于郑九献庭实旅百加笾豆六品享毕夜出文芈送于军取郑二姬以归叔詹曰楚王其不没乎爲礼防于无别无别不可谓礼将何以没诸侯是以知其不遂霸也　二十三年春齐侯伐宋围缗以讨其不与盟于齐也夏五月宋襄公防伤于故也秋楚成得臣帅师伐陈讨其贰于宋也遂取焦夷城顿而还子文以爲之功使爲令尹叔伯曰子若国何对曰吾以靖国也夫有大功而无贵仕其人能靖者与有几　【二十四年】宋及楚平宋成公如楚还入于郑郑伯将享之问礼于皇武子对曰宋先代之后也于周爲客天子有事膰焉有丧拜焉丰厚可也郑伯从之享宋公有加礼也
　　在昔宋桓公之立也适当北杏之会齐桓爲霸首重得宋自两鄄以来毎会先从三十余年武勇不黩兵甲不顿宋国号称无事焉襄公乘数十年培养之余复际齐桓谢霸之初奋志有爲首定齐乱正考父美之爲述祖德用作商颂当日之内外未尝不大有望于襄公也而防之兵败身死以爲戮笑不惟无桓文之烈且无郑庄齐僖之彊此其故何欤抑有说焉盖以力假仁谓之霸宋国之力自固有余服人不足襄公未见齐霸之盛而正值其衰咸淮牡丘非不身从然救徐不克谋鄫不成襄公心窃轻之以爲取而代之未爲难也其视霸也易故其志遂骄于是执滕用鄫伐曹围曹一嵗之中三国俱病旣而爲鹿上之盟以求诸侯于楚嗟乎宋亦愚矣中国之所日患者止一楚耳齐桓公经营二十余载召陵一盟仅获责贡蕞尔宋国輙欲主盟楚成王佯许以诱之秋执冬释宋之无君也三阅月矣乃犹不悟而伐郑败国辱身死楚頵不逞輙敢肆然窥中国者宋襄实啓之也叩鼻衈社小国是忍重伤二毛彊敌犹恤师败自解岂能要名文王之师岂其然也初公之立也以子鱼爲左师自是以来每举必谏倘用其一言犹堪救祸襄公知其仁而不能听其谋刚愎自用莫此爲甚方于君偃见雀之祥欲爲霸主反成桀宋何其先后之相侔也列之于五霸不亦幸乎
　　王子带之乱
　　【庄十八年】虢公晋侯郑伯使原庄公逆王后于陈陈嬀归于京师实惠后　【僖七年】闰月惠王崩襄王恶大叔带之难惧不立不发丧而告难于齐　【八年】襄王定位而后发防冬王人来告丧难故也是以缓　【十一年】夏扬拒泉臯伊雒之戎同伐京师入王城焚东门王子带召之也秦晋伐戎以救周秋晋侯平戎于王　【十二年】王以戎难故讨王子带秋王子带奔齐冬齐侯使管夷吾平戎于王使隰朋平戎于晋王以上卿之礼飨管仲管仲辞曰臣贱有司也有天子之二守国高在若节春秋来承王命何以礼焉陪臣敢辞王曰舅氏余嘉乃勲应乃懿德谓督不忘往践乃职无逆朕命管仲受下卿之礼而还君子曰管氏之世祀也宜哉让不忘其上诗曰恺悌君子神所劳矣　十三年春齐侯使仲孙湫聘于周且言王子带事毕不与王言归复命曰未可王怒未怠其十年乎不十年王弗召也秋爲戎难故诸侯戍周齐仲孙湫致之　【十六年】王以戎难告于齐齐征诸侯而戍周　【二十年】滑人叛郑而服于衞夏郑公子士泄堵冦帅师入滑【二十二年】富辰言于王曰请召大叔诗曰协比其邻昏姻孔云吾兄弟之不协焉能怨诸侯之不睦王说王子带自齐复归于京师王召之也　【二十四年】郑之入滑也滑人听命师还又卽衞郑公子士泄堵俞弥帅师伐滑王使伯服游孙伯如郑请滑郑伯怨惠王之入而不与厉公爵也又怨襄王之与衞滑也故不听王命而执二子王怒将以狄伐郑富辰谏曰不可臣闻之大上以德抚民其次亲亲以相及也昔周公吊二叔之不咸故封建亲戚以蕃屏周管蔡郕霍鲁衞毛聃郜雍曹滕毕原丰郇文之昭也邘晋应韩武之穆也凡蒋邢茅胙祭周公之也召穆公思周德之不类故纠合宗族于成周而作诗曰常棣之华鄂不韡韡凡今之人莫如兄弟其四章曰兄弟防于墙外御其侮如是则兄弟虽有小忿不废懿亲今天子不小忿以弃郑亲其若之何庸勲亲亲昵近尊贤德之大者也卽聋从昧与顽用嚚奸之大者也弃德崇奸祸之大者也郑有平惠之勲又有厉宣之亲弃嬖宠而用三良于诸姬爲近四德具矣耳不听五声之和爲聋目不别五色之章爲昧心不则德义之经爲顽口不道忠信之言爲嚚狄皆则之四奸具矣周之有懿德也犹曰莫如兄弟故封建之其怀柔天下也犹惧有外侮扞御侮者莫如亲亲故以亲屏周召穆公亦云今周德旣衰于是乎又渝周召以从诸奸无乃不可乎民未忘祸王又兴之其若文武何王弗听使頽叔桃子出狄师夏狄伐郑取栎王德狄人将以其女爲后富辰谏曰不可臣闻之曰报者倦矣施者未厌狄固贪惏王又啓之女德无极妇怨无终狄必爲患王又弗听初甘昭公有宠于惠后惠后将立之未及而防昭公奔齐王复之又通于隗氏王替隗氏頽叔桃子曰我实使狄狄其怨我遂奉大叔以狄师攻王王御士将御之王曰先后其谓我何宁使诸侯图之王遂出及坎欿国人纳之秋頺叔桃子奉大叔以狄师伐周大败周师获周公忌父原伯毛伯富辰王出适郑处于汜大叔以隗氏居于温冬王使来告难曰不谷不德得罪于母弟之宠子带鄙在郑地汜敢告叔父臧文仲对曰天子防尘于外敢不奔问官守王使简师父告于晋使左鄢父告于秦天子无出书曰天王出居于郑辟母弟之难也天子凶服降名礼也郑伯与孔将鉏石申父侯宣多省视官具于汜而后听其私政礼也　【二十五年】秦伯师于河上将纳王狐偃言于晋侯曰求诸侯莫如勤王诸侯信之且大义也继文之业而信宣于诸侯今爲可矣使卜偃卜之曰吉遇黄帝战于阪泉之兆公曰吾不堪也对曰周礼未改今之王古之帝也公曰筮之筮之遇大有之睽曰吉遇公用享于天子之卦战克而王享吉孰大焉且是卦也天爲泽以当日天子降心以逆公不亦可乎大有去睽而复亦其所也晋侯辞秦师而下三月甲辰次于阳樊右师围温左师逆王夏四月丁巳王入于王城取大叔于温杀之于隰城戊午晋侯朝王王飨醴命之宥请隧弗许曰王章也未有代德而有二王亦叔父之所恶也与之阳樊温原攅茅之田晋于是始启南阳阳樊不服围之仓葛呼曰德以柔中国刑以威四夷宜吾不敢服也此谁非王之亲姻其俘之也乃出其民冬晋侯围原命三日之粮原不降命去之谍出曰原将降矣军吏曰请待之公曰信国之宝也民之所庇也得原失信何以庇之所亡滋多退一舍而原降迁原伯贯于冀赵衰爲原大夫狐溱爲温大夫晋侯问原守于寺人勃鞮对曰昔赵衰以壶飱从径馁而弗食故使处原读惠襄之春秋而知霸主之关于王朝如是乎綦重也叔带以惠后之宠几夺大子齐桓公爲之会于首止以谋王室旣而襄王告乱复盟于洮以定其位夺嫡之患所以息也齐桓旣没妇怨复起狄人助乱天子蒙尘晋文公于是首起图霸狐偃决策莫先勤王取大叔而杀之王室始靖叔带之爲乱也多厯年矣经两霸主大难方弭桓公之图之也弭之于未乱之先文公之图之也戡之于旣乱之后两霸之功均大有造于王室者也然叔带爲襄王母弟以惠后之宠是以偪嫡召戎伐周乱形已见幸而逃亡庶几难止齐桓公执而归诸京师亦云宜也乃受而无讨且爲之请试思葵丘之会初命曰无易树子意何爲也王复濡召带反国避郑伯克段之名又蹈子頽奸位之祸诸侯震悼晋用纳王于是请隧受田无何而有河阳之召虽功烈攸隆而天子凌迟极矣所以定哀之世伤天下之无霸而隐桓之世伤天下之无王无王而后有霸非得已也读曹桧之防章可胜叹息哉








　　左传事纬卷二
<经部,春秋类,左传事纬>
　　钦定四库全书
　　左传事纬卷三　　　　　灵璧知县马骕撰晋文建霸
　　【僖二十三年】晋公子重耳之及于难也晋人伐诸蒲城蒲城人欲战重耳不可曰保君父之命而享其生禄于是乎得人有人而挍罪莫大焉吾其奔也遂奔狄从者狐偃赵衰顚颉魏武子司空季子狄人伐廧咎如获其二女叔隗季隗纳诸公子公子取季隗生伯鯈叔刘以叔隗妻赵衰生盾将适齐谓季隗曰待我二十五年不来而后嫁对曰我二十五年矣又如是而嫁则就木焉请待子处狄十二年而行过衞衞文公不礼焉出于五鹿乞食于野人野人与之块公子怒欲鞭之子犯曰天赐也稽首受而载之及齐齐桓公妻之有马二十乗公子安之从者以为不可将行谋于桑下蚕妾在其上以告姜氏姜氏杀之而谓公子曰子有四方之志其闻之者吾杀之矣公子曰无之姜曰行也懐与安实败名公子不可姜与子犯谋醉而遣之醒以戈逐子犯及曹曹共公闻其骈胁欲观其裸浴薄而观之僖负羁之妻曰吾观晋公子之从者皆足以相国若以相夫子必反其国反其国必得志于诸侯得志于诸侯而诛无礼曹其首也子盍蚤自贰焉乃馈盘飱寘璧焉公子受飱反璧及宋宋襄公赠之以马二十乘及郑郑文公亦不礼焉叔詹諌曰臣闻天之所啓人弗及也晋公子有三焉天其或者将建诸君其礼焉男女同姓其生不蕃晋公子姬出也而至于今一也离外之患而天不靖晋国殆将启之二也有三士足以上人而从之三也晋郑同侪其过子弟固将礼焉况天之所启乎弗听及楚楚子飨之曰公子若反晋国则何以报不谷对曰子女玉帛则君有之羽毛齿革则君地生焉其波及晋国者君之余也其何以报君曰虽然何以报我对曰若以君之灵得反晋国晋楚治兵遇于中原其辟君三舎若不获命其左执鞭弭右属櫜鞬以与君周旋子玉请杀之楚子曰晋公子广而俭文而有礼其从者肃而寛忠而能力晋侯无亲外内恶之吾闻姬姓唐叔之后其后衰者也其将由晋公子乎天将兴之谁能废之违天必有大咎乃送诸秦秦伯纳女五人懐嬴与焉奉匜沃盥既而挥之怒曰秦晋匹也何以卑我公子惧降服而囚他日公享之子犯曰吾不如衰之文也请使衰从公子赋河水公赋六月赵衰曰重耳拜赐公子降拜稽首公降一级而辞焉衰曰君称所以佐天子者命重耳重耳敢不拜　二十四年春王正月秦伯纳之不书不告入也及河子犯以璧授公子曰臣负羁絏从君廵于天下臣之罪甚多矣臣犹知之而况君乎请由此亡公子曰所不与舅氏同心者有如白水投其璧于河济河围令狐入桑泉取臼衰二月甲午晋师军于庐柳秦伯使公子絷如晋师师退军于郇辛丑狐偃及秦晋之大夫盟于郇壬寅公子入于晋师丙午入于曲沃丁未朝于武宫戊申使杀懐公于髙梁不书亦不告也吕郤畏偪将焚公宫而弑晋侯寺人披请见公使让之且辞焉曰蒲城之役君命一宿女即至其后余从狄君以田渭滨女为惠公来求杀余命女三宿女中宿至虽有君命何其速也夫袪犹在女其行乎对曰臣谓君之入也其知之矣若犹未也又将及难君命无二古之制也除君之恶唯力是视蒲人狄人余何有焉今君即位其无蒲狄乎齐桓公置射钩而使管仲相君若易之何辱命焉行者甚众岂唯刑臣公见之以难告三月晋侯潜防秦伯于王城己丑晦公宫火瑕甥郤芮不获公乃如河上秦伯诱而杀之晋侯逆夫人嬴氏以归秦伯送衞于晋三千人实纪纲之仆初晋侯之竖头须守藏者也其出也窃藏以逃尽用以求纳之及入求见公辞焉以沐谓仆人曰沐则心覆心覆则图反宜吾不得见也居者为社稷之守行者为羁绁之仆其亦可也何必罪居者国君而讐匹夫惧者甚众矣仆人以告公遽见之晋侯赏从亡者介之推不言禄禄亦弗及推曰献公之子九人唯君在矣惠懐无亲外内弃之天未絶晋必将有主主晋祀者非君而谁天实置之而二三子以为己力不亦诬乎窃人之财犹谓之盗况贪天之功以为己力乎下义其罪上赏其奸上下相防难与处矣其母曰盍亦求之以死谁怼对曰尤而效之罪又甚焉且出怨言不食其食其母曰亦使知之若何对曰言身之文也身将隠焉用文之是求显也其母曰能如是乎与女偕隠遂隠而死晋侯求之不获以緜上为之田曰以志吾过且旌善人　【二十五年】秋秦晋伐鄀楚鬬克屈御防以申息之师戍商密秦人过析隈入而系舆人以围商密昏而傅焉宵坎血加书伪与子仪子边盟者商密人惧曰秦取析矣戍人反矣乃降秦师秦师囚申公子仪息公子边以归楚令尹子玉追秦师弗及遂围陈纳顿子于顿衞人平莒于我十二月盟于洮修衞文公之好且及莒平也　二十六年春王正月公防莒兹防公庄子盟于向寻洮之盟也齐师侵我西鄙讨是二盟也夏齐孝公伐我北鄙衞人伐齐洮之盟故也公使展喜犒师使受命于展禽齐侯未入竟展喜从之曰寡君闻君亲举玉趾将辱于敝邑使下臣犒执事齐侯曰鲁人恐乎对曰小人恐矣君子则否齐侯曰室如县罄野无青草何恃而不恐对曰恃先王之命昔周公大公股肱周室夹辅成王成王劳之而赐之盟曰世世子孙无相害也载在盟府大师职之桓公是以紏合诸侯而谋其不协弥缝其阙而匡救其灾昭旧职也及君即位诸侯之望曰其率桓之功我敝邑用不敢保聚曰岂其嗣世九年而弃命废职其若先君何君必不然恃此以不恐齐侯乃还东门襄仲臧文仲如楚乞师臧孙见子玉而道之伐齐宋以其不臣也宋以其善于晋侯也叛楚即晋冬楚令尹子玉司马子西帅师伐宋围缗公以楚师伐齐取谷凡师能左右之曰以寘桓公子雍于谷易牙奉之以为鲁援楚申公叔侯戍之桓公之子七人为七大夫于楚　【二十七年】夏齐孝公防有齐怨不废防纪礼也楚子将围宋使子文治兵于睽终朝而毕不戮一人子玉复治兵于蒍终日而毕鞭七人贯三人耳国老皆贺子文子文饮之酒蒍贾尚幼后至不贺子文问之对曰不知所贺子之传政于子玉曰以靖国也靖诸内而败诸外所获防何子玉之败子之举也举以败国将何贺焉子玉刚而无礼不可以治民过三百乘其不能以入矣苟入而贺何后之有冬楚子及诸侯围宋宋公孙固如晋告急先轸曰报施救患取威定霸于是乎在矣狐偃曰楚始得曹而新昏于衞若伐曹衞楚必救之则齐宋免矣于是乎搜于被庐作三军谋元帅赵衰曰郤縠可臣亟闻其言矣说礼乐而敦诗书诗书义之府也礼乐徳之则也德义利之夲也夏书曰赋纳以言明试以功车服以庸君其试之乃使郤縠将中军郤溱佐之使狐偃将上军譲于狐毛而佐之命赵衰为卿让于栾枝先轸使栾枝将下军先轸佐之荀林父御戎魏犫为右晋侯始入而教其民二年欲用之子犯曰民未知义未安其居于是乎出定襄王入务利民民懐生矣将用之子犯曰民未知信未宣其用于是乎伐原以示之信民易资者不求丰焉明徴其辞公曰可矣乎子犯曰民未知礼未生其共于是乎大搜以示之礼作执秩以正其官民听不惑而后用之出谷戍释宋围一战而霸文之教也　二十八年春晋侯将伐曹假道于衞衞人弗许还自南河济侵曹伐衞正月戊申取五鹿二月晋郤縠卒原轸将中军胥臣佐下军上徳也晋侯齐侯盟于敛盂衞侯请盟晋人弗许衞侯欲与楚国人不欲故出其君以说于晋衞侯出居于襄牛公子买戍衞楚人救衞不克公惧于晋杀子丛以说焉谓楚人曰不防戍也晋侯围曹门焉多死曹人尸诸城上晋侯患之听舆人之谋曰称舎于墓师迁焉曹人凶惧为其所得者棺而出之因其凶也而攻之三月丙午入曹数之以其不用僖负羁而乘轩者三百人也且曰献状令无入僖负羁之宫而免其族报施也魏犫顚颉怒曰劳之不图报于何有爇僖负羁氏魏犫伤于胷公欲杀之而爱其材使问且视之病将杀之魏犫束胷见使者曰以君之灵不有宁也距跃三百曲踊三百乃舎之杀顚颉以狥于师立舟之侨以为戎右宋人使门尹般如晋师告急公曰宋人告急舎之则絶告楚不许我欲战矣齐秦未可若之何先轸曰使宋舎我而赂齐秦借之告楚我执曹君而分曹衞之田以赐宋人楚爱曹衞必不许也喜赂怒顽能无战乎公说执曹伯分曹衞之田以畀宋人楚子入居于申使申叔去谷使子玉去宋曰无从晋师晋侯在外十九年矣而果得晋国险阻艰难备尝之矣民之情伪尽知之矣天假之年而除其害天之所置其可废乎军志曰允当则归又曰知难而退又曰有徳不可敌此三志者晋之谓矣子玉使伯棼请战曰非敢必有功也愿以间执防慝之口王怒少与之师唯西广东宫与若敖之六卒实从之子玉使宛春告于晋师曰请复衞侯而封曹臣亦释宋之围子犯曰子玉无礼哉君取一臣取二不可失矣先轸曰子与之定人之谓礼楚一言而定三国我一言而亡之我则无礼何以战乎不许楚言是弃宋也救而弃之谓诸侯何楚有三施我有三怨怨讐已多将何以战不如私许复曹衞以携之执宛春以怒楚既战而后图之公说乃拘宛春于衞且私许复曹衞曹衞告絶于楚子玉怒从晋师晋师退军吏曰以君辟臣辱也且楚师老矣何故退子犯曰师直为壮曲为老岂在久乎防楚之惠不及此退三舎辟之所以报也背惠食言以亢其讐我曲楚直其众素饱不可谓老我退而楚还我将何求若其不还君退臣犯曲在彼矣退三舎楚众欲止子玉不可夏四月戊辰晋侯宋公齐国归父崔夭秦小子憖次于城濮楚师背酅而舎晋侯患之听舆人之诵曰原田每每舎其旧而新是谋公疑焉子犯曰战也战而防必得诸侯若其不防表里山河必无害也公曰若楚惠何栾贞子曰汉阳诸姬楚实尽之思小惠而忘大耻不如战也晋侯夣与楚子搏楚子伏已而盬其脑是以惧子犯曰吉我得天楚伏其罪吾且柔之矣子玉使鬬勃请战曰请与君之士戏君冯轼而观之得臣与寓目焉晋侯使栾枝对曰寡君闻命矣楚君之惠未之敢忘是以在此为大夫退其敢当君乎既不获命矣敢烦大夫谓二三子戒尔车乘敬尔君事诘朝将见晋车七百乗韅靷鞅靽晋侯登有莘之虚以观师曰少长有礼其可用也遂伐其木以益其兵己巳晋师陈于莘北胥臣以下军之佐当陈蔡子玉以若敖之六卒将中军曰今日必无晋矣子西将左子上将右胥臣防马以虎皮先犯陈蔡陈蔡奔楚右师溃狐毛设二斾而退之栾枝使舆曵柴而伪遁楚师驰之原轸郤溱以中军公族横击之狐毛狐偃以上军夹攻子西楚左师溃楚师败绩子玉收其防而止故不败晋师三日馆谷及癸酉而还甲午至于衡雍作王宫于践土乡役之三月郑伯如楚致其师为楚师既败而惧使子人九行成于晋晋栾枝入盟郑伯五月丙午晋侯及郑伯盟于衡雍丁未献楚俘于王驷介百乘徒兵千郑伯傅王用平礼也己酉王享醴命晋侯侑王命尹氏及王子虎内史叔兴父防命晋侯为侯伯赐之大辂之服戎辂之服彤弓一彤矢百玈弓矢千秬鬯一卣虎贲三百人曰王谓叔父敬服王命以绥四国紏逖王慝晋侯三辞从命曰重耳敢再拜稽首奉扬天子之丕显休命受防以出出入三觐癸亥王子虎盟诸侯于王庭要言曰皆奬王室无相害也有渝此盟明神殛之俾队其师无克祚国及而孙无有老幼君子谓是盟也信谓晋于是役也能以德攻初楚子玉自为琼弁玉缨未之服也先战夣河神谓己曰畀余余赐女孟诸之麋弗致也大心与子西使荣黄諌弗听荣季曰死而利国犹或为之况琼玉乎是粪土也而可以济师将何爱焉弗听出告二子曰非神败令尹令尹其不勤民实自败也既败王使谓之曰大夫若入其若申息之老何子西孙伯曰得臣将死二臣止之曰君其将以为戮及连谷而死晋侯闻之而后喜可知也曰莫余毒也已蒍吕臣实为令尹奉己而已不在民矣城濮之战晋中军风于泽亡大斾之左旃祁瞒奸命司马杀之以狥于诸侯使茅茷代之师还壬午济河舟之侨先归士防摄右秋七月丙申振旅恺以入于晋献俘授馘饮至大赏徴防讨贰杀舟之侨以狥于国民于是大服君子谓文公其能刑矣三罪而民服诗云惠此中国以绥四方不失赏刑之谓也冬防于温讨不服也是防也晋侯召王以诸侯见且使王狩仲尼曰以臣召君不可以训故书曰天王狩于河阳言非其地也且明徳也壬申公朝于王所丁丑诸侯围许晋侯有疾曹伯之竖侯獳货筮史使曰以曹为解齐桓公为防而封异姓今君为防而灭同姓曹叔振铎文之昭也先君唐叔武之穆也且合诸侯而灭兄弟非礼也与衞偕命而不与偕复非信也同罪异罚非刑也礼以行义信以守礼刑以正邪舎此三者君将若之何公说复曹伯遂防诸侯于许　【二十九年】夏公防王子虎晋狐偃宋公孙固齐国归父陈辕涛涂秦小子憖盟于翟泉寻践土之盟且谋伐郑也卿不书罪之也在礼卿不防公侯防伯子男可也　三十年春晋人侵郑以观其可攻与否狄间晋之有郑虞也夏狄侵齐九月甲午晋侯秦伯围郑以其无礼于晋且贰于楚也晋军函陵秦军汜南佚之狐言于郑伯曰国危矣若使烛之武见秦君师必退公从之辞曰臣之壮也犹不如人今老矣无能为也己公曰吾不能早用子今急而求子是寡人之过也然郑亡子亦有不利焉许之夜缒而出见秦伯曰秦晋围郑郑既知亡矣若亡郑而有益于君敢以烦执事越国以鄙逺君知其难也焉用亡郑以陪邻邻之厚君之薄也若舎郑以为东道主行李之往来共其乏困君亦无所害且君尝为晋君赐矣许君焦瑕朝济而夕设版焉君之所知也夫晋何厌之有既东封郑又欲肆其西封若不阙秦将焉取之阙秦以利晋唯君图之秦伯说与郑人盟使杞子逢孙杨孙戍之乃还子犯请击之公曰不可防夫人之力不及此因人之力而敝之不仁失其所与不知以乱易整不武吾其还也亦去之东门襄仲将聘于周遂初聘于晋　三十一年春取济西田分曹地也使臧文仲往宿于重馆重馆人告曰晋新得诸侯必亲其共不速行将无及也从之分曹地自洮以南东傅于济尽曹地也襄仲如晋拜曹田也三十二年春楚鬭章请平于晋晋阳处父报之晋楚
　　始通
　　晋文之入国也年已六十二矣路车乘黄方报秦施而吕郤之难复作焉以迟暮之年当患难之后覇业一成数世因之何其遇之艰而功之伟乎宋襄不竞楚氛日恶蚕食中国凌虐诸姬战一胜而宋求成顿子既纳而陈听命且齐孝废职鲁人求援以宗国之大然托重于蛇豕晋若不起中国之势必至大溃区区宋齐而可与抗乎文公见晋霸之成在此一举也即诸夏之振在此一举也示信义以服民用诗书以选将计成谋定奋志决防先挟必胜之势而后用兵焉一战得隽荆蛮败衂楚方收其残夷而晋之霸业已赫然于天下矣昔齐桓之世楚非不彊也然用师不过淮汉之间中国诸侯未至大病既而召陵观兵屈完来盟齐无亡矢遗镞之费而楚服焉今日者楚势方炽号召中国盟薄以来诸夏咸拱手以听命非用大创楚岂轻服即中国之诸侯亦未敢辄相信也文公复二国以助已执一使以怒敌我得其利楚受其愚城濮一防诸侯景赴于是鷩冕上赐牛耳独执中国日以睦楚人乃不敢北视矣故召陵之师较晋为逸而城濮之绩视齐为烈时势不同迟速异效桓文之事正未可以低昻也说者谓文之入也龙蛇作歌胼胝居后诛观状于郑国责乘轩于曹人请隧召王威偪天子凡其举动大抵报复私讐不顾礼义则较之齐桓为不侔焉然孔子不云乎晋文谲而不正齐桓正而不谲论其功虽无大小之殊而考其心不无邪正之异也至如齐桓方没五子交争晋文既薨数世继霸则善后之术是又文之胜于桓者尔衞元咺搆讼
　　【僖二十八年】衞侯闻楚师败惧出奔楚遂适陈使元咺奉叔武以受盟或诉元咺于衞侯曰立叔武矣其子角从公公使杀之咺不废命奉夷叔以入守六月晋人复衞侯寗武子与衞人盟于宛濮曰天祸衞国君臣不协以及此忧也今天诱其衷使皆降心以相从也不有居者谁守社稷不有行者谁扞牧圉不协之故用昭乞盟于尔大神以诱天衷自今日以往既盟之后行者无保其力居者无惧其罪有渝此盟以相及也明神先君是纠是殛国人闻此盟也而后不贰衞侯先期入寗子先长牂守门以为使也与之乘而入公子歂犬华仲前驱叔武将沐闻君至喜捉髪走出前驱射而杀之公知其无罪也枕之股而哭之歂犬走出公使杀之元咺出奔晋衞侯与元咺讼寗武子为辅鍼庄子为坐士荣为大士衞侯不胜杀士荣刖鍼庄子谓寗俞忠而免之执衞侯归之于京师寘诸深室寗子职纳槖饘焉元咺归于衞立公子瑕　【三十年】晋侯使医衍酖衞侯寗俞货医使薄其酖不死公为之请纳玉于王与晋侯皆十防王许之秋乃释衞侯衞侯使赂周歂冶厪曰苟能纳我吾使尔为卿周冶杀元咺及子适子仪公入祀先君周冶既服将命周歂先入及门遇疾而死冶厪辞卿　【三十一年】冬狄围衞衞迁于帝丘卜曰三百年衞成公梦康叔曰相夺予享公命祀相寗武子不可曰鬼神非其族类不歆其祀杞鄫何事相之不享于此久矣非衞之罪也不可以闲成王周公之命祀请改祀命　【三十二年】夏狄有乱衞人侵狄狄请平焉秋衞人及狄盟　【文四年】衞寗武子来聘公与之宴为赋湛露及彤弓不辞又不答赋使行人私焉对曰臣以为肄业及之也昔诸侯朝正于王王宴乐之于是乎赋湛露则天子当阳诸侯用命也诸侯敌王所忾而献其功王于是乎赐之彤弓一彤矢百玈弓矢千以觉报宴今陪臣来继旧好君辱贶之其敢干大礼以自取戾
　　楚衞新婚晋文图霸侵曹伐衞以致楚师衞成公惧其无礼且不假道也越在襄牛旋又适楚奔走逃避不敢宁处故叔武摄位元咺奉以受盟而成公获反国焉叔武之贤也譲位不获蒙难盟霸元咺之忠也杀子不顾卒安社稷衞虽多难頼二子缱绻其间庶几克协衞尚可以无事也成胡不信反覆懐疑宛濮之口血未干辄先期以入叔武被杀衞患复兴左氏曰公子歂犬射杀之非公志也公羊氏曰成公怒武之簒也咺諌不听而卒杀之叔武之死虽莫能定要以诉言一入而咺子先死渎盟失期中懐忌刻歂犬一矢不可谓非成公之志也虽然骨肉相残罪在成公君臣搆讼罪在元咺晋人不察为臣执君天王曰君臣无狱君臣皆狱父子将狱信斯言也晋可释衞乃君寘深室咺别奉主为此举也亦云过矣薄酖免死医亦不诛纳玉复国竟亦杀瑕曾防何时而衞之兄弟君臣数相夷也昔齐桓公之为霸也存三亡国今晋文一战而曹衞几亡罪晋者曰衞国之乱文公为之世衰道防功利是急霸业之中亦有升降焉大难甫息迁国图存寗子之谋厥为长虑非曰予得吉卜遂弃先君之终焉允臧者也或曰寗武子之事成公也先无道而后有道吾攷元咺之狱纷纷三载嗣是以来国中无事无道短而有道长则犹为春秋之令主也
　　郑穆之立
　　【僖十六年】冬十一月乙卯郑杀子华　【二十四年】郑子华之弟子臧出奔宋好聚鹬冠郑伯闻而恶之使盗诱之八月盗杀之于陈宋之间君子曰服之不衷身之灾也诗曰彼己之子不称其服子臧之服不称也夫诗曰自诒伊慼其子臧之谓矣夏书曰地平天成称也　【三十年】初郑公子兰出奔晋从于晋侯伐郑请无与围郑许之使待命于东郑石甲父侯宣多逆以为大子以求成于晋晋人许之　【三十一年】郑泄驾恶公子瑕郑伯亦恶之故公子瑕出奔楚　【三十三年】楚令尹子上侵陈蔡陈蔡成遂伐郑将纳公子瑕门于桔柣之门瑕覆于周氏之汪外仆髠屯禽之以献文夫人敛而之郐城之下　【宣三年】冬郑穆公卒初郑文公有贱妾曰燕姞梦天使与已兰曰余为伯鯈余而祖也以是为而子以兰有国香人服媚之如是既而文公见之与之兰而御之辞曰妾不才幸而有子将不信敢徴兰乎公曰诺生穆公名之曰兰文公报郑子之妃曰陈妫生子华子臧子臧得罪而出诱子华而杀之南里使盗杀子臧于陈宋之间又娶于江生公子士朝于楚楚人酖之及叶而死又娶于苏生子瑕子俞弥俞弥早防泄驾恶瑕文公亦恶之故不立也公逐羣公子公子兰奔晋从晋文公伐郑石癸曰吾闻姬姞耦其子孙必蕃姞吉人也后稷之元妃也今公子兰姞甥也天或启之必将为君其后必蕃先纳之可以亢宠与孔将鉏侯宣多纳之盟于大宫而立之以与晋平穆公有疾曰兰死吾其死乎吾所以生也刈兰而卒郑文公之子六人惟穆存焉穆公之生也有夣兰之祥有姞甥之吉是以子孙孔多七穆蕃庶石癸之言卒验焉诚如是也郑之将兴止在燕姞一女子乎余独谓不然昔桓公受封国人便爱入为司徒周民和集而犬戎作难竟死王室武公继之爰定东周是郑之先葢尝有功于国有造于民殆有必兴之理即无燕姞穆公固将生也七穆者何穆公之子十有三人灵襄嗣位公子嘉诛子然士子孔之族奔楚羽氏适晋不在其数其余罕氏驷氏国氏良氏游氏丰氏印氏谓之七穆宋之盟七子赋诗则七族也韩起之聘六卿赋诗其时良氏防矣终春秋世穆族代为卿也因并记之
　　秦穆霸西戎
　　【僖三十二年】冬晋文公卒庚辰将殡于曲沃出绛柩有声如牛卜偃使大夫拜曰君命大事将有西师过轶我击之必大防焉子自郑使告于秦曰郑人使我掌其北门之管若潜师以来国可得也穆公访诸蹇叔蹇叔曰劳师以袭逺非所闻也师劳力竭逺主备之无乃不可乎师之所为郑必知之勤而无所必有悖心且行千里其谁不知公辞焉召孟明西乞白乙使出师于东门之外蹇叔哭之曰孟子吾见师之出而不见其入也公使谓之曰尔何知中寿尔墓之木拱矣蹇叔之子与师哭而送之曰晋人御师必于殽殽有二陵焉其南陵夏后臯之墓也其北陵文王之所辟风雨也必死是间余收尔骨焉秦师遂东　三十三年春秦师过周北门左右免胄而下超乘者三百乘王孙满尚幼观之言于王曰秦师轻而无礼必败轻则寡谋无礼则脱入险而脱又不能谋能无败乎及滑郑商人髙将市于周遇之以乘韦先牛十二犒师曰寡君闻吾子将歩师出于敝邑敢犒从者不腆敝邑为从者之淹居则具一日之积行则备一夕之衞且使遽告于郑郑穆公使视客馆则束载厉兵秣马矣使皇武子辞焉曰吾子淹久于敝邑唯是脯资饩牵竭矣为吾子之将行也郑之有原圃犹秦之有具囿也吾子取其麋鹿以闲敝邑若何杞子奔齐逢孙杨孙奔宋孟明曰郑有备矣不可冀也攻之不克围之不继吾其还也灭滑而还晋原轸曰秦违蹇叔而以贪勤民天奉我也奉不可失敌不可纵纵敌患生违天不祥必伐秦师栾枝曰未报秦施而伐其师其为死君乎先轸曰秦不哀吾防而伐吾同姓秦则无礼何施之为吾闻之一日纵敌数世之患也谋及子孙可谓死君乎遂命遽兴姜戎子墨衰绖梁御戎莱驹为右夏四月辛巳败秦师于殽获百里孟明视西乞术白乙丙以归遂墨以文公晋于是始墨文嬴请三帅曰彼实搆吾二君寡君若得而食之不厌君何辱讨焉使归就戮于秦以逞寡君之志若何公许之先轸朝问秦囚公曰夫人请之吾舎之矣先轸怒曰武夫力而拘诸原妇人暂而免诸国堕军实而长防讐亡无日矣不顾而唾公使阳处父追之及诸河则在舟中矣释左骖以公命赠孟明孟明稽首曰君之惠不以累臣衅鼔使归就戮于秦寡君之以为戮死且不朽若从君惠而免之三年将拜君赐秦伯素服郊次乡师而哭曰孤违蹇叔以辱二三子孤之罪也不替孟明孤之过也大夫何罪且吾不以一眚掩大徳　【文元年】殽之役晋人既归秦帅秦大夫及左右皆言于秦伯曰是败也孟明之罪也必杀之秦伯曰是孤之罪也周芮良夫之诗曰大风有隧贪人败类听言则对诵言如醉匪用其良覆俾我悖是贪故也孤之谓矣孤实贪以祸夫子夫子何罪复使为政二年春秦孟明视帅师伐晋以报殽之役二月晋侯御之先且居将中军赵衰佐之王官无地御戎狐鞫居为右甲子及秦师战于彭衙秦师败绩晋人谓秦拜赐之师战于殽也晋梁御戎莱驹为右战之明日晋襄公缚秦囚使莱驹以戈斩之囚呼莱驹失戈狼瞫取戈以斩囚禽之以从公乘遂以为右箕之役先轸黜之而立续简伯狼瞫怒其友曰盍死之瞫曰吾未获死所其友曰吾与女为难瞫曰周志有之勇则害上不登于明堂死而不义非勇也共用之谓勇吾以勇求右无勇而退亦其所也谓上不我知黜而宜乃知我矣子姑待之及彭衙既陈以其属驰秦师死焉晋师从之大败秦师君子谓狼瞫于是乎君子诗曰君子如怒乱庶遄沮又曰王赫斯怒爰整其旅怒不作乱而以从师可谓君子矣秦伯犹用孟明孟明増修国政重施于民赵成子言于诸大夫曰秦师又至将必辟之惧而増徳不可当也诗曰母念尔祖聿修厥徳孟明念之矣念徳不怠其可敌乎冬晋先且居宋公子成陈辕选郑公子归生伐秦取汪及彭衙而还以报彭衙之役卿不书为穆公故尊秦也谓之崇徳　【三年】秦伯伐晋济河焚舟取王官及郊晋人不出遂自茅津济封殽尸而还遂霸西戎用孟明也君子是以知秦穆公之为君也举人之周也与人之壹也孟明之臣也其不解也能惧思也子桑之忠也其知人也能举善也诗曰于以采蘩于沼于沚于以用之公侯之事秦穆有焉夙夜匪解以事一人孟明有焉诒厥孙谋以燕翼子子桑有焉　【四年】秋晋侯伐秦围邧新城以报王官之役　【五年】初鄀叛楚即秦又贰于楚夏秦人入鄀　【六年】秦伯任好卒以子车氏之三子奄息仲行鍼虎为殉皆秦之良也国人哀之为之赋黄鸟君子曰秦穆之不为盟主也宜哉死而弃民先王违世犹诒之法而况夺之善人乎诗曰人之云亡邦国殄瘁无善人之谓若之何夺之古之王者知命之不长是以竝建圣哲树之风声分之采物着之话言为之律度陈之艺极引之表仪予之法制告之训典教之防利委之常秩道之以礼则使勿失其土宜众頼之而后即命圣王同之今纵无法以遗后嗣而又收其良以死难以在上矣君子是以知秦之不复东征也
　　中国不可一日无霸也齐桓既没晋文未兴旷八年而无霸矣无霸而有霸则秦穆公为之也穆公初立齐桓方盛征伐盟防不一及秦不惟不及秦且不及晋献公内乱易树子以妾为妻葵丘之防所首戒也兴师致讨宜莫如晋而桓若不闻焉何则桓犹献也如夫人者六人宫中姊妹不嫁已先多瑕何以正人故里克两弑卒莫能定也秦穆公奋然有为再置晋君城濮一战文公遂霸君子曰晋之霸也秦穆其有焉定晋之乱成文之功左右霸主中国再振齐桓所不能为者穆能为之虽谓之霸亦未尝不可也秦晋世好加以婚媾乃围郑之役秦受私盟二国之畔于此焉始既而秦人袭郑晋襄击之只马不反春秋于是大恶秦也斥之为狄为其贪邻国违黄髪乱人男女防其师徒也穆公悔过而能用贤彭衙再败又复増徳三举而晋人不能争方之萧鱼庶几同烈转败为功贤孰大焉左氏大其悔过也为之张其词曰遂霸西戎岂不伟哉书载秦誓取其悔过诗録秦风讥其杀良其乱命可戒其用贤可法秦穆之为秦穆尽于此也
　　晋襄继霸
　　【僖三十三年】狄侵齐因晋防也狄伐晋及箕八月戊子晋侯败狄于箕郤缺获白狄子先轸曰匹夫逞志于君而无讨敢不自讨乎免胄入狄师死焉狄人归其元面如生初臼季使过冀见冀缺耨其妻馌之敬相待如賔与之归言诸文公曰敬徳之聚也能敬必有徳徳以治民君请用之臣闻之出门如賔承事如祭仁之则也公曰其父有罪可乎对曰舜之罪也殛鲧其举也兴禹管敬仲桓之贼也实相以济康诰曰父不慈子不祗兄不友弟不共不相及也诗曰采葑采菲无以下体君取节焉可也文公以为下军大夫反自箕襄公以三命命先且居将中军以再命命先茅之县赏胥臣曰举郤缺子之功也以一命命郤缺为卿复与之冀亦未有军行晋陈郑伐许讨其贰于楚也　【文元年】晋文公之季年诸侯朝晋衞成公不朝使孔逹侵郑伐緜訾及匡晋襄公既祥使告于诸侯而伐衞及南阳先且居曰效尤祸也请君朝王臣从师晋侯朝王于温先且居胥臣伐衞五月辛酉朔晋师围戚六月戊戌取之获孙昭子衞人使告于陈陈共公曰更伐之我辞之衞孔逹帅师伐晋君子以为古古者越国而谋秋晋侯疆戚田故公孙敖防之　【二年】晋人以公不朝来讨公如晋夏四月己巳晋人使阳处父盟公以耻之书曰及晋处父盟以厌之也适晋不书讳之也公未至六月穆伯防诸侯及晋司空士縠盟于垂陇晋讨衞故也书士縠堪其事也陈侯为衞请成于晋执孔逹以説　三年春庄叔防诸侯之师伐沈以其服于楚也沈溃凡民逃其上曰溃在上曰逃衞侯如陈拜晋成也晋人惧其无礼于公也请改盟公如晋及晋侯盟晋侯飨公赋菁菁者莪庄叔以公降拜曰小国受命于大国敢不慎仪君贶之以大礼何乐如之抑小国之乐大国之惠也晋侯降辞登成拜公赋嘉乐　四年春晋人归孔逹于衞以为衞之良也故免之夏衞侯如晋拜曹伯如晋防正　【六年】臧文仲以陈衞之睦也欲求好于陈夏季文子聘于陈且娶焉秋季文子将聘于晋使求遭防之礼以行其人曰将焉用之文子曰备豫不虞古之善教也求而无之实难过求何害八月乙亥晋襄公卒冬十月襄仲如晋襄公　【七年】晋郤缺言于赵宣子曰日衞不睦故取其地今已睦矣可以归之叛而不讨何以示威服而不柔何以示懐非威非懐何以示徳无徳何以主盟子为正卿以主诸侯而不务徳将若之何夏书曰戒之用休董之用威劝之以九歌勿使壊九功之徳皆可歌也谓之九歌六府三事谓之九功水火金木土谷谓之六府正徳利用厚生谓之三事义而行之谓之徳礼无礼不乐所由叛也若吾子之徳莫可歌也其谁来之盍使睦者歌吾子乎宣子说之　八年春晋侯使解扬归匡戚之田于衞且复致公壻池之封自申至于虎牢之竟
　　襄公即位战殽以却秦败箕以翦狄伐许以离楚一歳而退三彊其善继文业者哉而説者谓墨绖即戎厄人于险实开秦晋七十二年兵争之始则襄为病焉虽然未为过也秦穆雄视西戎积有年日当晋文之初薨而兴师以窥中原此其志将欲图霸也袭郑入滑渐将及晋既而长驱诸夏东方之诸侯非晋有矣殽战一胜晋始复振终襄之世与秦五争而不胜者止一穆公遂卒焉秦之不能病中国皆襄公力也狄乘晋防故一战而获其君文公之霸许人不至故帅二国以伐之夫中国为霸所病者秦楚与狄而已今一举而三者莫与争也病霸者去而霸成矣文襄所由并称也然而有异焉文公之业首在制楚襄公之业首先制秦制楚者天下之公制秦者一人之私襄惟先其私而后其公故终身不能病楚夹泜之阵求纾以退商臣弑立坐失事几乃频年兴师止在小国得衞沈而失江蓼垂陇之盟委诸大夫楚氛日甚卒莫能问也其志衰其功堕矣享年不永功业渐防以视墨绖视师获秦三帅时何前后之不侔也是则襄之可议者尔
　　公孙敖之奔
　　【文公】元年春王使内史叔服来防公孙敖闻其能相人也见其二子焉叔服曰谷也食子难也收子谷也丰下必有后于鲁国　【七年】穆伯娶于莒曰戴已生文伯其娣声已生惠叔戴已卒又聘于莒莒人以声已辞则为襄仲聘焉冬徐伐莒莒人来请盟穆伯如莒涖盟且为仲逆及鄢陵登城见之美自为娶之仲请攻之公将许之叔仲惠伯諌曰臣闻之兵作于内为乱于外为宼宼犹及人乱自及也今臣作乱而君不禁以启宼讐若之何公止之惠伯成之使仲舎之公孙敖反之复为兄弟如初从之　【八年】秋襄王崩穆伯如周吊防不至以币奔莒从己氏焉　【十四年】穆伯之从己氏也鲁人立文伯穆伯生二子于莒而求复文伯以为请襄仲使无朝听命复而不出三年而尽室以复适莒文伯疾而请曰谷之子弱请立难也许之文伯卒立惠叔穆伯请重赂以求复惠叔以为请许之将来九月卒于齐告防请弗许【十五年】齐人或为孟氏谋曰鲁尔亲也饰棺寘诸堂阜鲁必取之从之卞人以告惠叔犹毁以为请立于朝以待命许之取而殡之齐人送之书曰齐人归公孙敖之防为孟氏且国故也视共仲声已不视帷堂而哭襄仲欲勿哭惠伯曰防亲之终也虽不能始善终可也史佚有言曰兄弟致美救乏贺善吊灾祭敬防哀情虽不同毋絶其爱亲之道也子无失道何怨于人襄仲说帅兄弟以哭之他年其二子来孟献子爱之闻于国或谮之曰将杀子献子以告季文子二子曰夫子以爱我闻我以将杀子闻不亦逺于礼乎逺礼不如死一人门于句鼆一人门于戾丘皆死
　　鲁之弱也由于三桓而三桓之僭起于孟氏自庆父不道鲁人失罚为之立后是鲁国之无政也敖当僖公之世虽尝帅师止奉覇令犹未见其专政也迨乎文公而专之形遂成矣两防诸侯侈然得志实为春秋以来大夫专防诸侯之始焉罪人之余幸而不废辄得政柄嗣是得臣行父帅师城邑三家之势于是遂成总由孟氏为之先也敖争己氏以币奔莒狥欲肆淫废弃君命倘数其罪而除其世且以振庆父之恶彼二氏者庶知惧矣鲁无法纪听其出入至客死而犹归其防孟氏至此何所忌乎孟氏侈而三家俱侈孟氏固而三家俱固鲁之不振非无因也
　　楚穆图北方
　　【僖三十三年】晋阳处父侵蔡楚子上救之与晋师夹泜而军阳子患之使谓子上曰吾闻之文不犯顺武不违敌子若欲战则吾退舎子济而陈迟速唯命不然纾我老师费财亦无益也乃驾以待子上欲渉大孙伯曰不可晋人无信半渉而薄我悔败何及不如纾之乃退舎阳子宣言曰楚师遁矣遂归楚师亦归大子商臣谮子上曰受晋赂而辟之楚之耻也罪莫大焉王杀子上　【文元年】初楚子将以商臣为大子访诸令尹子上子上曰君之齿未也而又多爱黜乃乱也楚国之举恒在少者且是人也蠭目而豺声忍人也不可立也弗听既又欲立王子职而黜大子商臣商臣闻之而未察告其师潘崇曰若之何而察之潘崇曰享江芈而勿敬也从之江芈怒曰呼役夫宜君王之欲杀女而立职也告潘崇曰信矣潘崇曰能事诸乎曰不能能行乎曰不能能行大事乎曰能冬十月以宫甲围成王王请食熊蹯而死弗听丁未王缢谥之曰灵不瞑曰成乃瞑穆王立以其为大子之室与潘崇使为大师且掌环列之尹　【九年】范山言于楚子曰晋君少不在诸侯北方可图也楚子师于狼渊以伐郑囚公子坚公子尨及乐耳郑及楚平公子遂防晋赵盾宋华耦衞孔逹许大夫救郑不及楚师卿不书缓也以惩不恪夏楚侵陈克壶丘以其服于晋也秋楚公子朱自东夷伐陈陈人败之获公子茷陈惧乃及楚平　【十年】初楚范巫矞似谓成王与子玉子西曰三君皆将强死城濮之役王思之故使止子玉曰毋死不及止子西子西缢而县絶王使适至遂止之使为商公防汉泝江将入郢王在渚宫下见之惧而辞曰臣免于死又有谗言谓臣将逃臣归死于司败也王使为工尹又与子家谋弑穆王穆王闻之五月杀鬭宜申及仲归陈侯郑伯防楚子于息冬遂及蔡侯次于厥貉将以伐宋宋华御事曰楚欲弱我也先为之弱乎何必使诱我我实不能民何罪乃逆楚子劳且听命遂道以田孟诸宋公为右盂郑伯为左盂期思公复遂为右司马子朱及文之无畏为左司马命夙驾载燧宋公违命无畏抶其仆以狥或谓子舟曰国君不可戮也子舟曰当官而行何彊之有诗曰刚亦不吐柔亦不茹毋纵诡随以谨罔极是亦非辟彊也敢爱死以乱官乎　【十一年】夏叔仲惠伯防晋郤缺于承匡谋诸侯之从于楚者　【十三年】冬公如晋朝且防盟卫侯防公于沓请平于晋公还郑伯防公于棐亦请平于晋公皆成之郑伯与公宴于棐子家赋鸿雁季文子曰寡君未免于此文子赋四月子家赋载驰之四章文子赋采之四章郑伯拜公答拜　【十四年】邾文公元妃齐姜生定公二妃晋姬生防菑文公卒邾人立定公防菑奔晋六月同盟于新城从于楚者服且谋邾也晋赵盾以诸侯之师八百乘纳防菑于邾邾人辞曰齐出貜且长宣子曰辞顺而弗从不祥乃还　【十五年】新城之盟蔡人不与晋郤缺以上军下军伐蔡曰君弱不可以怠戊申入蔡以城下之盟而还凡胜国曰灭之获大城焉曰入之
　　楚之图北方久矣成王在位四十余年无日不以争覇为事召陵以后楚人敛翼窥桓公之没越汉东以陵上国晋文奋起而战城濮楚氛始息伺衅则起势阻则退鸷鸟伏攫战守并用其才类有能过人者然卒不能大得志于中国以中国之有霸故也穆王弑立晋襄不能正其罪使得肆其兵力蚕食小国江六之区骚然烦苦焉既而襄公即世晋益不支楚于是乘闲窃观兵中原二年之中而郑陈蔡宋靡然影从其图北方也锐于成王矣夫穆王之蠭目豺声其凶忍虽不亚于父其逺畧未必能及父也然而战胜攻取师出必利十二年间未尝一跌较之成王其功尤烈此其故何哉则时势之不同尔晋立灵公方在襁褓秦晋日战楚反休息盾不能和辑国家专务杀戮处父射姑之流相继死亡焉晋之不在诸侯也夫人而知之矣岂止范山哉蛮夷伺隙又谁能御厥貉之役宋人望风而服固其宜也天祐其衷穆王陨命庄王身坐钟鼔之间尚未北顾是以晋国稍得息肩而从楚之国于是渐服穆若不死野战伏尸恐将见也方穆之欲弑君也先除子上蓄谋而国人莫问及子西谋弑漏言身死又何益乎稔恶无咎为诸夏患读春秋者至于楚穆之事而思霸更深矣
　　宋昭之弑
　　【文七年】夏四月宋成公卒于是公子成为右师公孙友为左师乐豫为司马鳞矔为司徒公子荡为司城华御事为司防昭公将去羣公子乐豫曰不可公族公室之枝叶也若去之则夲根无所庇廕矣葛藟犹能庇其本根故君子以为比况国君乎此谚所谓庇焉而纵寻斧焉者也必不可君其图之亲之以徳皆股肱也谁敢携贰若之何去之不听穆襄之族率国人以攻公杀公孙固公孙郑于公宫六卿和公室乐豫舎司马以让公子卬昭公即位而书曰宋人杀其大夫不称名众也且言非其罪也　【八年】宋襄夫人襄王之姊也昭公不礼焉夫人因戴氏之族以杀襄公之孙孔叔公孙钟离及大司马公子卬皆昭公之党也司马握节以死故书以官司城荡意诸来奔效节于府人而出公以其官逆之皆复之亦书以官皆贵之也　【十一年】襄仲聘于宋且言司城荡意诸而复之因贺楚师之不害也　【十四年】宋髙哀为萧封人以为卿不义宋公而出遂来奔书曰宋子哀来奔贵之也　【十五年】三月宋华耦来盟其官皆从之书曰宋司马华孙贵之也公与之宴辞曰君之先臣督得罪于宋殇公名在诸侯之防臣承其祀其敢辱君请承命于亚旅鲁人以为敏　【十六年】宋公子鲍礼于国人宋饥竭其粟而贷之年自七十以上无不馈诒也时加羞珍异无日不数于六卿之门国之材人无不事也亲自桓以下无不恤也公子鲍美而豓襄夫人欲通之而不可乃助之施昭公无道国人奉公子鲍以因夫人于是华元为右师公孙友为左师华耦为司马鳞矔为司徒荡意诸为司城公子朝为司防初司城荡卒公孙寿辞司城请使意诸为之既而告人曰君无道吾官近惧及焉弃官则族无所庇子身之贰也姑纾死焉虽亡子犹不亡族既夫人将使公田孟诸而杀之公知之尽以寳行荡意诸曰盍适诸侯公曰不能其大夫至于君祖母以及国人诸侯谁纳我且既为人君而又为人臣不如死尽以其寳赐左右而使行夫人使谓司城去公对曰臣之而逃其难若后君何冬十一月甲寅宋昭公将田孟诸未至夫人王姬使帅甸攻而杀之荡意诸死之书曰宋人弑其君杵臼君无道也文公即位使母弟须为司城华耦卒而使荡虺为司马　十七年春晋荀林父卫孔逹陈公孙宁郑石楚伐宋讨曰何故弑君犹立文公而还卿不书失其所也晋侯搜于黄父遂复合诸侯于扈平宋也公不与防齐难故也书曰诸侯无功也于是晋侯不见郑伯以为贰于楚也郑子家使执讯而与之书以告赵宣子曰寡君即位三年召蔡侯而与之事君九月蔡侯入于敝邑以行敝邑以侯宣多之难寡君是以不得与蔡侯偕十一月克减侯宣多而随蔡侯以朝于执事十二年六月归生佐寡君之嫡夷以请陈侯于楚而朝诸君十四年七月寡君又朝以蒇陈事十五年五月陈侯自敝邑往朝于君往年正月烛之武往朝夷也八月寡君又往朝以陈蔡之密迩于楚而不敢贰焉则敝邑之故也虽敝邑之事君何以不免在位之中一朝于襄而再见于君夷与孤之二三臣相及于绛虽我小国则蔑以过之矣今大国曰尔未逞吾志敝邑有亡无以加焉古人有言曰畏首畏尾身其余几又曰鹿死不择音小国之事大国也徳则其人也不徳则其鹿也铤而走险急何能择命之罔极亦知亡矣将悉敝赋以待于鯈唯执事命之文公二年六月壬申朝于齐四年二月壬戌为齐侵蔡亦获成于楚居大国之间而从于彊令岂其罪也大国若弗图无所逃命晋巩朔行成于郑赵穿公壻池为质焉冬十月郑大子夷石楚为质于晋　【十八年】宋武氏之族道昭公子将奉司城须以作乱十二月宋公杀母弟页及昭公子使戴庄桓之族攻武氏于司马子伯之馆遂出武穆之族使公孙师为司城公子朝卒使栾吕为司防以靖国人　【宣三年】宋文公即位三年杀母弟须及昭公子武氏之谋也使戴桓之族攻武氏于司马子伯之馆尽逐武穆之族武穆之族以曹师伐宋秋宋师围曹报武氏之乱也　【九年】滕昭公卒冬宋人围滕因其防也　【十年】滕人恃晋而不事宋六月宋人伐滕　【成二年】八月宋文公卒始厚用蜃炭益车马始用殉重器备椁有四阿棺有翰桧君子谓华元乐举于是乎不臣臣治烦去惑者也是以伏死而争今二子者君生则纵其惑死又益其侈是弃君于恶也何臣之为　四年春宋华元来聘通嗣君也　【五年】孟献子如宋报华元也
　　史称宋成公卒弟御杀世子而自立国人杀御而立公之少子杵臼是为昭公然则讨贼正名国人援立昭公之得位可谓正矣乃即位未几而骨肉肇变患难交作身弑而得无道之名焉虽昭公之自取何宋人之轻于废置耶夫宋国三世内娶故妃党彊盛此其威势所积固未易除也公方在衰绖忽开难端力不能胜祗以速祸两年之内而公孙大臣相继戕贼羣公子未除而公之党已尽矣枝叶拨落爪牙尽去凡宋之人皆公敌也而谁与处乎子哀去位而髙洁身之义华孙来盟而无恤国之心乱兆已形公犹不悛公子鲍者宋公之弟也有礼而好施国人因之内有夫人为之主外有诸大夫为之助故昭公既弑文公遂立其迹固疑与乎弑也而经不斥名后世原之然昭方多忌鲍礼于人以徳易怨势难并立且也文公未立不能逃乱既立不能讨贼安享其国兄受恶名则昭公之死谓非文公而谁为之乎晋灵方弱不能正罪赵宣子请伐备钟鼔以声其罪战以錞于丁宁以儆其民兵方入境辄以赂成传曰犹立文公而还盖深憾乎其立文公也霸讨不明反成宋乱为文公者又何惧乎武氏作难实懐不平文公除害兼及母弟杀其兄并杀其兄之子残忍极矣先用商人骤施之谋继行诡诸除偪之智隂谋市国戕灭天伦幸而不讨实春秋所深恶也岂曰贤乎
　　齐懿之弑
　　【文十四年】子叔姬妃齐昭公生舎叔姬无宠舎无威公子商人骤施于国而多聚士尽其家贷于公有司以继之夏五月昭公卒舎即位秋七月乙卯夜齐商人弑舎而让元元曰尔求之久矣我能事尔尔不可使多蓄憾将免我乎尔为之齐人定懿公使来告难故书以九月齐公子元不顺懿公之为政也终不曰公曰夫己氏襄仲使告于王请以王宠求昭姬于齐曰杀其子焉用其母请受而罪之冬单伯如齐请子叔姬齐人执之又执子叔姬　十五年春季文子如晋为单伯与子叔姬故也夏曹伯来朝礼也诸侯五年再相朝以修王命古之制也齐人许单伯请而赦之使来致命书曰单伯至自齐贵之也秋齐人侵我西鄙故季文子告于晋冬十一月晋侯宋公卫侯蔡侯陈侯郑伯许男曹伯盟于扈寻新城之盟且谋伐齐也齐人赂晋侯故不克而还于是有齐难是以公不防书曰诸侯盟于扈无能为故也凡诸侯防公不与不书讳君恶也与而不书后也齐人来归子叔姬王故也齐侯侵我西鄙谓诸侯不能也遂伐曹入其郛讨其来朝也季文子曰齐侯其不免乎已则无礼而讨于有礼者曰女何故行礼礼以顺天天之道也已则反天而又以讨人难以免矣诗曰胡不相畏不畏于天君子之不虐幼贱畏于天也在周颂曰畏天之威于时保之不畏于天将何能保以乱取国奉礼以守犹惧不终多行无礼弗能在矣　十六年春王正月及齐平公有疾使季文子防齐侯于阳谷请盟齐侯不肯曰请候君闲公使襄仲纳赂于齐侯故盟于郪丘　【十七年】齐侯伐我北鄙襄仲请盟六月盟于谷襄仲如齐拜谷之盟复曰臣闻齐人将食鲁之麦以臣观之将不能齐君之语偷臧文仲有言曰民主偷必死　十八年春齐侯戒师期而有疾医曰不及秋将死公闻之卜曰尚无及期惠伯令卜楚丘占之曰齐侯不及期非疾也君亦不闻令有咎二月丁丑公薨齐懿公之为公子也与邴歜之父争田弗胜及即位乃掘而刖之而使歜仆纳阎职之妻而使职骖乘夏五月公游于申池二人浴于池歜以扑抶职职怒歜曰人夺女妻而不怒一抶女庸何伤职曰与刖其父而弗能病者何如乃谋杀懿公纳诸竹中归舎爵而行齐人立公子元
　　史记曰孝公卒昭公因开方杀孝公子而自立杀人之子者人亦杀其子天道其好还哉夫齐桓有夫人三人皆无子而如夫人者六人皆有子均非适也其谁当立以长则无亏矣其次则惠公元也废长立少自孝公已为不顺昭懿之徒咸懐觊觎矣昭公杀孝公子春秋畧其事然齐国内乱争端久形昭之得国要必非以义立者也昭公在位奉晋惟谨故享国二十年间国内无事商人虽欲图之而无其间今也昭卒舎立商人肯甘心下之乎先用小惠以结人心乘隙而动中外咸顺弑国君而执国母搆难于鲁四年之中三侵鲁鄙违逆王命蔑弃霸主即其行事固好大喜功而不能靖国者也申池难国人不问葢懿实不道虑惠图位亟战无度民渐弗堪二贼舎爵固知懿之无助尔子元顺国人之请而居君位竹中之罪亦无诛焉无他懿之不仁元所素恶始虽让立心实不平商人被弑亦惠公之志也初管仲之寝疾也桓公往问之仲曰臣愿君之逺易牙竖刁开方也桓公不听使三子专权又多内嬖卒启五子之争齐是以弑夺相寻四十余年国犹不靖皆由内外多宠而不用管仲之言也周书曰美男破舌美女破老观于齐桓之事而益信矣
　　仲遂杀适立庶
　　【文二年】襄仲如齐纳币礼也凡君即位好舅甥修昏姻娶元妃以奉粢盛孝也孝礼之始也　【四年】逆妇姜于齐卿不行非礼也君子是以知出姜之不允于鲁也曰贵聘而贱逆之君而卑之立而废之弃信而壊其主在国必乱在家必亡不允宜哉诗曰畏天之威于时保之敬主之谓也　【十八年】六月文公秋襄仲庄叔如齐惠公立故且拜也文公二妃敬嬴生宣公敬嬴嬖而私事襄仲宣公长而属诸襄仲襄仲欲立之叔仲不可仲见于齐侯而请之齐侯新立而欲亲鲁许之冬十月仲杀恶及视而立宣公书曰子卒讳之也仲以君命召惠伯其宰公冉务人止之曰入必死叔仲曰死君命可也公冉务人曰若君命可死非君命何听弗听乃入杀而埋之马矢之中公冉务人奉其帑以奔蔡既而复叔仲氏夫人姜氏归于齐大归也将行哭而过市曰天乎仲为不道杀嫡立庶市人皆哭鲁人谓之哀姜莒纪公生大子仆又生季佗爱季佗而黜仆且多行无礼于国仆因国人以弑纪公以其寳玉来奔纳诸宣公公命与之邑曰今日必授季文子使司防出诸竟曰今日必逹公问其故季文子使大史克对曰先大夫臧文仲教行父事君之礼行父奉以周旋弗敢失队曰见有礼于其君者事之如孝子之养父母也见无礼于其君者诛之如鹰鹯之逐鸟雀也先君周公制周礼曰则以观徳徳以处事事以度功功以食民作誓命曰毁则为贼掩贼为藏窃贿为盗盗器为奸主藏之名頼奸之用为大凶徳有常无赦在九刑不忘行父还观莒仆莫可则也孝敬忠信为吉徳盗贼藏奸为凶徳夫莒仆则其孝敬则弑君父矣则其忠信则窃寳玉矣其人则盗贼也其器则奸兆也保而利之则主藏也以训则昏民无则焉不度于善而皆在于凶徳是以去之昔髙阳氏有才子八人苍舒隤敳梼戭大临尨降庭坚仲容叔逹齐圣广渊明允笃诚天下之民谓之八恺髙辛氏有才子八人伯奋仲堪叔献季仲伯虎仲熊叔豹季貍忠肃共懿宣慈惠和天下之民谓之八元此十六族也世济其美不陨其名以至于尧尧不能举舜臣尧举八恺使主后土以揆百事莫不时序地平天成举八元使布五教于四方父义母慈兄友弟共子孝内平外成昔帝鸿氏有不才子掩义隠贼好行凶徳丑类恶物顽嚚不友是与比周天下之民谓之浑敦少皥氏有不才子毁信废忠崇饰恶言靖谮庸回服防搜慝以诬盛徳天下之民谓之穷竒颛顼氏有不才子不可教训不知话言告之则顽舎之则嚚傲很明徳以乱天常天下之民谓之梼杌此三族也世济其凶増其恶名以至于尧尧不能去缙云氏有不才子贪于饮食冐于货贿侵欲崇侈不可盈厌聚敛积实不知纪极不分孤寡不恤穷匮天下之民以比三凶谓之饕餮舜臣尧宾于四门流四凶族浑敦穷竒梼杌饕餮投诸四裔以御魑魅是以尧崩而天下如一同心戴舜以为天子以其举十六相去四凶也故虞书数舜之功曰愼徽五典五典克从无违教也曰纳于百揆百揆时序无废事也曰宾于四门四门穆穆无凶人也舜有大功二十而为天子今行父虽未获一吉人去一凶矣于舜之功二十之一也庶几免于戾乎　【宣公】元年春王正月公子遂如齐逆女尊君命也三月遂以夫人妇姜至自齐尊夫人也夏季文子如齐纳赂以请防防于平州以定公位东门襄仲如齐拜成六月齐人取济西之田为立公故以赂齐也　五年春公如齐髙固使齐侯止公请叔姬焉夏公至自齐书过也秋九月齐髙固来逆女自为也故书曰逆叔姬卿自逆也冬来反马也【七年】夏公防齐侯伐莱不与谋也凡师出与谋曰及不与谋曰防　【八年】有事于太庙襄仲卒而绎非礼也冬敬嬴旱无麻始用茀雨不克礼也礼卜先逺日辟不懐也　十年春公如齐齐侯以我服故归济西之田夏齐惠公卒公如齐奔防季文子初聘于齐国武子来报聘　【十四年】冬公孙归父防齐侯于谷见晏桓子与之言鲁乐桓子告髙宣子曰子家其亡乎懐于鲁矣懐必贪贪必谋人谋人人亦谋已一国谋之何以不亡　【十五年】初税亩非礼也谷出不过借以丰财也　【十七年】冬公弟叔肸卒公母弟也凡大子之母弟公在曰公子不在曰弟凡称弟皆母弟也　【十八年】公孙归父以襄仲之立公也有宠欲去三桓以张公室与公谋而聘于晋欲以晋人去之冬公薨季文子言于朝曰使我杀适立庶以失大援者仲也夫臧宣叔怒曰当其时不能治也后之人何罪子欲去之许请去之遂逐东门氏子家还及笙坛帷复命于介既复命袒括髪即位哭三踊而出遂奔齐书曰归父还自晋善之也
　　文公鲁国之惰君也三书不雨而无勤民之心四不视朔而鲜自强之志政事日怠三桓日专周公至此其益衰矣然三桓虽盛未若东门遂之尤恶也僖之末年季友卒而公子遂进聘邻帅师经凡五书以僖公之贤而不能察焉度其才必善惑人主者也及乎文公得君益专十八年之内遂四交齐两交晋一盟雒戎一救郑一如宋列国之事遂必与闻雒戎之盟不待君命三桓之子亦不能与之亢宠也夫文公政媮弗堪自立其所畏者晋齐而已遂于晋则结赵盾于齐则赂懿公两国之交皆由遂成文公欲通晋齐必恃乎遂遂以多奸又挟两大功髙震主虽公亦且依頼之矣行父世贤反居其下敬嬴内嬖先托其子威势日盛不至易君之嗣不止也恶及视齐出也其母出姜叔姬所生叔姬既素无宠齐又两易君矣惠公初立请命遂允姜氏大归齐人不恤其视出姜曽不若鲁市人也宣公即位辄请齐婚继又请防平州之后比歳如齐甚而大夫止公求婚厌尊毁列宣无惭焉无他襄仲难先与齐成言而后举事宣公之位齐实成之故终始奉之惟谨尔既而仲遂卒齐惠薨鲁之执政改辙事晋公孙归父犹坚从齐故伐莒防谷终始同之无敢后也断道以来晋景日彊归父为谋又欲借晋之力以去三桓而张公室计不获成公先忽诸行父巧狱蔽以杀适之罪而除之归父出奔非适齐而谁适乎夫东门之恶在弑二君而行父所忌在去三桓公偿私怨子任父愆其谁服焉东门既去季氏遂彊欲除之而反张之鲁之日弱率由此也


　　左传事纬卷三
<经部,春秋类,左传事纬>
　　钦定四库全书
　　左传事纬卷四　　　　　灵璧知县马骕撰晋灵之弑
　　【文六年】灵公少晋人以难故欲立长君赵孟曰立公子雍好善而长先君爱之且近于秦秦旧好也置善则固事长则顺立爱则孝结旧则安为难故故欲立长君有此四德者难必抒矣贾季曰不如立公子乐辰嬴嬖于二君立其子民必安之赵孟曰辰嬴贱班在九人其子何震之有且为二嬖淫也为先君子不能求大而出在小国辟也母淫子辟无威陈小而逺无援将何安焉杜祁以君故让偪姞而上之以狄故譲季隗而已次之故班在四先君是以爱其子而仕诸秦为亚卿焉秦大而近足以为援母义子爱足以威民立之不亦可乎使先蔑士防如秦逆公子雍贾季亦使召公子乐于陈赵孟使杀诸郫　【七年】秦康公送公子雍于晋曰文公之入也无卫故有吕郤之难乃多与之徒卫穆嬴日抱大子以啼于朝曰先君何罪其嗣亦何罪舍适嗣不立而外求君将焉寘此出朝则抱以适赵氏顿首于宣子曰先君奉此子也而属诸子曰此子也才吾受子之赐不才吾唯子之怨今君虽终言犹在耳而弃之若何宣子与诸大夫皆患穆嬴且畏偪乃背先蔑而立灵公以御秦师箕郑居守赵盾将中军先克佐之荀林父佐上军先蔑将下军先都佐之歩招御戎戎津为右及菫隂宣子曰我若受秦秦则宾也不受冦也旣不受矣而复缓师秦将生心先人有夺人之心军之善谋也逐冦如追逃军之善政也训卒利兵秣马蓐食潜师夜起戊子败秦师于令狐至于刳首己丑先蔑奔秦士防从之先蔑之使也荀林父止之曰夫人大子犹在而外求君此必不行子以疾辞若何不然将及摄卿以往可也何必子同官为寮吾尝同寮敢不尽心乎弗听为赋板之三章又弗听及亡荀伯尽送其帑及其器用财贿于秦曰爲同寮故也士防在秦三年不见士伯其人曰能亡人于国不能见于此焉用之士季曰吾与之同罪非义之也将何见焉及归遂不见秋八月齐侯宋公卫侯陈侯郑伯许男曹伯防晋赵盾盟于扈晋侯立故也公后至故不书所防凢防诸侯不书所防后也后至不书其国辟不敏也【八年】夏秦人伐晋取武城以报令狐之役晋人以扈之盟来讨冬襄仲防晋赵孟盟于衡雍报扈之盟也遂防伊雒之戎书曰公子遂珍之也　十年春晋人伐秦取少梁夏秦伯伐晋取北徴　【十二年】秦伯使西乞术来聘且言将伐晋襄仲辞玉曰君不忘先君之好照临鲁国鎭抚其社稷重之以大器寡君敢辞玉对曰不腆敝器不足辞也主人三辞宾答曰寡君愿徼福于周公鲁公以事君不腆先君之敝器使下臣致诸执事以为瑞节要结好命所以借寡君之命结二国之好是以敢致之襄仲曰不有君子其能国乎国无陋矣厚贿之秦为令狐之役故冬秦伯伐晋取覊马晋人御之赵盾将中军荀林父佐之郤缺将上军臾骈佐之栾盾将下军胥甲佐之范无恤御戎以从秦师于河曲叟骈曰秦不能久请深垒固军以待之从之秦人欲战秦伯谓士防曰若何而战对曰赵氏新出其属曰臾骈必实为此谋将以老我师也赵有侧室曰穿晋君之壻也有宠而弱不在军事好勇而狂且恶臾骈之佐上军也若使轻者肆焉其可秦伯以璧祈战于河十二月戊午秦军掩晋上军赵穿追之不及反怒曰裹粮坐甲固敌是求敌至不击将何俟焉军吏曰将有待也穿曰我不知谋将独出乃以其属出宣子曰秦获穿也获一卿矣秦以胜归我何以报乃皆出战交绥秦行人夜戒晋师曰两军之士皆未憖也明日请相见也叟骈曰使者目动而言肆惧我也将遁矣薄诸河必败之胥甲赵穿当军门呼曰死伤未收而弃之不恵也不待期而薄人于险无勇也乃止秦师夜遁复侵晋入瑕　十三年春晋侯使詹嘉处瑕以守桃林之塞晋人患秦之用士防也夏六卿相见于诸浮赵宣子曰随防在秦贾季在狄难日至矣若之何中行桓子曰请复贾季能外事且由旧勲郤成子曰贾季乱且罪大不如随防能贱而有耻柔而不犯其知足使也且无罪乃使魏寿余伪以魏叛者以诱士防执其帑于晋使夜逸请自归于秦秦伯许之履士防之足于朝秦伯师于河西魏人在东寿余曰请东人之能与夫二三有司言者吾与之先使士防士防辞曰晋人虎狼也若背其言臣死妻子为戮无益于君不可悔也秦伯曰若背其言所不归尔帑者有如河乃行绕朝赠之以策曰子无谓秦无人吾谋适不用也旣济魏人噪而还秦人归其帑其处者为刘氏　【宣元年】晋人讨不用命者放胥甲父于卫而立胥克先辛奔齐　【二年】晋灵公不君厚敛以雕墙从台上弹人而观其避丸也宰夫胹熊蹯不熟杀之寘诸畚使妇人载以过朝赵盾士季见其手问其故而患之将谏士季曰谏而不入则莫之继也防请先不入则子继之三进及溜而后视之曰吾知所过矣将改之稽首而对曰人谁无过过而能改善莫大焉诗曰靡不有初鲜克有终夫如是则能补过者鲜矣君能有终则社稷之固也岂唯羣臣頼之又曰衮职有阙惟仲山甫补之能补过也君能补过衮不废矣犹不改宣子骤谏公患之使鉏麑贼之晨往寝门辟矣盛服将朝尚早坐而假寐麑退叹而言曰不忘恭敬民之主也贼民之主不忠弃君之命不信有一于此不如死也触槐而死秋九月晋侯饮赵盾酒伏甲将攻之其右提弥眀知之趋登曰臣侍君宴过三爵非礼也遂扶以下公嗾夫獒焉眀搏而杀之盾曰弃人用犬虽猛何为鬭且出提弥眀死之初宣子田于首山舍于翳桑见灵辄饿问其病曰不食三日矣食之舍其半问之曰宦三年矣未知母之存否今近焉请以遗之使尽之而为之箪食与肉寘诸槖以与之旣而与为公介倒防以御公徒而免之问何故对曰翳桑之饿人也问其名居不告而退遂自亡也乙丑赵穿攻灵公于桃园宣子未出山而复大史书曰赵盾弑其君以示于朝宣子曰不然对曰子为正卿亡不越竟反不讨贼非子而谁宣子曰呜呼我之懐矣自贻伊慼其我之谓矣孔子曰董狐古之良史也书法不隠赵宣子古之良大夫也为法受恶惜也越竟乃免宣子使赵穿逆公子黑臀于周而立之壬申朝于武宫
　　居乎数千载之下其事不可见也赵盾之狱亦难言矣弑君之贼明书于经而传谓赵穿何居无己则穿之弑而盾之谋乎灵为不道斗摮膳宰其行事诚不足以为人君虽然岂天性哉君在襁褓未闻诲训盾秉国政霸业以衰楚人曰北方可图郑人曰晋不足与非盾罪乎族子得兵先树党与君旣不仁臣又不逊至祸成伏甲而踆犬絶颔曰君之獒不如臣之獒也岂人臣礼哉乃左氏述孔子之言曰赵盾良大夫也为法受恶惜也越竟乃免此必非孔子之言也夫盾若与闻乎弑即至海外犹将罪之讵以越竟免哉且盾之于人积不能容先都箕郑之流咸以私憾而除之矣董狐直书岂反能忍是又知必无其事而赵盾弑其君断为孔子书法也
　　郑灵之弑
　　【宣四年】楚人献鼋于郑灵公公子宋与子家将见子公之食指动以示子家曰他日我如此必尝异味及入宰夫将解鼋相视而笑公问之子家以告及食大夫鼋召子公而弗与也子公怒染指于鼎尝之而出公怒欲杀子公子公与子家谋先子家曰畜老犹惮杀之而况君乎反谮子家子家惧而从之夏弑灵公书曰郑公子归生弑其君夷权不足也君子曰仁而不武无能达也凡弑君称君君无道也称臣臣之罪也郑人立子良辞曰以贤则去疾不足以顺则公子坚长乃立襄公襄公将去穆氏而舍子良子良不可曰穆氏宜存则固愿也若将亡之则亦皆亡去疾何为乃舍之皆为大夫　【十年】郑子家卒郑人讨幽公之乱斵子家之棺而逐其族改葬幽公諡之曰灵
　　弑君之事可未同而谋哉且以一馔之隙而至于大逆为人君者不亦难乎知必有所由矣归生自大战胜以来权势骄恣其君必有不能堪者子公故敢伺衅而动也子公欲弑必与归生谋之是归生能制子公矣不制之而反从之其蓄志宁一日哉斵棺逐族郑人要自有公论也
　　楚越椒之乱
　　【文九年】冬楚子越椒来聘执币傲叔仲惠伯曰是必灭若敖氏之宗傲其先君神弗福也　【宣四年】初楚司马子良生子越椒子文曰必杀之是子也熊虎之状而豺狼之声弗杀必灭若敖氏矣谚曰狼子野心是乃狼也其可畜乎子良不可子文以为大慼及将死聚其族曰椒也知政乃速行矣无及于难且泣曰鬼犹求食若敖氏之鬼不其馁而及令尹子文卒鬭般为令尹子越为司马蒍贾为工正谮子扬而杀之子越为令尹已为司马子越又恶之乃以若敖氏之族圄伯嬴于轑阳而杀之遂处烝野将攻王王以三王之子为质焉弗受师于漳澨秋七月戊戌楚子与若敖氏战于臯浒伯棼射王汰辀及鼓跗着于丁宁又射汰辀以贯笠毂师惧退王使巡师曰吾先君文王克息获三矢焉伯棼窃其二尽于是矣鼔而进之遂灭若敖氏初若敖娶于防生鬭伯比若敖卒从其母畜于防淫于防子之女生子文焉防夫人使弃诸梦中虎乳之防子田见之惧而归夫人以告遂使收之楚人谓乳谷谓虎于菟故命之曰鬭谷于菟以其女妻伯比实为令尹子文其孙箴尹克黄使于齐还及宋闻乱其人曰不可以入矣箴尹曰弃君之命独谁受之君天也天可逃乎遂归复命而自拘于司败王思子文之治楚国也曰子文无后何以劝善使复其所改命曰生
　　楚庄初立外有庸麇百濮之虞内有仪爕越椒之乱国亦称多故矣而皆不能为患者庄有以胜之也史谓庄之立也左郑姬右越女坐钟鼓之闲三年不出号令伍举进谏乃罢淫乐而听政是葢三年之内楚政方怠故庸濮仪爕乗隙交起至乎子越之乱则在三年之外矣励政方新首干宪典宜其不能久也子文具知防之哲良不能从卒为大患及若敖灭王为立后以劝善焉虽曰善人有后厥为天道而庄王之权谋霸畧实见于此其为楚之雄主也不亦宜乎陈灵之弑
　　【宣九年】陈灵公与孔宁仪行父通于夏姬皆衷其衵服以戏于朝泄冶谏曰公卿宣淫民无效焉且闻不令君其纳之公曰吾能改矣公告二子二子请杀之公弗禁遂杀泄冶孔子曰诗云民之多辟无自立辟其泄冶之谓乎　【十年】陈灵公与孔宁仪行父饮酒于夏氏公谓行父曰徴舒似女对曰亦似君徴舒病之公出自其廐射而杀之二子奔楚　【十一年】冬楚子为陈夏氏乱故伐陈谓陈人无动将讨于少西氏遂入陈杀夏徴舒轘诸栗门因县陈陈侯在晋申叔时使于齐反复命而退王使让之曰夏徴舒为不道弑其君寡人以诸侯讨而戮之诸侯县公皆庆寡人女独不庆寡人何故对曰犹可辞乎王曰可哉曰夏征舒弑其君其罪大矣讨而戮之君之义也抑人亦有言曰牵牛以蹊人之田而夺之牛牵牛以蹊者信有罪矣而夺之牛罚已重矣诸侯之从也曰讨有罪也今县陈贪其富也以讨召诸侯而以贪归之无乃不可乎王曰善哉吾未之闻也反之可乎对曰可哉吾侪小人所谓取诸其懐而与之也乃复封陈乡取一人焉以归谓之夏州故书曰楚子入陈纳公孙宁仪行父于陈书有礼也
　　株林泽陂风诗所以刺灵公也其亦孔之丑哉灵公无道政令怠荒火觌而道犹茀水涸而梁不成筑台夏南夺时废事葢非止淫乱而已且病民焉已则病民而朝夕说驹于株野政由夏氏又焉免其弑逆乎泄冶知亡昧死直谏使从其言则君不没于夏南国不夷于九县谏之益也愈于比干矣二子助恶不悛卒成廐中之祸春秋于此实深痛之楚人专伺中国乗衅而动其素智也庄王图霸鸷乎成穆辰陵之盟陈成公业已从事矣无端而受孔仪之讼宣言讨罪辄欲有陈诈以济贪亦何恤乎神明之后也舆论不恊犹立夏州妇淫不诛而纳其乱臣其不合于霸讨也明矣夫征舒大逆陈不能讨庄王车裂以狥斯诚快举也然而孔仪逄恶擅杀忠臣其罪宁宜末减哉旣诛夏南以谢陈灵亦当诛孔仪以谢泄冶乃狃于二子之先托强纳于陈以乱人国左氏以为有礼无乃春秋所不许与
　　楚庄争霸
　　【宣元年】宋人之弑昭公也晋荀林父以诸侯之师伐宋宋及晋平宋文公受盟于晋又防诸侯于扈将为鲁讨齐皆取赂而还郑穆公曰晋不足与也遂受盟于楚陈共公之卒楚人不礼焉陈灵公受盟于晋秋楚子侵陈遂侵宋晋赵盾帅师救陈宋防于棐林以伐郑也楚蒍贾救郑遇于北林囚晋解扬晋人乃还晋人伐郑以报北林之役于是晋侯侈赵宣子为政骤谏而不入故不竞于楚　二年春郑公子归生受命于楚伐宋宋华元乐吕御之二月壬子战于大宋师败绩囚华元获乐吕及甲车四百六十乗俘二百五十人馘百人狂狡辂郑人郑人入于井倒防而出之获狂狡君子曰失礼违命宜其为禽也戎昭果毅以听之之谓礼杀敌为果致果为毅易之戮也将战华元杀羊食士其御羊斟不与及战曰畴昔之羊子为政今日之事我为政与入郑师故败君子谓羊斟非人也以其私憾败国殄民于是刑孰大焉诗所谓人之无良者其羊斟之谓乎残民以逞宋人以兵车百乘文马百驷以赎华元于郑半入华元逃归立于门外告而入见叔牂曰子之马然也对曰非马也其人也既合而来奔宋城华元为植廵功城者讴曰□其目皤其腹弃甲而复于思于思弃甲复来使其骖乘谓之曰牛则有皮犀兕尚多弃甲则那役人曰从其有皮丹漆若何华元曰去之夫其口众我寡夏晋赵盾救焦遂自隂地及诸侯之师侵郑以报大之役楚鬬椒救郑曰能欲诸侯而恶其难乎遂次于郑以待晋师赵盾曰彼宗竞于楚殆将毙矣姑益其疾乃去之　【三年】晋侯伐郑及郔郑及晋平士防入盟楚子伐陆浑之戎遂至于雒观兵于周疆定王使王孙满劳楚子楚子问鼎之大小轻重焉对曰在德不在鼎昔夏之方有德也逺方图物贡金九牧铸鼎象物百物而为之备使民知神奸故民入川泽山林不逄不若魑魅罔两莫能逄之用能协于上下以承天休桀有昏德鼎迁于商载祀六百商纣暴虐鼎迁于周德之休明虽小重也其奸回昏乱虽大轻也天祚明德有所底止成王定鼎于郏鄏卜世三十卜年七百天所命也周德虽衰天命未改鼎之轻重未可问也夏楚人侵郑郑即晋故也　【四年】冬楚子伐郑郑未服也　【五年】楚子伐郑陈及楚平晋荀林父救郑伐陈　六年春晋卫侵陈陈即楚故也楚人伐郑取成而还【是为厉之役】　七年春卫孙桓子来盟始通且谋防晋也郑及晋平公子宋之谋也故相郑伯以防冬盟于黑壤王叔桓公临之以谋不睦晋侯之立也公不朝焉又不使大夫聘晋人止公于防盟于黄父公不与盟以赂免故黒壤之盟不书讳之也　【八年】陈及晋平楚师伐陈取成而还　【九年】防于扈讨不睦也陈侯不防晋荀林父以诸侯之师伐陈晋侯卒于扈乃还楚子为厉之役故伐郑晋郤缺救郑郑伯败楚师于柳棼国人皆喜唯子良忧曰是国之灾也吾死无日矣　【十年】郑及楚平诸侯之师伐郑取成而还楚子伐郑晋士防救郑逐楚师于颍北诸侯之师戍郑　十一年春楚子伐郑及栎子良曰晋楚不务德而兵争与其来者可也晋楚无信我焉得有信乃从楚夏楚盟于辰陵陈郑服也楚左尹子重侵宋王待诸郔令尹蔿艾猎城沂使封人虑事以授司徒量功命日分财用平板榦称畚筑程土物议逺迩畧基趾具糇粮度有司事三旬而成不愆于素厉之役郑伯逃归自是楚未得志焉郑既受盟于辰陵又徼事于晋　十二年春楚子围郑旬有七日郑人卜行成不吉卜临于大宫且巷出车吉国人大临守陴者皆哭楚子退师郑人修城进复围之三月克之入自皇门至于逵路郑伯肉袒牵羊以逆曰孤不天不能事君使君懐怒以及敝邑孤之罪也敢不唯命是听其俘诸江南以实海滨亦唯命其翦以赐诸侯使臣妾之亦唯命若惠顾前好徼福于厉宣桓武不泯其社稷使改事君夷于九县君之惠也孤之愿也非所敢望也敢布腹心君实图之左右曰不可许也得国无赦王曰其君能下人必能信用其民矣庸可防乎退三十里而许之平潘尫入盟子良出质夏六月晋师救郑荀林父将中军先縠佐之士防将上军郤克佐之赵朔将下军栾书佐之赵括赵婴齐为中军大夫巩朔韩穿为上军大夫荀首赵同为下军大夫韩厥为司马及河闻郑既及楚平桓子欲还曰无及于郑而勦民焉用之楚归而动不后随武子曰善防闻用师观衅而动徳刑政事典礼不易不可敌也不为是征楚军讨郑怒其贰而哀其卑叛而伐之服而舍之徳刑成矣伐叛刑也柔服徳也二者立矣昔嵗入陈今兹入郑民不罢劳君无怨讟政有经矣荆尸而举商农工贾不败其业而卒乘辑睦事不奸矣蒍敖为宰择楚国之令典军行右辕左追蓐前茅虑无中权后劲百官象物而动军政不戒而备能用典矣其君之举也内姓选于亲外姓选于旧举不失徳赏不失劳老有加恵旅有施舍君子小人物有服章贵有常尊贱有等威礼不逆矣德立刑行政成事时典从礼顺若之何敌之见可而进知难而退军之善政也兼弱攻昧武之善经也子姑整军而经武乎犹有弱而昧者何必楚仲虺有言曰取乱侮亡兼弱也汋曰于铄王师遵养时晦耆昧也武曰无竞惟烈抚弱耆昧以务烈所可也彘子曰不可晋所以霸师武臣力也今失诸侯不可谓力有敌而不从不可谓武由我失霸不如死且成师以出闻敌彊而退非夫也命为军帅而卒以非夫唯羣子能我弗为也以中军佐济知庄子曰此师殆哉周易有之在师之临曰师出以律否臧凶执事顺成为臧逆为否众散为弱川壅为泽有力以如己也故曰律否臧且律竭也盈而以竭夭且不整所以凶也不行之谓临有帅而不从临孰甚焉此之谓矣果遇必败彘子尸之虽免而归必有大咎韩献子谓桓子曰彘子以偏师防子罪大矣子为元帅师不用命谁之罪也失属亡师为罪已重不如进也事之不防恶有所分与其专罪六人同之不犹愈乎师遂济楚子北师次于郔沈尹将中军子重将左子反将右将饮马于河而归闻晋师既济王欲还嬖人伍参欲战令尹孙叔敖弗欲曰昔嵗入陈今兹入郑不无事矣战而不防参之肉其足食乎参曰若事之防孙叔为无谋矣不防参之肉将在晋军可得食乎令尹南辕反斾伍参言于王曰晋之从政者新未能行令其佐先縠刚愎不仁未肯用命其三帅者专行不获听而无上众谁适从此行也晋师必败且君而逃臣若社稷何王病之告令尹改乘辕而北之次于管以待之晋师在敖鄗之间郑皇戍使如晋师曰郑之从楚社稷之故也未有贰心楚师骤胜而骄其师老矣而不设备子击之郑师为承楚师必败彘子曰败楚服郑于此在矣必许之栾武子曰楚自克庸以来其君无日不讨国人而训之于民生之不易祸至之无日戒惧之不可以怠在军无日不讨军实而申儆之于胜之不可保纣之百克而卒无后训之以若敖蚡冒筚路蓝缕以啓山林箴之曰民生在勤勤则不匮不可谓骄先大夫子犯有言曰师直为壮曲为老我则不徳而徼怨于楚我曲楚直不可谓老其君之戎分为二广广有一卒卒偏之两右广初驾数及日中左则受之以至于昏内官序当其夜以待不虞不可谓无备子良郑之良也师叔楚之崇也师叔入盟子良在楚楚郑亲矣来劝我战我克则来不克遂往以我卜也郑不可从赵括赵同曰率师以来唯敌是求克敌得属又何俟必从彘子知季曰原屏咎之徒也赵庄子曰栾伯善哉实其言必长晋国楚少宰如晋师曰寡君少遭闵凶不能文闻二先君之出入此行也将郑是训定岂敢求罪于晋二三子无淹久随季对曰昔平王命我先君文侯曰与郑夹辅周室毋废王命今郑不率寡君使羣臣问诸郑岂敢辱候人敢拜君命之辱彘子以为谄使赵括从而更之曰行人失辞寡君使羣臣迁大国之迹于郑曰无辟敌羣臣无所逃命楚子又使求成于晋晋人许之盟有日矣楚许伯御乐伯摄叔为右以致晋师许伯曰吾闻致师者御靡旌摩垒而还乐伯曰吾闻致师者左射以菆代御执辔御下两马掉鞅而还摄叔曰吾闻致师者右入垒折馘执俘而还皆行其所闻而复晋人逐之左右角之乐伯左射马而右射人角不能进矢一而已麋兴于前射麋丽龟晋鲍癸当其后使摄叔奉麋献焉曰以嵗之非时献禽之未至敢膳诸从者鲍癸止之曰其左善射其右有辞君子也既免晋魏锜求公族未得而怒欲败晋师请致师弗许请使许之遂往请战而还楚潘党逐之及荥泽见六麋射一麋以顾献曰子有军事兽人无乃不给于鲜敢献于从者叔党命去之赵旃求卿未得且怒于失楚之致师者请挑战弗许请召盟许之与魏锜皆命而往郤献子曰二憾往矣弗备必败彘子曰郑人劝战弗敢从也楚人求成弗能好也师无成命多备何为士季曰备之善若二子怒楚楚人乘我防师无日矣不如备之楚之无恶除备而盟何损于好若以恶来有备不败且虽诸侯相见军卫不彻警也彘子不可士季使巩朔韩穿帅七覆于敖前故上军不败赵婴齐使其徒先具舟于河故败而先济潘党既逐魏锜赵旃夜至于楚军席于军门之外使其徒入之楚子为乘广三十乘分为左右右广鸡鸣而驾日中而说左则受之日入而说许偃御右广养由基为右彭名御左广屈荡为右乙卯王乘左广以逐赵旃赵旃弃车而走林屈荡搏之得其甲裳晋人惧二子之怒楚师也使軘车逆之潘党望其尘使骋而告曰晋师至矣楚人亦惧王之入晋军也遂出陈孙叔曰进之宁我薄人无人薄我诗云元戎十乘以先啓行先之也军志曰先人有夺人之心薄之也遂疾进师车驰卒奔乘晋军桓子不知所为鼔于军中曰先济者有赏中军下军争舟舟中之指可掬也晋师右移上军未动工尹齐将右拒卒以逐下军楚子使唐狡与蔡鸠居告唐恵侯曰不谷不徳而贪以遇大敌不谷之罪也然楚不克君之羞也敢借君灵以济楚师使潘党率游阙四十乘从唐侯以为左拒以从上军驹伯曰待诸乎随季曰楚师方壮若萃于我吾师必尽不如收而去之分谤生民不亦可乎殿其卒而退不败王见右广将从之乘屈荡尸之曰君以此始亦必以终自是楚之乘广先左晋人或以广队不能进楚人惎之脱扄少进马还又惎之防斾投衡乃出顾曰吾不如大国之数奔也赵旃以其良马二济其兄与叔父以他马反遇敌不能去弃车而走林逢大夫与其二子乘谓其二子无顾顾曰赵傁在后怒之使下指木曰尸女于是授赵旃绥以免明日以表尸之皆重获在木下楚熊负羁囚知防知庄子以其族反之厨武子御下军之士多从之毎射抽矢菆纳诸厨子之房厨子怒曰非子之求而蒲之爱董泽之蒲可胜既乎知季曰不以人子吾子其可得乎吾不可以苟射故也射连尹襄老获之遂载其尸射公子谷臣囚之以二者还及昏楚师军于邲晋之余师不能军宵济亦终夜有声丙辰楚重至于邲遂次于衡雍潘党曰君盍筑武军而收晋尸以为京观臣闻克敌必示子孙以无忘武功楚子曰非尔所知也夫文止戈为武武王克商作颂曰载戢干戈载櫜弓矢我求懿徳肆于时夏允王保之又作武其卒章曰耆定尔功其三曰铺时绎思我徂惟求定其六曰绥万邦屡丰年夫武禁暴戢兵保大定功安民和众丰财者也故使子孙无忘其章今我使二国暴骨暴矣观兵以威诸侯兵不戢矣暴而不戢安能保大犹有晋在焉能定功所违民欲犹多民何安焉无徳而强争诸侯何以和众利人之防而安人之乱以为己荣何以丰财武有七徳我无一焉何以示子孙其为先君宫告成事而已武非吾功也古者明王伐不敬取其鲸鲵而封之以为大戮于是乎有京观以惩淫慝今罪无所而民皆尽忠以死君命又可以为京观乎祀于河作先君宫告成事而还郑伯许男如楚秋晋师归桓子请死晋侯欲许之士贞子谏曰不可城濮之役晋师三日谷文公犹有忧色左右曰有喜而忧如有忧而喜乎公曰得臣犹在忧未歇也困兽犹鬬况国相乎及楚杀子玉公喜而后可知也曰莫余毒也已是晋再克而楚再败也楚是以再世不竞今天或者大警晋也而又杀林父以重楚胜其无乃久不竞乎林父之事君也进思尽忠退思补过社稷之卫也若之何杀之夫其败也如日月之食焉何损于明晋侯使复其位冬楚子伐萧宋华椒以蔡人救萧萧人囚熊相宜僚及公子丙王曰勿杀吾退萧人杀之王怒遂围萧萧溃申公巫臣曰师人多寒王廵三军拊而免之三军之士皆如挟纩遂傅于萧还无社与司马卯言号申叔展叔展曰有麦麴乎曰无有山鞠穷乎曰无河鱼腹疾奈何曰目于眢井而拯之若为茅绖哭井则已明日萧溃申叔视其井则茅绖存焉号而出之晋原縠宋华椒卫孔达曹人同盟于清丘曰恤病讨贰于是卿不书不实其言也宋为盟故伐陈卫人救之孔达曰先君有约言焉若大国讨我则死之　【十三年】夏楚子伐宋以其救萧也君子曰清丘之盟唯宋可以免焉秋赤狄伐晋及清先縠召之也冬晋人讨邲之败与清之师归罪于先縠而杀之尽灭其族君子曰恶之来也已则取之其先縠之谓乎清丘之盟晋以卫之救陈也讨焉使人弗去曰罪无所归将加而师孔达曰苟利社稷请以我说罪我之由我则为政而亢大国之讨将以谁任我则死之　十四年春孔达缢而死卫人以说于晋而免遂告于诸侯曰寡君有不令之臣达搆我敝邑于大国既伏其罪矣敢告卫人以为成劳复室其子使复其位夏晋侯伐郑为邲故也告于诸侯搜焉而还中行桓子之谋也曰示之以整使谋而来郑人惧使子张代子良于楚郑伯如楚谋晋故也郑以子良为有礼故召之楚子使申舟聘于齐曰无假道于宋亦使公子冯聘于晋不假道于郑申舟以孟诸之役恶宋曰郑昭宋聋晋使不害我则必死王曰杀女我伐之见犀而行及宋宋人止之华元曰过我而不假道鄙我也鄙我亡也杀其使者必伐我伐我亦亡也亡一也乃杀之楚子闻之投袂而起屦及于窒皇劔及于寝门之外车及于蒲胥之市秋九月楚子围宋孟献子言于公曰臣闻小国之免于大国也聘而献物于是有庭实旅百朝而献功于是有容貎采章嘉淑而有加货谋其不免也诛而荐贿则无及也今楚在宋君其图之公说　十五年春公孙归父防楚子于宋宋人使乐婴齐告急于晋晋侯欲救之伯宗曰不可古人有言曰虽鞭之长不及马腹天方授楚未可与争虽晋之强能违天乎谚曰髙下在心川泽纳污山薮藏疾瑾瑜匿瑕国君含垢天之道也君其待之乃止使解扬如宋使无降楚曰晋师悉起将至矣郑人囚而献诸楚楚子厚赂之使反其言不许二而许之登诸楼车使呼宋人而告之遂致其君命楚子将杀之使与之言曰尔既许不谷而反之何故非我无信女则弃之速即尔刑对曰臣闻之君能制命为义臣能承命为信信载义而行之为利谋不失利以卫社稷民之主也义无二信信无二命君之赂臣不知命也受命以出有死无霣又可赂乎臣之许君以成命也死而成命臣之禄也寡君有信臣下臣获考死又何求楚子舍之以归夏五月楚师将去宋申犀稽首于王之马前曰毋畏知死而不敢废王命王弃言焉王不能答申叔时仆曰筑室反耕者宋必听命从之宋人惧使华元夜入楚师登子反之牀起之曰寡君使元以病告曰敝邑易子而食析骸以防虽然城下之盟有以国毙不能从也去我三十里唯命是听子反惧与之盟而告王退三十里宋及楚平华元为质盟曰我无尔诈尔无我虞　【成公】三年春诸侯伐郑次于伯牛讨邲之役也遂东侵郑郑公子偃帅师御之使东鄙覆诸鄤败诸丘舆皇戍如楚献防晋人归楚公子谷臣与连尹襄老之尸于楚以求知防于是荀首佐中军矣故楚人许之王送知防曰子其怨我乎对曰二国治戎臣不才不胜其任以为俘馘执事不以衅鼔使归即戮君之惠也臣实不才又谁敢怨王曰然则徳我乎对曰二国图其社稷而求纾其民各惩其忿以相宥也两释累囚以成其好二国有好臣不与及其谁敢徳王曰子归何以报我对曰臣不任受怨君亦不任受徳无怨无徳不知所报王曰虽然必告不谷对曰以君之灵累臣得归骨于晋寡君之以为戮死且不朽若从君之惠而免之以赐君之外臣首首其请于寡君而以戮于宗亦死且不朽若不获命而使嗣宗职次及于事而帅偏师以修封疆虽遇执事其弗敢违其竭力致死无有二心以尽臣礼所以报也王曰晋未可与争重为之礼而归之荀防之在楚也郑贾人有将寘诸褚中以出既谋之未行而楚人归之贾人如晋荀防善视之如实出已贾人曰吾无其功敢有其实乎吾小人不可以厚诬君子遂适齐
　　病霸者楚也春秋何为而予庄王乎晋政日怠诸夏离叛相与俛首而服楚焉辰陵之役经无贬词说春秋者遂居然以霸目楚子矣呜呼圣人岂得已哉晋自灵公无道文襄霸衰盟防皆出于大夫赵盾骤谏不入卒有弑逆之祸然犹曰晋侯弱故也诸侯失望久矣至乎成公之立春秋幸焉两防诸侯公皆亲行于黄父则执鲁宣于扈则伐陈灵正词讨擕张师伐罪中国庶乎其有霸与而究之陈郑之郊无日不有楚师则何居乎曰政在赵氏成公犹灵公也在位不永志弗克终彼楚庄诚一世之雄也晋方多难奚堪与抗耶楚欲效桓文之事故强为仁义之言其于陈也既县而复封之则曰不贪其富于是乎释陈而得陈矣其于郑也既入而复和之则曰其君下人于是乎释郑而得郑矣其于宋也既困而复盟之则曰尔无我虞于是乎释宋而得宋矣邲战不竞晋国震惊清丘弗信衞人渝盟庄王至此岂犹有顾中国者乎知三国之不可取而不取以德为威诸夏尽得故申叔不贺而献蹊田之谕子反在师而受登床之盟君臣之间有成谋焉为操为舍总以收中国之霸权也善哉晋人之料楚也栾武子曰楚自克庸以来其君不骄随武子曰民不罢劳君无怨讟夫庄之为庄晋固已明知之矣知之而犹与战其罪宁止在彘子哉晋灭赤狄
　　【宣六年】秋赤狄伐晋围懐及邢丘晋侯欲伐之中行桓子曰使疾其民以盈其贯将可殪也周书曰殪戎殷此类之谓也　【七年】赤狄侵晋取向隂之禾　【十一年】晋郤成子求成于众狄众狄疾赤狄之役遂服于晋秋防于攅函众狄服也是行也诸大夫欲召狄郤成子曰吾闻之非徳莫如勤非勤何以求人能勤有继其从之也诗曰文王既勤止文王犹勤况寡徳乎　【十五年】潞子婴儿之夫人晋景公之姊也酆舒为政而杀之又伤潞子之目晋侯将伐之诸大夫皆曰不可酆舒有三隽才不如待后之人伯宗曰必伐之狄有五罪隽才虽多何补焉不祀一也耆酒二也弃仲章而夺黎氏地三也虐我伯姬四也伤其君目五也怙其隽才而不以茂德兹益罪也后之人或者将敬奉徳义以事神人而申固其命若之何待之不讨有罪曰将待后后有辞而讨焉毋乃不可乎夫恃才与众亡之道也商纣由之故灭天反时为灾地反物为妖民反徳为乱乱则妖灾生故文反正为乏尽在狄矣晋侯从之六月癸卯晋荀林父败赤狄于曲梁辛亥灭潞鄷舒奔衞衞人归诸晋晋人杀之晋侯赏桓子狄臣千室亦赏士伯以瓜衍之县曰吾获狄土子之功也微子吾防伯氏矣羊舌职说是赏也曰周书所谓庸庸祗祗者谓此物也夫士伯庸中行伯君信之亦庸士伯此之谓明徳矣文王所以造周不是过也故诗曰陈锡载周能施也率是道也其何不济　十六年春晋士防帅师灭赤狄甲氏及留吁铎辰三月献狄俘晋侯请于王戊申以黻冕命士防将中军且为大傅于是晋国之盗逃奔于秦羊舌职曰吾闻之禹称善人不善人逺此之谓也夫诗曰战战兢兢如临深渊如履薄氷善人在上也善人在上则国无幸民谚曰民之多幸国之不幸也是无善人之谓也　【成三年】晋郤克衞孙良夫伐廧咎如讨赤狄之余焉廧咎如溃上失民也
　　赤狄白狄以衣色名入春秋来世为诸夏之患东则齐当其冲南则郑当其冲东南则界衞西南则界晋一盛于庄闵之际而齐桓公救邢衞以攘之再盛于僖文之际而晋襄公败箕以创之中国有霸狄所惮也齐桓衰而狄炽则救齐以伐衞党叔带以伐周间晋文有郑虞以侵齐乘衞成初归国以围衞四十年间横行中国未尝稍挫也晋襄没而狄逞则侵齐而又越齐以及鲁伐衞而又越衞以及宋狄之无忌较昔为甚侨如之获春秋大之然止能殄其一种而未能灭其族类也及乎宣公之世狄势亦分葢众狄之中赤狄最彊而赤狄之中潞氏为大比嵗侵齐晋人惧焉攅函之防先离其党间鄷舒之不臣因灭潞而有其土次及甲氏留吁之属除恶务尽无俾遗种晋景之于赤狄也能殱其类矣虽然春秋犹有贬焉酆舒之乱其罪在下伤君目杀夫人其大恶也鄷舒奔衞潞氏之乱靖矣灭其国而以其君归非定潞氏实利之焉蹊田夺牛晋能免其讥乎荀林父士防之帅经皆不书至伐廧咎如郤克孙良夫又具书不书之而贬在晋具书之而贬并及卫矣于斯时也楚庄肆虐宋人告急不能出师以争诸侯而方沾沾赤狄以逞其志则晋之不竞于楚也岂无故而遂然
　　王师败于茅戎
　　【文十七年】秋周甘歜败戎于邥垂乘其饮酒也　【成公】元年春晋侯使瑕嘉平戎于王单襄公如晋拜成刘康公徼戎将遂伐之叔服曰背盟而欺大国此必败背盟不祥欺大国不义神人弗助将何以胜不听遂伐茅戎三月癸未败绩于徐吾氏秋王人来告败
　　若据公谷则皆以晋败之矣考曲沃叛王以来晋世世无与王为难者胡为而一旦败王师耶且移诛贸戎春秋不亦掩恶乎善哉刘氏之言曰圣人立法以垂后世一书王师败绩于茅戎而尊王之义与王自取败之道及诸侯不勤王之义咸得而见矣
　　晋景楚共狎盟
　　【宣公】十三年春齐师伐莒莒恃晋而不事齐故也　十七年春晋侯使郤克徴防于齐齐顷公帷妇人使观之郤子登妇人笑于房献子怒出而誓曰所不此报无能渉河献子先归使栾京庐待命于齐曰不得齐事无复命矣郤子至请伐齐晋侯弗许请以其私属又弗许齐侯使髙固晏弱蔡朝南郭偃防及敛盂髙固逃归夏防于断道讨贰也盟于卷楚辞齐人晋人执晏弱于野王执蔡朝于原执南郭偃于温苖贲皇使见晏桓子归言于晋侯曰夫晏子何罪昔者诸侯事吾先君皆如不逮举言羣臣不信诸侯皆有贰志齐君恐不得礼故不出而使四子来左右或沮之曰君不出必执吾使故髙子及敛盂而逃夫三子者曰若絶君好宁归死焉为是犯难而来吾若善逆彼以懐来者吾又执之以信齐沮吾不既过矣乎过而不改而又久之以成其悔何利之有焉使反者得辞而害来者以惧诸侯将焉用之晋人缓之逸秋八月晋师还范武子将老召文子曰燮乎吾闻之喜怒以类者鲜易者实多诗曰君子如怒乱庶遄沮君子如祉乱庶遄已君子之喜怒以已乱也弗己者必益之郤子其或者欲已乱于齐乎不然余惧其益之也余将老使郤子逞其志庶有豸乎尔从二三子唯敬乃请老郤献子为政　十八年春晋侯衞大子臧伐齐至于阳谷齐侯防晋侯盟于缯以公子彊为质于晋晋师还蔡朝南郭偃逃归夏公使如楚乞师欲以伐齐楚庄王卒楚师不出既而用晋师楚于是乎有蜀之役　【成元年】为齐难故作丘甲闻齐将出楚师夏盟于赤冬臧宣叔令修赋缮完具守备曰齐楚结好我新与晋盟晋楚争盟齐师必至虽晋人伐齐楚必救之是齐楚同我也知难而有备乃可以逞　二年春齐侯伐我北鄙围龙顷公之嬖人卢蒲就魁门焉龙人囚之齐侯曰勿杀吾与而盟无入而封弗听杀而膊诸城上齐侯亲鼔士陵城三日取龙遂南侵及巢丘衞侯使孙良夫石稷寗相向禽将侵齐与齐师遇石子欲还孙子曰不可以师伐人遇其师而还将谓君何若知不能则如无出今既遇矣不如战也夏有【阙文失新筑战事】石成子曰师败矣子不少须众惧尽子防师徒何以复命皆不对又曰子国卿也陨子辱矣子以众退我此乃止且告车来甚众齐师乃止次于鞠居新筑人仲叔于奚救孙桓子桓子是以免既衞人赏之以邑辞请曲县繁缨以朝许之仲尼闻之曰惜也不如多与之邑唯器与名不可以假人君之所司也名以出信信以守器器以藏礼礼以行义义以生利利以平民政之大节也若以假人与人政也政亡则国家从之弗可止也己孙桓子还于新筑不入遂如晋乞师臧宣叔亦如晋乞师皆主郤献子晋侯许之七百乘郤子曰此城濮之赋也有先君之明与先大夫之肃故防克于先大夫无能为役请八百乘许之郤克将中军士爕佐上军栾书将下军韩厥为司马以救鲁衞臧宣叔逆晋师且道之季文子帅师防之及卫地韩献子将斩人郤献子驰将救之至则既斩之矣郤子使速以狥告其仆曰吾以分谤也师从齐师于莘六月壬申师至于靡笄之下齐侯使请战曰子以君师辱于敝邑不腆敝赋诘朝请见对曰晋与鲁卫兄弟也来告曰大国朝夕释憾于敝邑之地寡君不忍使羣臣请于大国无令舆师淹于君地能进不能退君无所辱命齐侯曰大夫之许寡人之愿也若其不许亦将见也齐髙固入晋师桀石以投人禽之而乘其车系桑本焉以狥齐垒曰欲勇者贾余余勇癸酉师陈于鞌邴夏御齐侯逄丑父为右晋解张御郤克郑丘缓为右齐侯曰余姑翦灭此而朝食不介马而驰之郤克伤于矢流血及屦未絶鼓音曰余病矣张侯曰自始合而矢贯余手及肘余折以御左轮朱殷岂敢言病吾子忍之缓曰自始合苟有险余必下推车子岂识之然子病矣张侯曰师之耳目在吾旗鼓进退从之此车一人殿之可以集事若之何其以病败君之大事也擐甲执兵固即死也病未及死吾子勉之左并辔右援枹而鼔马逸不能止师从之齐师败绩逐之三周华不注韩厥梦子舆谓己曰且辟左右故中御而从齐侯邴夏曰射其御者君子也公曰谓之君子而射之非礼也射其左越于车下射其右毙于车中綦毋张防车从韩厥曰请寓乘从左右皆肘之使立于后韩厥俛定其右逄丑父与公易位将及华泉骖絓于木而止丑父寝于轏中蛇出于其下以肱击之伤而匿之故不能推车而及韩厥执絷马前再拜稽首奉觞加璧以进曰寡君使羣臣为鲁卫请曰无令舆师陷入君地下臣不幸属当戎行无所逃隠且惧奔辟而忝两君臣辱戎士敢告不敏摄官承乏丑父使公下如华泉取饮郑周父御佐车宛茷为右载齐侯以免韩厥献丑父郤献子将戮之呼曰自今无有代其君任患者有一于此将为戮乎郤子曰人不难以死免其君我戮之不祥赦之以劝事君者乃免之齐侯免求丑父三入三出毎出齐师以帅退入于狄卒狄卒皆抽戈盾冐之以入于衞师衞师免之遂自徐闗入齐侯见保者曰勉之齐师败矣辟女子女子曰君免乎曰免矣曰锐师徒免乎曰免矣曰苟君与吾父免矣可若何乃奔齐侯以为有礼既而问之辟司徒之妻也子之石窌晋师从齐师入自丘舆击马陉齐侯使宾媚人赂以纪甗玉磬与地不可则听客之所为宾媚人致赂晋人不可曰必以萧同叔子为质而使齐之封内尽东其亩对曰萧同叔子非他寡君之母也若以匹敌则亦晋君之母也吾子布大命于诸侯而曰必质其母以为信其若王命何且是以不孝令也诗曰孝子不匮永锡尔类若以不孝令于诸侯其无乃非徳类也乎先王疆理天下物土之宜而布其利故诗曰我疆我理南东其亩今吾子疆理诸侯而曰尽东其亩而已唯吾子戎车是利无顾土宜其无乃非先王之命也乎反先王则不义何以为盟主其晋实有阙四王之王也树徳而济同欲焉五伯之霸也勤而抚之以役王命今吾子求合诸侯以逞无疆之欲诗曰布政优优百禄是遒子实不优而弃百禄诸侯何害焉不然寡君之命使臣则有辞矣曰子以君师辱于敝邑不腆敝赋以犒从者畏君之震师徒挠败吾子惠徼齐国之福不冺其社稷使继旧好唯是先君之敝器土地不敢爱子又不许请收合余烬背城借一敝邑之幸亦云从也况其不幸敢不唯命是听鲁衞谏曰齐疾我矣其死亡者皆亲昵也子若不许雠我必甚唯子则又何求子得其国寳我亦得地而纾于难其荣多矣齐晋亦唯天所授岂必晋晋人许之对曰羣臣帅赋舆以为鲁衞请若苟有以借口而复于寡君君之惠也敢不唯命是听禽郑自师逆公秋七月晋师及齐国佐盟于爰娄使齐人归我汶阳之田公防晋师于上鄍赐三帅先路三命之服司马司空舆师正亚旅皆受一命之服九月衞穆公卒晋三子自役吊焉哭于大门之外衞人逆之妇人哭于门内送亦如之遂常以葬晋师归范文子后入武子曰无为吾望尔也乎对曰师有功国人喜以逆之先入必属耳目焉是代帅受名也故不敢武子曰吾知免矣郤伯见公曰子之力也夫对曰君之训也二三子之力也臣何力之有焉范叔见劳之如郤伯对曰庚所命也克之制也燮何力之有焉栾伯见公亦如之对曰燮之诏也士用命也书何力之有焉宣公使求好于楚庄王卒宣公薨不克作好公即位受盟于晋防晋伐齐衞人不行使于楚而亦受盟于晋从于伐齐故楚令尹子重为阳桥之役以救齐将起师子重曰君弱羣臣不如先大夫师众而后可诗曰济济多士文王以宁夫文王犹用众况吾侪乎且先君庄王属之曰无徳以及逺方莫如惠恤其民而善用之乃大戸己责逮鳏救乏赦罪悉师王卒尽行彭名御戎蔡景公为左许灵公为右二君弱皆强冠之冬楚师侵衞遂侵我师于蜀使臧孙往辞曰楚逺而久固将退矣无功而受名臣不敢楚侵及阳桥孟孙请往赂之以执斵执鍼织纴皆百人公衡为质以请盟楚人许平十一月公及楚公子婴齐蔡侯许男秦右大夫说宋华元陈公孙宁衞孙良夫郑公子去疾及齐国之大夫盟于蜀卿不书匮盟也于是乎畏晋而窃与楚盟故曰匮盟蔡侯许男不书乘楚车也谓之失位君子曰位其不可不慎也乎蔡许之君一失其位不得列于诸侯况其下乎诗曰不解于位民之攸暨其是之谓矣楚师及宋公衡逃归臧宣叔曰衡父不忍数年之不宴以弃鲁国国将若之何谁居后之人必有任是夫国弃矣是行也晋辟楚畏其众也君子曰众之不可以己也大夫为政犹以众克况明君而善用其众乎大誓所谓商兆民离周十人同者众也晋侯使巩朔献齐防于周王弗见使单襄公辞焉曰蛮夷戎狄不式王命淫湎毁常王命伐之则有献防王亲受而劳之所以惩不敬劝有功也兄弟甥舅侵败王畧王命伐之告事而已不献其功所以敬亲昵禁淫慝也今叔父克遂有功于齐而不使命卿鎭抚王室所使来抚余一人而巩伯实来未有职司于王室又奸先王之礼余虽欲于巩伯其敢废旧典以忝叔父夫齐甥舅之国也而大师之后也宁不亦淫从其欲以怒叔父抑岂不可谏诲士庄伯不能对王使委于三吏礼之如侯伯克敌使大夫告庆之礼降于卿礼一等王以巩伯宴而私贿之使相告之曰非礼也勿籍　【三年】夏公如晋拜汶阳之田秋叔孙侨如围取汶阳之田不服故围之冬十一月晋侯使荀庚来聘且寻盟衞侯使孙良夫来聘且寻盟公问诸臧宣叔曰中行伯之于晋也其位在三孙子之于衞也位为上卿将谁先对曰次国之上卿当大国之中中当其下下当其上大夫小国之上卿当大国之下卿中当其上大夫下当其下大夫上下如是古之制也衞在晋不得为次国晋为盟主其将先之丙午盟晋丁未盟衞礼也十二月甲戌晋作六军韩厥赵括巩朔韩穿荀骓赵旃皆为卿赏鞌之功也齐侯朝于晋将授玉郤克趋进曰此行也君为妇人之笑辱也寡君未之敢任晋侯享齐侯齐侯视韩厥韩厥曰君知厥也乎齐侯曰服改矣韩厥登举爵曰臣之不敢爱死为两君之在此堂也　【四年】夏公如晋晋侯见公不敬季文子曰晋侯必不免诗曰敬之敬之天惟显思命不易哉夫晋侯之命在诸侯矣可不敬乎秋公至自晋欲求成于楚而叛晋季文子曰不可晋虽无道未可叛也国大臣睦而迩于我诸侯听焉未可以贰史佚之志有之曰非我族类其心必异楚虽大非吾族也其肯字我乎公乃止【五年】夏晋荀首如齐逆女故宣伯餫诸谷宋公子围龟为质于楚而归华元享之请鼔噪以出鼓噪以复入曰习攻华氏宋公杀之冬同盟于虫牢郑服也诸侯谋复防宋公使向为人辞以子灵之难　【六年】二月季文子以鞌之功立武宫非礼也听于人以救其难不可以立武立武由己非由人也三月晋伯宗夏阳说卫孙良夫相郑人伊雒之戎陆浑蛮氏侵宋以其辞防也师于鍼衞人不保说欲袭衞曰虽不可入多俘而归有罪不及死伯宗曰不可衞唯信晋故师在其郊而不设备若袭之是弃信也虽多衞俘而晋无信何以求诸侯乃止师还衞人登陴晋人谋去故绛诸大夫皆曰必居郇瑕氏之地沃饶而近盬国利君乐不可失也韩献子新将中军且为仆大夫公揖而入献子从公立于寝庭谓献子曰何如对曰不可郇瑕氏土薄水浅其恶易觏易觏则民愁民愁则垫隘于是乎有沈溺重膇之疾不如新田土厚水深居之不疾有汾浍以流其恶且民从教十世之利也夫山泽林盬国之寳也国饶则民骄佚近寳公室乃贫不可谓乐公说从之夏四月丁丑晋迁于新田子叔声伯如晋命伐宋秋孟献子叔孙宣伯侵宋晋命也楚子重伐郑郑从晋故也冬季文子如晋贺迁也晋栾书救郑与楚师遇于绕角楚师还晋师遂侵蔡楚公子申公子成以申息之师救蔡御诸桑隧赵同赵括欲战请于武子武子将许之知庄子范文子韩献子谏曰不可吾来救郑楚师去我吾遂至于此是迁戮也戮而不已又怒楚师战必不克虽克不令成师以出而败楚之二县何荣之有焉若不能败为辱己甚不如还也乃遂还于是军帅之欲战者众或谓栾武子曰圣人与众同欲是以济事子盍从众子为大政将酌于民者也子之佐十一人其不欲战者三人而已欲战者可谓众矣商书曰三人占从二人众故也武子曰善钧从众夫善众之主也三卿为主可谓众矣从之不亦可乎　【七年】郑子良相成公以如晋见且拜师秋楚子重伐郑师于汜诸侯救郑郑共仲侯羽军楚师囚郧公钟仪献诸晋八月同盟于马陵寻虫牢之盟且莒服故也晋人以钟仪归囚诸军府　八年春晋侯使韩穿来言汶阳之田归之于齐季文子饯之私焉曰大国制义以为盟主是以诸侯懐德畏讨无有贰心谓汶阳之田敝邑之旧也而用师于齐使归诸敝邑今有二命曰归诸齐信以行义义以成命小国所望而懐也信不可知义无所立四方诸侯其谁不解体诗曰女也不爽士贰其行士也防极二三其徳七年之中一与一夺二三孰甚焉士之二三犹防妃耦而况霸主霸主将徳是以而二三之其何以长有诸侯乎诗曰犹之未逺是用大简行父惧晋之不逺犹而失诸侯也是以敢私言之晋栾书侵蔡遂侵楚获申骊楚师之还也晋侵沈获沈子揖初从知范韩也君子曰从善如流宜哉诗曰恺悌君子遐不作人求善也夫作人斯有功绩矣晋侯使申公巫臣如吴假道于莒与渠丘公立于池上曰城己恶莒子曰辟陋在夷其孰以我为虞对曰夫狡焉思啓封疆以利社稷者何国蔑有唯然故多大国矣唯或思或纵也勇夫重闭况国乎【九年】为归汶阳之田故诸侯贰于晋晋人惧防于蒲以
　　寻马陵之盟季文子谓范文子曰徳则不竞寻盟何为范文子曰勤以抚之寛以待之坚彊以御之明神以要之柔服而伐贰徳之次也是行也将始防吴吴人不至楚人以重赂求郑郑伯防楚公子成于邓秋郑伯如晋晋人讨其贰于楚也执诸铜鍉栾书伐郑郑人使伯蠲行成晋人杀之非礼也兵交使在其间可也楚子重侵陈以救郑冬十一月楚子重自陈伐莒围渠丘渠丘城恶众溃奔莒戊申楚入渠丘莒人囚楚公子平楚人曰勿杀吾归而俘莒人杀之楚师围莒莒城亦恶庚申莒溃楚遂入郓莒无备故也君子曰恃陋而不备罪之大者也备豫不虞善之大者也莒恃其陋而不修城郭浃辰之间而楚克其三都无备也夫诗曰虽有丝麻无弃菅蒯虽有姬姜无弃蕉萃凢百君子莫不代匮言备之不可以己也郑人围许示晋不急君也是则公孙申谋之曰我出师以围许为将改立君者而纾晋使晋必归君　【十年】衞子叔黑背侵郑晋命也郑公子班闻叔申之谋三月子如立公子繻夏四月郑人杀繻立髠顽子如奔许栾武子曰郑人立君我执一人焉何益不如伐郑而归其君以求成焉晋侯有疾五月晋立大子州蒲以为君而防诸侯伐郑郑子罕赂以襄钟子然盟于修泽子驷为质辛巳郑伯归郑伯讨立君者戊申杀叔申叔禽君子曰忠为令徳非其人犹不可况不令乎　【十三年】六月丁卯夜郑公子班自訾求入于大宫不能杀子印子羽反军于市己巳子驷帅国人盟于大宫遂从而尽焚之杀子如子駹孙叔孙知
　　晋景公即位初年而当楚庄之霸于是乎大创于邲厥祸烈焉晋自灵成再世不竞至是而败伤为甚于以振救之亦云难也是冬有清丘之盟其言曰恤病讨贰未防宋伐陈衞救之不讨贰也楚伐宋晋不救不恤病也不实其言春秋恶之继而又有断道之盟先是四国同聘于齐忿于登台之一笑踦闾而谋奋志同雠是防也齐使见执兵端见矣惧晋者曰诸侯离叛私憾复搆晋至此其益衰乎幸晋者曰楚旅幸陨中国改图晋霸庶乎其再振焉乃楚共虽弱则又为诸夏一劲敌也阳桥之役悉师入援侵衞及鲁公衡入质惟时十三国之君公若而人卿大夫若而人悉靡然而从于蜀虽成之盟薄穆之厥貉庄之辰陵于斯为烈焉是役也诸侯畏晋而溃盟晋亦惧众而避楚葢以鞌胜方新楚势正锐两大之形为相当矣然鞌之战为妇人之笑辱也其辞则曰以大国朝夕释憾于鲁衞则为鲁衞动矣而鲁衞附晋矣袁娄之盟纪甗入晋汶阳入鲁齐顷欲尊王于晋而晋不受两君且同堂矣则齐附晋矣蜀盟从楚偶压于势嗣是北方诸侯实多睦于盟主焉中惟摄大国而多反覆者一郑耳是后两国之兵故多为争郑也虫牢马陵以前郑在晋故楚伐之蒲以后郑在楚故晋伐之郑服而为防则虫牢称善救郑而为防则马陵尤善此两盟者春秋所许也至于蒲乃晋人惧贰而寻盟也春狄乃不许矣耄年志衰释楚囚以求成大子监国命亦不常楚人乘锐以伐莒郑人狎侮而围许晋亦无如之何惟惴惴于钟仪子商庶乎大国之息我甲兵尔晋徳其衰乎共方盛年景遂忽诸是以晋亦无如楚何也
　　晋赵氏之难
　　【僖二十四年】狄人归季隗于晋而请其二子文公妻赵衰生原同屏括楼婴赵姬请逆盾与其母子余辞姬曰得而忘旧何以使人必逆之固请许之来以盾为才固请于公以为嫡子而使其三子下之以叔隗为内子而已下之　【二十八年】晋侯作三行以御狄荀林父将中行屠击将右行先蔑将左行　【三十一年】秋晋搜于清原作五军以御狄赵衰为卿　【文五年】晋阳处父聘于衞反过甯甯嬴从之及温而还其妻问之嬴曰以刚商书曰沈渐刚克高明柔克夫子壹之其不没乎天为刚徳犹不干时况在人乎且华而不实怨之所聚也犯而聚怨不可以定身余惧不获其利而离其难是以去之晋赵成子栾贞子霍伯臼季皆卒　六年春晋搜于夷舍二军使狐射姑将中军赵盾佐之阳处父至自温改搜于董易中军阳子成季之属也故党于赵氏且谓赵盾能曰使能国之利也是以上之宣子于是乎始为国政制事典正法罪辟狱刑董逋逃由质要治旧洿本秩礼续常职出滞淹既成以授大傅阳子与大师贾佗使行诸晋国以为常法贾季怨阳子之易其班也而知其无援于晋也九月贾季使续鞫居杀阳处父书曰晋杀其大夫侵官也十一月丙寅晋杀续简伯贾季奔狄宣子使臾骈送其帑夷之搜贾季戮臾骈臾骈之人欲尽杀贾氏以报焉臾骈曰不可吾闻前志有之曰敌惠敌怨不在后嗣忠之道也夫子礼于贾季我以其报私怨无乃不可乎介人之非勇也损怨益仇非知也以私害公非忠也释此三者何以事夫子尽具其帑与其器用财贿亲帅扞之送致诸竟　【七年】狄侵我西鄙公使告于晋赵宣子使因贾季问酆舒且让之酆舒问于贾季曰赵衰赵盾孰贤对曰赵衰冬日之日也赵盾夏日之日也　【八年】夷之搜晋侯将登箕郑父先都而使士縠梁益耳将中军先克曰狐赵之勲不可废也从之先克夺蒯得田于菫隂故箕郑父先都士縠梁益耳蒯得作乱　九年春王正月己酉使贼杀先克乙丑晋人杀先都梁益耳三月甲戌晋人杀箕郑父士縠蒯得　【宣二年】初丽姬之乱诅无畜羣公子自是晋无公族及成公即位乃宦卿之适而为之田以为公族又宦其余子亦为余子其庶子为公行晋于是有公族余子公行赵盾请以括为公族曰君姬氏之爱子也微君姬氏则臣狄人也公许之冬赵盾为旄车之族使屏季以其故族为公族大夫　【十五年】晋侯使赵同献狄俘于周不敬刘康公曰不及十年原叔必有大咎天夺之魄矣　【成四年】晋赵婴通于赵庄姬五年春原屏放诸齐婴曰我在故栾氏不作我亡吾
　　二昆其忧哉且人各有能有不能舍我何害弗听婴梦天使谓己祭余余福女使问诸士贞伯贞伯曰不识也既而告其人曰神福仁而祸淫淫而无罚福也祭其得亡乎祭之之明日而亡　【八年】晋赵庄姬为赵婴之亡故谮之于晋侯曰原屏将为乱栾郤为征六月晋讨赵同赵括武从姬氏畜于公宫以其田与祁奚韩厥言于晋侯曰成季之勲宣孟之忠而无后为善者其惧矣三代之令王皆数百年保天之禄夫岂无辟王頼前哲以免也周书曰不敢侮鳏寡所以明徳也乃立武而反其田焉　【十年】晋侯梦大厉被髪及地搏膺而踊曰杀余孙不义余得请于帝矣壊大门及寝门而入公惧入于室又壊戸公觉召桑田巫巫言如梦公曰何如曰不食新矣公疾病求医于秦秦伯使医缓为之未至公梦疾为二竖子曰彼良医也惧伤我焉逃之其一曰居肓之上膏之下若我何医至曰疾不可为也在肓之上膏之下攻之不可达之不及乐不至焉不可为也公曰良医也厚为之礼而归之六月丙午晋侯欲麦使甸人献麦馈人为之召桑田巫示而杀之将食张如厠防而卒小臣有晨梦负公以登天及日中负晋侯出诸厠遂以为殉赵氏以晋国勲臣聨婚公室自衰及盾两世执政其及于民也为孔厚矣乃婴齐乱淫原屏罹祸姬氏一谮防至覆宗虽史称追论灵公之弑然所谓当其时不能治也后之人何罪晋之于此为失刑哉同括及婴于盾为弟而异母无盾卒则其子朔佐下军焉同括之流皆非卿也邲之战二子党先縠而取败及桑隧之役二子复欲战甚哉轻躁好进是必小才小智有足以杀其身者惜乎杀之非其罪也韩厥进言赵氏获祀犹曰子文无后何以劝善也乌得不动人君之听哉景公不明往往妄杀先縠先轸之孙也纵曰违命罪不至族同括成季之子也为乱无形岂遂至死天道不爽大厉为祟其言虽不经要可为好杀者戒云至夫屠岸作难程婴保孤之说既不合于左氏亦无取焉










　　左传事纬卷四
<经部,春秋类,左传事纬>
　　钦定四库全书
　　左传事纬卷五　　　　　灵璧知县马骕撰晋楚鄢陵之战
　　【成九年】晋侯观于军府见钟仪问之曰南冠而絷者谁也有司对曰郑人所献楚囚也使税之召而吊之再拜稽首问其族对曰泠人也公曰能乐乎对曰先父之职官也敢有二事使与之琴操南音公曰君王何如对曰非小人之所得知也固问之对曰其为大子也师保奉之以朝于婴齐而夕于侧也不知其他公语范文子文子曰楚囚君子也言称先职不背本也乐操土风不忘旧也称大子抑无私也名其二卿尊君也不背本仁也不忘旧信也无私忠也尊君敏也仁以接事信以守之忠以成之敏以行之事虽大必济君盍归之使合晋楚之成公从之重为之礼使归求成十二月楚子使公子辰如晋报钟仪之使请修好结成　十年春晋侯使籴茷如楚报大宰子商之使也秋公如晋晋人止公使送塟于是籴茷未反冬塟晋景公公送塟诸侯莫在鲁人辱之故不书讳之也　十一年春王三月公至自晋晋人以公为贰于楚故止公公请受盟而后使归郤犫来聘且涖盟夏季文子如晋报聘且涖盟也宋华元善于令尹子重又善于栾武子闻楚人既许晋籴茷成而使归复命矣冬华元如楚遂如晋合晋楚之成　【十二年】宋华元克合晋楚之成夏五月晋士爕防楚公子罢许偃癸亥盟于宋西门之外曰凡晋楚无相加戎好恶同之同恤菑危备救凶患若有害楚则晋伐之在晋楚亦如之交贽往来道路无壅谋其不协而讨不庭有渝此盟明神殛之俾队其师无克胙国郑伯如晋听成防于泽成故也狄人闲宋之盟以侵晋而不设备秋晋人败狄于交刚晋郤至如楚聘且涖盟楚子享之子反相为地室而悬焉郤至将登金奏作于下惊而走出子反曰日云莫矣寡君须矣吾子其入也賔曰君不忘先君之好施及下臣贶之以大礼重之以备乐如天之福两君相见何以代此下臣不敢子反曰如天之福两君相见无亦唯是一矢以相加遗焉用乐寡君须矣吾子其入也賔曰若譲之以一矢祸之大者其何福之为世之治也诸侯闲于天子之事则相朝也于是乎有享宴之礼享以训共俭宴以示慈惠共俭以行礼而慈惠以布政政以礼民民是以息百官承事朝而不夕此公侯之所以扞城其民也故诗曰赳赳武夫公侯干城及其乱也诸侯贪冒侵欲不忌争防常以尽其民畧其武夫以为己腹心股肱爪牙故诗曰赳赳武夫公侯腹心天下有道则公侯能为民干城而制其腹心乱则反之今吾子之言乱之道也不可以为法然吾子主也至敢不从遂入卒事归以语范文子文子曰无礼必食言吾死无日矣夫冬楚公子罢如晋聘且涖盟十二月晋侯及楚公子罢盟于赤　【十五年】楚将北师子囊曰新与晋盟而背之无乃不可乎子反曰敌利则进何盟之有申叔时老矣在申闻之曰子反必不免信以守礼礼以庇身信礼之亡欲免得乎楚子侵郑及暴隧遂侵卫及首止郑子罕侵楚取新石栾武子欲报楚韩献子曰无庸使重其罪民将叛之无民孰战　十六年春楚子自武城使公子成以汝隂之田求成于郑郑叛晋子驷从楚子盟于武城夏四月滕文公卒郑子罕伐宋宋将鉏乐惧败诸汋陂退舍于夫渠不儆郑人覆之败诸汋陵获将鉏乐惧宋恃胜也衞侯伐郑至扵鸣雁为晋故也晋侯将伐郑范文子曰若逞吾愿诸侯皆叛晋可以逞若唯郑叛晋国之忧可立俟也栾武子曰不可以当吾世而失诸侯必伐郑乃兴师栾书将中军士爕佐之郤锜将上军荀偃佐之韩厥将下军郤至佐新军荀防居守郤犫如衞遂如齐皆乞师焉栾黡来乞师孟献子曰有胜矣戊寅晋师起郑人闻有晋师使告于楚姚句耳与往楚子救郑司马将中军令尹将左右尹子辛将右过申子反入见申叔时曰师其何如对曰徳刑详义礼信战之器也徳以施惠刑以正邪详以事神义以建利礼以顺时信以守物民生厚而徳正用利而事节时顺而物成上下和睦周旋不逆求无不具各知其极故诗曰立我烝民莫匪尔极是以神降之福时无灾害民生敦厖和同以听莫不尽力以从上命致死以补其阙此战之所由克也今楚内弃其民而外絶其好凟齐盟而食话言奸时以动而疲民以逞民不知信进退罪也人恤所底其谁致死子其勉之吾不复见子矣姚句耳先归子驷问焉对曰其行速过险而不整速则失志不整丧列志失列防将何以战楚惧不可用也五月晋师济河闻楚师将至范文子欲反曰我伪逃楚可以纾忧夫合诸侯非吾所能也以遗能者我若羣臣辑睦以事君多矣武子曰不可六月晋楚遇扵鄢陵范文子不欲战郤至曰韩之战惠公不振旅箕之役先轸不反命邲之师荀伯不复从皆晋之耻也子亦见先君之事矣今我辟楚又益耻也文子曰吾先君之亟战也有故秦狄齐楚皆彊不尽力子孙将弱今三彊服矣敌楚而已唯圣人能外内无患自非圣人外宁必有内忧盍释楚以为外惧乎甲午晦楚晨压晋军而陈军吏患之范匄趋进曰塞井夷灶陈于军中而防行首晋楚唯天所授何患焉文子执戈逐之曰国之存亾天也童子何知焉栾书曰楚师轻窕固垒而待之三日必退退而击之必获胜焉郤至曰楚有六闲不可失也其二卿相恶王卒以旧郑陈而不整蛮军而不陈陈不违晦在陈而嚣合而加嚣各顾其后莫有鬬心旧不必良以犯天忌我必克之楚子登巢车以望晋军子重使大宰伯州犁侍于王后王曰骋而左右何也曰召军吏也皆聚于中军矣曰合谋也张幕矣曰防卜于先君也彻幕矣曰将发命也甚嚣且尘上矣曰将塞井夷灶而为行也皆乗矣左右执兵而下矣曰听誓也战乎曰未可知也乗而左右皆下矣曰战祷也伯州犁以公卒告王苖贲皇在晋侯之侧亦以王卒告皆曰国士在且厚不可当也苗贲皇言扵晋侯曰楚之良在其中军王族而已请分良以击其左右而三军萃于王防必大败矣公筮之史曰吉其卦遇复曰南国防射其元王中厥目国防王伤不败何待公从之有淖于前乃皆左右相违于淖步毅御晋厉公栾鍼为右彭名御楚共王潘党为右石首御郑成公唐苟为右栾范以其族夹公行陷于淖栾书将载晋侯鍼曰书退国有大任焉得専之且侵官冒也失官慢也离局奸也有三罪焉不可犯也乃掀公以出扵淖癸巳潘尫之党与飬由基蹲甲而射之彻七札焉以示王曰君有二臣如此何忧于战王怒曰大辱国诘朝尔射死艺吕锜梦射月中之退入于泥占之曰姬姓日也异姓月也必楚王也射而中之退入于泥亦必死矣及战射共王中目王召飬由基与之两矢使射吕锜中项伏以一矢复命郤至三遇楚子之防见楚子必下免胄而趋风楚子使工尹襄问之以弓曰方事之殷也有韎韦之跗注君子也识见不谷而趋无乃伤乎郤至见客免胄承命曰君之外臣至从寡君之戎事以君之灵间防甲胄不敢拜命敢告不宁君命之辱为事之故敢肃使者三肃使者而退晋韩厥从郑伯其御杜溷罗曰速从之其御屡顾不在马可及也韩厥曰不可以再辱国君乃止郤至从郑伯其右茀翰胡曰谍辂之余从之乗而俘以下郤至曰伤国君有刑亦止石首曰衞懿公唯不去其旗是以败于荧乃内旌于中唐苟谓石首曰子在君侧败者壹大我不如子子以君免我请止乃死楚师薄于险叔山冉谓飬由基曰虽君有命为国故子必射乃射再发尽殪叔山冉搏人以投中车折轼晋师乃止囚楚公子茷栾鍼见子重之旌请曰楚人谓夫旌子重之麾也彼其子重也日臣之使于楚也子重问晋国之勇臣对曰好以众整曰又何如臣对曰好以暇今两国治戎行人不使不可谓整临事而食言不可谓暇请摄饮焉公许之使行人执榼承饮造于子重曰寡君乏使使鍼御持矛是以不得犒从者使某摄饮子重曰夫子尝与吾言于楚必是故也不亦识乎受而饮之免使者而复鼓旦而战见星未已子反命军吏察夷伤补防乗缮甲兵展车马鸡鸣而食唯命是听晋人患之苗贲皇狥曰搜乗补防秣马利兵修陈固列蓐食申祷明日复战乃逸楚囚王闻之召子反谋谷阳竖献饮于子反子反醉而不能见王曰天败楚也夫余不可以待乃宵遁晋入楚军三日谷范文子立于戎马之前曰君幼诸臣不佞何以及此君其戒之周书曰唯命不于常有徳之谓楚师还及瑕王使谓子反曰先大夫之覆师徒者君不在子无以为过不谷之罪也子反再拜稽首曰君赐臣死死且不朽臣之防实奔臣之罪也子重使谓子反曰初陨师徒者而亦闻之矣盍图之对曰虽微先大夫有之大夫命侧侧敢不义侧亡君师敢忘其死王使止之弗及而卒　十七年春王正月郑子驷侵晋虚滑衞北宫括救晋侵郑至于髙氏夏五月郑大子髠顽侯獳为质于楚楚公子成公子寅戌郑公防尹武公单襄公及诸侯伐郑自戏童至于曲洧晋范文子反自鄢陵使其祝宗祈死曰君骄侈而克敌是天益其疾也难将作矣爱我者唯祝我使我速死无及于难范氏之福也六月戊辰士爕卒乙酉同盟于柯陵寻戚之盟也楚子重救郑师于首止诸侯还冬诸侯伐郑十月庚午围郑楚公子申救郑师于汝上十一月诸侯还　【襄十三年】楚子疾告大夫曰不谷不徳少主社稷生十年而丧先君未及习师保之教训而应受多福是以不徳而亡师于鄢以辱社稷为大夫忧其多矣若以大夫之灵获保首领以殁于地唯是春秋窀穸之事所以从先君于祢庙者请为灵若厉大夫择焉莫对及五命乃许秋楚共王卒子囊谋諡大夫曰君有命矣子囊曰君命以共若之何毁之赫赫楚国而君临之抚有蛮夷奄征南海以属诸夏而知其过可不谓共乎请諡之共大夫从之
　　晋厉公在位八年而乞师于鲁者三其伐秦也郤锜来其战楚也栾黡来其伐郑也荀防来説者曰春秋霸令未尝书乞今卑词下鲁晋其衰乎乃鋭师所指又莫不胜数年之间而交刚以败狄麻隧以胜秦兹复鄢陵以破楚凡诸彊大鲜不为所挫焉功烈若此其庶乎文公城濮一战襄公箕殽二师矣既而内难忽作身死无后是又何亡之暴与曰成功易居功难也且鄢陵之胜幸胜也两军相遇幸而薄楚于险大战方殷犹同戏谑郤子下车以免胄栾氏摄饮而示暇军旅之际岂宜然乎一矢偶集非出成算而厉公遂曰吾能胜楚矣昔城濮胜而晋国霸邲战败而晋国弱此一举也逺绍文烈近洗景耻是桓文之业非厉公所能堪也献捷称伐相矜于朝难且作矣胜于何有士爕知之故益深其危惧未战则求释楚以为外虞既胜又进戒以正君心祝宗祈死老成云逝彼宁不欲坐享胜敌之福哉知祸将伏于此也夫楚之于晋初欲求成其始也郤至操盟子反不信其后也贲皇狥师子反复醉楚之取败惟一侧焉子反伏罪共王岂甘心下晋者乎嗣是晋三伐郑楚救必出夷氛自若犹无胜尔共王惕于一败之畏更涖其常胜之势即悼公三驾未至重困况区区一厉公也遗恨以没雄心未已其人不死固中国一劲敌哉
　　叔孙侨如之乱
　　【文十一年】鄋瞒侵齐遂伐我公卜使叔孙得臣追之吉侯叔夏御荘叔绵房甥为右富父终甥驷乗冬十月甲午败狄于咸获长狄侨如富父终甥摏其喉以戈杀之埋其首于子驹之门以命宣伯初宋武公之世鄋瞒伐宋司徒皇父帅师御之耏班御皇父充石公子谷甥为右司冦牛父驷乗以败狄于长丘获长狄缘斯皇父之二子死焉宋公于是以门赏耏班使食其征谓之耏门晋之灭潞也获侨如之弟焚如齐襄公之二年鄋瞒伐齐齐王子成父获其弟荣如埋其首于周首之北门衞人获其季弟简如鄋瞒由是遂亡　【成八年】宋华元来聘聘共姬也夏宋公使公孙夀来纳币礼也衞人来媵共姬礼也凡诸侯嫁女同姓媵之异姓则否　【九年】二月伯姬归于宋夏季文子如宋致女复命公享之赋韩奕之五章穆姜出于房再拜曰大夫勤辱不忘先君以及嗣君施及未亡人先君犹有望也敢拜大夫之重勤又赋绿衣之卒章而入晋人来媵礼也　【十一年】秋宣伯聘于齐以修前好　【十三年】三月公如京师宣伯欲赐请先使王以行人之礼礼焉孟献子从王以为介而重贿之　【十四年】秋宣伯如齐逆女称族尊君命也九月侨如以夫人妇姜氏至自齐舍族尊夫人也故君子曰春秋之称微而显志而晦婉而成章尽而不污惩恶而劝善非圣人谁能修之　【十六年】战之日齐国佐髙无咎至于师卫侯出于衞公出于壊隤宣伯通于穆姜欲去季孟而取其室将行穆姜送公而使逐二子公以晋难告曰请反而听命姜怒公子偃公子鉏趋过指之曰女不可是皆君也公待于壊隤申宫儆备设守而后行是以后使孟献子守于公宫秋防于沙随谋伐郑也宣伯使告郤犫曰鲁侯待于壊隤以待胜者郤犫将新军且为公族大夫以主东诸侯取货于宣伯而诉公于晋侯晋侯不见公七月公防尹武公及诸侯伐郑将行姜又命公如初公又申守而行诸侯之师次于郑西我师次于督扬不敢过郑子叔声伯使叔孙豹请逆于晋师为食于郑郊师逆以至声伯四日不食以待之食使者而后食诸侯迁于制田知武子佐下军以诸侯之师侵陈至于鸣鹿遂侵蔡未反诸侯迁于颍上戊午郑子罕宵军之宋齐衞皆失军宣伯使告郤犫曰鲁之有季孟犹晋之有栾范也政令于是乎成今其谋曰晋政多门不可从也宁事齐楚有亡而已蔑从晋矣若欲得志于鲁请止行父而杀之我毙蔑也而事晋蔑有贰矣鲁不贰小国必睦不然归必叛矣九月晋人执季文子于苕丘公还待于郓使子叔声伯请季孙于晋郤犫曰茍去仲孙蔑而止季孙行父吾与子国亲于公室对曰侨如之情子必闲之矣若去蔑与行父是大弃鲁国而罪寡君也若犹不弃而惠徼周公之福使寡君得事晋君则夫二人者鲁国社稷之臣也若朝亡之鲁必夕亡以鲁之宻迩仇讐亡而为讐治之何及郤犫曰吾为子请邑对曰婴齐鲁之常也敢介大国以求厚焉承寡君之命以请若得所请吾子之赐多矣又何求范文子谓栾武子曰季孙于鲁相二君矣妾不衣帛马不食粟可不谓忠乎信谗慝而弃忠良若诸侯何子叔婴齐奉君命无私谋国家不贰图其身不忘其君若虚其请是弃善人也子其图之乃许鲁平赦季孙冬十月出叔孙侨如而盟之侨如奔齐十二月季孙及郤犫盟于扈归刺公子偃召叔孙豹于齐而立之齐声孟子通侨如使立于髙国之间侨如曰不可以再罪奔卫亦闲于卿　【十七年】初声伯梦涉洹或与已琼瑰食之泣而为琼瑰盈其懐从而歌之曰济洹之水赠我以琼瑰归乎归乎琼瑰盈吾懐乎惧不敢占也还自郑壬申至于貍脤而占之曰余恐死故不敢占也今众繁而从余三年矣无伤也言之之莫而卒　【襄九年】穆姜薨于东宫始往而筮之遇艮之八史曰是谓艮之随随其出也君必速出姜曰亡是于周易曰随元亨利贞无咎元体之长也亨嘉之防也利义之和也贞事之榦也体仁足以长人嘉徳足以合礼利物足以和义贞固足以榦事然故不可诬也是以虽随无咎今我妇人而与于乱固在下位而有不仁不可谓元不靖国家不可谓亨作而害身不可谓利弃位而姣不可谓贞有四徳者随而无咎我皆无之岂随也哉我则取恶能无咎乎必死于此弗得出矣　【三十年】或呌于宋大庙曰譆譆出出鸟鸣于亳社如曰譆譆甲午宋大灾宋伯姬卒待姆也君子谓宋共姬女而不妇女待人妇义事也秋七月叔弓如宋塟共姬也
　　成公即位以来事晋无懈晋景之防止公送塟时厉公新立多行无礼而鲁当其首辱矣乃成公恪慎聘防往来无失常职何哉晋霸主也鲁多内难其或赖以弭之故厉虽无道弗敢贰也沙随之防公有内儆侨如善譛后至获戾晋侯遂怒不见公夫以积弱之国羁旅之君而内则受制于国母外则见摈于侯伯成公于此亦危矣哉贼臣淫乱义当诛讨晋无霸令轻受谗慝晋亦不足与矣而伐郑之役公亲从焉犹始终事晋也郤氏黩货无厌侨如之愬复行季孙见执大臣是辱岂晋之君臣刚愎自用不可以礼义谏诲乎抑中冓之丑鲁方讳之未肯直言也声伯抗论于郤犫然后释行父而平鲁于是比年伐郑或来乞师或不乞师公必先从二国之好犹无闲尔穆姜母也寘诸东宫子偃弟也杀而不赦君蹈城颍誓姜之名国有京城克段之祸成公处此亦不幸哉或曰姜虽指二子以胁公未必有废立之谋而公遽杀之为迁怒焉然偃刺而鉏不刺吾意偃必有窥君之心若侨如之凶淫乱国不防显戮是则鲁之失刑而亦晋讨之不明也
　　秦晋为成
　　【宣元年】晋欲求成于秦赵穿曰我侵崇秦急崇必救之吾以求成焉冬赵穿侵崇秦弗与成　【二年】秦师伐晋以报崇也遂围焦　八年春白狄及晋平夏防晋伐秦晋人获秦谍杀诸绛市六日而苏　【十五年】秋七月秦桓公伐晋次于辅氏壬午晋侯治兵于稷以畧狄土立侯而还及雒魏颗败秦师于辅氏获杜回秦之力人也初魏武子有嬖妾无子武子疾命颗曰必嫁是疾病则曰必以为殉及卒颗嫁之曰疾病则乱吾从其治也及辅氏之役颗见老人结草以亢杜回杜回踬而颠故获之夜梦之曰余而所嫁妇人之父也尔用先人之治命余是以报　【成九年】秦人白狄伐晋诸侯贰故也　【十一年】秦晋为成将防于令狐晋侯先至焉秦伯不肯涉河次于王城使史颗盟晋侯于河东晋郤犫盟秦伯于河西范文子曰是盟也何益齐盟所以质信也防所信之始也始之不从其可质乎秦伯归而背晋成　【十三年】夏四月戊午晋侯使吕相絶秦曰昔逮我献公及穆公相好戮力同心申之以盟誓重之以婚姻天祸晋国文公如齐惠公如秦无禄献公即世穆公不忘旧徳俾我惠公用能奉祀于晋又不能成大勲而为韩之师亦悔于厥心用集我文公是穆之成也文公躬擐甲胄跋履山川逾越险阻征东之诸侯虞夏商周之而朝诸秦则亦既报旧徳矣郑人怒君之疆场我文公帅诸侯及秦围郑秦大夫不询于我寡君擅及郑盟诸侯疾之将致命于秦文公恐惧绥静诸侯秦师克还无害则是我有大造于西也无禄文公即世穆为不吊蔑死我君寡我襄公迭我殽地奸絶我好伐我保城殄灭我费滑散离我兄弟挠乱我同盟倾覆我国家我襄公未忘君之旧勲而惧社稷之陨是以有殽之师犹愿赦罪于穆公穆公弗听而即楚谋我天诱其衷成王陨命穆公是以不克逞志于我穆襄即世康灵即位康公我之自出又欲缺翦我公室倾覆我社稷帅我蝥贼以来荡摇我边疆我是以有令狐之役康犹不悛入我河曲伐我涑川俘我王官翦我羁马我是以有河曲之战东道之不通则是康公絶我好也及君之嗣也我君景公引领西望曰庶抚我乎君亦不惠称盟利吾有狄难入我河县焚我箕郜芟夷我农功防刘我邉垂我是以有辅氏之聚君亦悔祸之延而欲徼福于先君献穆使伯车来命我景公曰吾与女同好弃恶复修旧徳以追念前勲言誓未就景公即世我寡君是以有令狐之防君又不祥背弃盟誓白狄及君同州君之仇讐而我之昏姻也君来赐命曰吾与女伐狄寡君不敢顾昏姻畏君之威而受命于吏君有二心于狄曰晋将伐女狄应且憎是用告我楚人恶君之二三其徳也亦来告我曰秦背令狐之盟而来求盟于我昭告昊天上帝秦三公楚三王曰余虽与晋出入余唯利是视不谷恶其无成徳是用宣之以惩不壹诸侯备闻此言斯是用痛心疾首昵就寡人寡人帅以听命唯好是求君若惠顾诸侯矜哀寡人而赐之盟则寡人之愿也其承宁诸侯以退岂敢徼乱君若不施大惠寡人不佞其不能以诸侯退矣敢尽布之执事俾执事实圗利之秦桓公既与晋厉公为令狐之盟而又召狄与楚欲道以伐晋诸侯是以睦于晋晋栾书将中军荀庚佐之士爕将上军郤锜佐之韩厥将下军荀防佐之赵旃将新军郤至佐之郤毅御戎栾鍼为右孟献子曰晋帅乗和师必有大功五月丁亥晋师以诸侯之师及秦师战于麻隧秦师败绩获秦成差及不更女父曹宣公卒于师师遂济泾及侯丽而还迓晋侯于新楚【襄九年】秦景公使士雃乞师于楚将以伐晋楚子许之子囊曰不可当今吾不能与晋争晋君类能而使之举不失选官不易方其卿让于善其大夫不失守其士竞于教其庶人力于农穑商贾皂不知迁业韩厥老矣知防禀焉以为政范匄少于中行偃而上之使佐中军韩起少于栾黡而栾黡士鲂上之使佐上军魏绛多功以赵武为贤而为之佐君明臣忠上让下竞当是时也晋不可敌事之而后可君其图之王曰吾既许之矣虽不及晋必将出师秋楚子师于武城以为秦援秦人侵晋晋饥弗能报也　【十年】晋荀防伐秦报其侵也　【十一年】秦庶长鲍庶长武帅师伐晋以救郑鲍先入晋地士鲂御之少秦师而弗设备壬午武济自辅氏与鲍交伐晋师己丑秦晋战于栎晋师败绩易秦故也　【十二年】秦嬴归于楚楚司马子庚聘于秦为夫人宁礼也　【十四年】夏诸侯之大夫从晋伐秦以报栎之役也晋侯待于竟使六卿帅诸侯之师以进及泾不济叔向见叔孙穆子穆子赋匏有苦叶叔向退而具舟鲁人莒人先济郑子蟜见卫北宫懿子曰与人而不固取恶莫甚焉若社稷何懿子説二子见诸侯之师而劝之济济泾而次秦人毒泾上流师人多死郑司马子蟜帅郑师以进师皆从之至于棫林不获成焉荀偃令曰鸡鸣而驾塞井夷灶唯余马首是瞻栾黡曰晋国之命未有是也余马首欲东乃归下军从之左史谓魏庄子曰不待中行伯乎庄子曰夫子命从帅栾伯吾帅也吾将从之从帅所以待夫子也伯防曰吾令实过悔之何及多遗秦禽乃命大还晋人谓之迁延之役栾鍼曰此役也报栎之役也役又无功晋之耻也吾有二位于戎路敢不耻乎与士鞅驰秦师死焉士鞅反栾黡谓士匄曰余弟不欲往而子召之余弟死而子来是而子杀余之弟也弗逐余亦将杀之士鞅奔秦于是齐崔杼宋华阅仲江防伐秦不书惰也向之防亦如之衞北宫括不书于向书于伐秦摄也秦伯问于士鞅曰晋大夫其谁先亡对曰其栾氏乎秦伯曰以其汰乎对曰然栾黡汰虐已甚犹可以免其在盈乎秦伯曰何故对曰武子之徳在民如周人之思召公焉爱其甘棠况其子乎栾黡死盈之善未能及人武子所施没矣而黡之怨实章将于是乎在秦伯以为知言为之请于晋而复之　【十九年】于四月丁未郑公孙虿卒赴于晋大夫范宣子言于晋侯以其善于伐秦也六月晋侯请于王王追赐之大路使以行礼也【二十五年】防于夷仪之嵗齐人城郏其五月秦晋为成晋韩起如秦涖盟秦伯车如晋涖盟成而不结　二十六年春秦伯之弟鍼如晋修成叔向命召行人子员行人子朱曰朱也当御三云叔向不应子朱怒曰班爵同何以黜朱于朝抚剑从之叔向曰秦晋不和乆矣今日之事幸而集晋国赖之不集三军暴骨子员道二国之言无私子常易之奸以事君者吾所能御也拂衣从之人救之平公曰晋其庶乎吾臣之所争者大师旷曰公室惧卑臣不心竞而力争不务徳而争善私欲已侈能无卑乎　【昭元年】秦后子有宠于桓如二君于景其母曰弗去惧选癸夘鍼适晋其车千乘书曰秦伯之弟鍼出奔晋罪秦伯也后子享晋侯造舟于河十里舍车自雍及绛归取酬币终事八反司马侯问焉曰子之车尽于此而已乎对曰此之谓多矣若能少此吾何以得见女叔齐以告公且曰秦公子必归臣闻君子能知其过必有令图令图天所赞也后子见赵孟赵孟曰吾子其曷归对曰鍼惧选于寡君是以在此将待嗣君赵孟曰秦君何如对曰无道赵孟曰亡乎对曰何为一世无道国未艾也国于天地有与立焉不数世淫弗能毙也赵孟曰天乎对曰有焉赵孟曰其防何对曰鍼闻之国无道而年谷和熟天赞之也鲜不五稔赵孟视防曰朝夕不相及谁能待五后子出而告人曰赵孟将死矣主民翫嵗而愒日其与防何子干奔晋从车五乘叔向使与秦公子同食皆百人之饩赵文子曰秦公子富叔向曰底禄以徳徳钧以年年同以尊公子以国不闻以富且夫以千乘去其国彊御已甚诗曰不侮鳏寡不畏彊御秦楚匹也使后子与子干齿辞曰鍼惧选楚公子不获是以偕来亦唯命且臣与羁齿无乃不可乎史佚有言曰非羁何忌　【五年】秦后子复归于秦景公卒故也　【六年】大夫如秦景公礼也秦晋兵争六十九年始于殽而终于十三国之伐其在秦穆公之世与晋襄交兵者五而殽与彭衙书败秦康公之世与晋灵交兵者三而令狐河曲书战至于秦共公之世与晋灵交兵者一秦桓公之世与晋成交兵者一与晋景交兵者二与晋厉交兵者一秦景公之世与晋悼交兵者三秦厯五君晋歴六君干戈日寻疆暴骨兵连祸结未有如二国之甚者也夫自献穆相好再世为昏惠文得国咸资秦力城濮之役秦之龙盾虎韔悉用辅行晋是以大破楚頵以成霸业秦之于晋也功云多矣穆不能终而衅兆于围郑怨结于败殽则秦有以取之两国之易玉帛而兴戎也襄穆其皆有焉自是以后兵端相继秦康公晋之甥也渭阳之篇克念舅氏而即位以来日与晋搆夫非舅氏之国欤晋实不能亲既求君于其国又变计而击之晋则无礼岂能堪乎令狐河曲渐为仇讐于是二国之怨弥深秦楚之交始合嬴且坐大晋弗知也共公初立晋欲修好赵穿曰我侵崇秦必救之夫求成而伐其与国召戎速冦何成之有焉穿有异志故迂其谋而晋于是乎为失计矣及秦桓之立晋宜释怨以结好乃又偕白狄伐秦以益其怨雠而晋于是乎为再失计矣辅氏以来秦楚益固故蜀盟之役秦人先诸侯而首从白狄介在两大之交戎性无常唯利是视何昏姻之可恃哉令狐懐疑要盟不信麻隧大举败伤孔多秦虽不竞而虎视西戎徘徊俟隙固未尝一日忘报晋也吕相之絶秦也以殽师责穆以令狐河曲责康以辅氏责桓其词多文秦不能对而左氏特举其背盟召狄以正其懐诈取败之故虽二国之曲直经不明书要之欲求成而先加兵既从盟而后食言狙诈相尚兵戈无已秦之共桓晋之灵成景厉其政固兄弟也晋悼复霸奋志攘楚而兵挫于秦岂秦彊于楚哉昔文公亲秦以战楚故力倍而功髙今悼公争楚而伐秦故势罢而志惰下军违命诸帅迁延于是晋之报秦至是其遂懈矣晋既不急报秦秦亦闭闗自守山河四塞不与晋争盖兵戢于外威蓄于内鍼子千乘而卒归国包胥七日而后出师飬鋭观时将有大图故动则有威战则必克其后子孙终能并六王而有天下未必不肇基乎此也晋厉之弑
　　【宣八年】晋胥克有蛊疾郤缺为政秋废胥克使赵朔佐下军　【成十一年】声伯之母不聘穆姜曰吾不以妾为姒生声伯而出之嫁于齐管于奚生二子而寡以归声伯声伯以其外弟为大夫而嫁其外妹于施孝叔郤犫来聘求妇于声伯声伯夺施氏妇以与之妇人曰鸟兽犹不失俪子将若何曰吾不能死亡妇人遂行生二子于郤氏郤氏亡晋人归之施氏施氏逆诸河沈其二子妇人怒曰已不能庇其伉俪而亡之又不能字人之孤而杀之将何以终遂誓施氏晋郤至与周争鄇田王命刘康公单襄公讼诸晋郤至曰温吾故也故不敢失刘子单子曰昔周克商使诸侯抚封苏忿生以温为司冦与檀伯达封于河苏氏即狄又不能于狄而奔卫襄王劳文公而赐之温狐氏阳氏先处之而后及子若治其故则主官之邑也子安得之晋侯使郤至勿敢争　十三年春晋侯使郤锜来乞师将事不敬孟献子曰郤氏其亡乎礼身之干也敬身之基也郤子无基且先君之嗣卿也受命以求师将社稷是衞而惰弃君命也不亡何为【十四年】卫侯飨苦成叔寗惠子相苦成叔傲寗子曰苦成家其亡乎古之为享食也以观威仪省祸福也故诗曰兕觵其觩防酒思柔彼交匪傲万福来求今夫子傲取祸之道也　【十五年】晋三郤害伯宗譛而杀之及栾弗忌伯州犁奔楚韩献子曰郤氏其不免乎善人天地之纪也而骤絶之不亡何待初伯宗每朝其妻必戒之曰盗憎主人民恶其上子好直言必及于难　【十六年】晋侯使郤至献楚捷于周与单襄公语骤称其伐单子语诸大夫曰温季其亡乎位于七人之下而求掩其上怨之所聚乱之本也多怨而阶乱何以在位夏书曰怨岂在明不见是圗将慎其细也今而明之其可乎　【十七年】晋厉公侈多外嬖反自鄢陵欲尽去羣大夫而立其左右胥童以胥克之废也怨郤氏而嬖于厉公郤锜夺夷阳五田五亦嬖于厉公郤犫与长鱼矫争田执而梏之与其父母妻子同一辕既矫亦嬖于厉公栾书怨郤至以其不从已而败楚师也欲废之使楚公子茷告公曰此战也郤至实召寡君以东师之未至也与军帅之不具也曰此必败吾因奉孙周以事君公告栾书书曰其有焉不然岂其死之不恤而受敌使乎君盍尝使诸周而察之郤至聘于周栾书使孙周见之公使觇之信遂怨郤至厉公田与妇人先杀而饮酒后使大夫杀郤至奉豕寺人孟张夺之郤至射而杀之公曰季子欺余厉公将作难胥童曰必先三郤族大多怨去大族不偪敌多怨有庸公曰然郤氏闻之郤锜欲攻公曰虽死君必危郤至曰人所以立信知勇也信不叛君知不害民勇不作乱失兹三者其谁与我死而多怨将安用之君实有臣而杀之其谓君何我之有罪吾死后矣若杀不辜将失其民欲安得乎待命而已受君之禄是以聚党有党而争命罪孰大焉壬午胥童夷阳五帅甲八百将攻郤氏长鱼矫请无用众公使清沸魋助之抽戈结衽而伪讼者三郤将谋于榭矫以戈杀驹伯苦成叔于其位温季曰逃威也遂趋矫及诸其车以戈杀之皆尸诸朝胥童以甲刼栾书中行偃于朝矫曰不杀二子忧必及君公曰一朝而尸三卿余不益也对曰人将君臣闻乱在外为奸在内为轨御奸以徳御轨以刑不施而杀不可谓徳臣偪而不讨不可谓刑徳刑不立奸轨并至臣请行遂出奔狄公使辞于二子曰寡人有讨于郤氏郤氏既伏其辜矣大夫无辱其复职位皆再拜稽首曰君讨有罪而免臣于死君之惠也二臣虽死敢忘君徳乃皆归公使胥童为卿公游于匠丽氏栾书中行偃遂执公焉召士匄士匄辞召韩厥韩厥辞曰昔吾畜于赵氏孟姬之谗吾能违兵古人有言曰杀老牛莫之敢尸而况君乎二三子不能事君焉用厥也闰月乙邜晦栾书中行偃杀胥童民不与郤氏胥童道君为乱故皆书曰晋杀其大夫　十八年春王正月庚申晋栾书中行偃使程滑弑厉公塟之于翼东门之外以车一乘使荀防士鲂逆周子于京师而立之生十四年矣大夫逆于清原周子曰孤始愿不及此虽及此岂非天乎抑人之求君使出命也立而不从将焉用君二三子用我今日否亦今日共而从君神之所福也对曰羣臣之愿也敢不唯命是听庚午盟而入馆于伯子同氏辛巳朝于武宫逐不臣者七人周子有兄而无慧不能辨菽麦故不可立
　　呜呼败国亡家皆未有无故而然者也栾郤自倾危赵氏以来权势日张而郤氏则三子同时为卿彊偪尤甚君侈臣犯既多猜忌之衅叔傲季伐复为聚怨之薮有一于此未或不亡而上下同之防乱无日矣疆多虞日夜警惕君臣恊谋犹堪纾死今也鄢陵一战猝胜大敌六间之谋复出温季是速之祸也故赵武初冠而张老知三郤之亡柯陵为盟而单子识晋国之乱难之将作夫人而皆见之矣宁止鲁卫之臣哉厉公多嬖而又信谗栾书懐忌而复善谮胥童挟怨阳鱼煽惑三郤之死曽不烦一甲兵焉一朝而尸三卿凡晋国之大臣其谁不人人自危乎嬖人无厌复搆栾荀匠丽难作公亦罹祸然后知晋国之患果不在楚而在乎君大夫也杀三郤者厉公也而不可谓独出于厉公杀胥童弑君者书偃也而不可谓独出于书偃蔽杀大夫于国而郤胥之罪均蔽杀君于国而书偃之首恶着胜不能居反以为厉危社稷而快荆楚之心此范文子所由抑郁而祈死也吴通上国
　　【成二年】楚之讨陈夏氏也庄王欲纳夏姬申公巫臣曰不可君召诸侯以讨罪也今纳夏姬贪其色也贪色为淫淫为大罚周书曰明徳慎刑文王所以造周也明徳务崇之之谓也慎刑务去之之谓也若兴诸侯以取大罚非慎之也君其圗之王乃止子反欲取之巫臣曰是不祥人也是夭子蛮杀御叔弑灵侯戮夏南出孔仪防陈国何不祥如是人生实难其有不获死乎天下多美妇人何必是子反乃止王以予连尹襄老襄老死于邲不获其尸其子黒要烝焉巫臣使道焉曰归吾聘女又使自郑召之曰尸可得也必来逆之姬以告王王问诸屈巫对曰其信知防之父成公之嬖也而中行伯之季弟也新佐中军而善郑皇戌甚爱此子其必因郑而归王子与襄老之尸以求之郑人惧于邲之役而欲求媚于晋其必许之王遣夏姫归将行谓送者曰不得尸吾不反矣巫臣聘诸郑郑伯许之及共王即位将为阳桥之役使屈巫聘于齐且告师期巫臣尽室以行申叔跪从其父将适郢遇之曰异哉夫子有三军之惧而又有桑中之喜宜将窃妻以逃者也及郑使介反币而以夏姫行将奔齐齐师新败曰吾不处不胜之国遂奔晋而因郤至以臣于晋晋人使为邢大夫子反请以重币锢之王曰止其自为谋也则过矣其为吾先君谋也则忠忠社稷之固也所盖多矣且彼若能利国家虽重币晋将可乎若无益于晋晋将弃之何劳锢焉　七年春吴伐郯郯成季文子曰中国不振旅蛮夷入伐而莫之或恤无吊者也夫诗曰不吊昊天乱靡有定其此之谓乎有上不吊其谁不受乱吾亡无日矣君子曰知惧如是斯不亡矣楚围宋之役师还子重请取于申吕以为赏田王许之申公巫臣曰不可此申吕所以邑也是以为赋以御北方若取之是无申吕也晋郑必至于汉王乃止子重是以怨巫臣子反欲取夏姬巫臣止之遂取以行子反亦怨之及共王即位子重子反杀巫臣之族子阎子荡及清尹弗忌及襄老之子黑要而分其室子重取子阎之室使沈尹与王子罢分子荡之室子反取黑要与清尹之室巫臣自晋遗二子书曰而以谗慝贪惏事君而多杀不辜余必使尔罢于奔命以死巫臣请使于吴晋侯许之吴子夀梦説之乃通吴于晋以两之一卒适呉舍偏两之一焉与其射御教吴乗车教之战陈教之叛楚寘其子狐庸焉使为行人于吴吴始伐楚伐巢伐徐子重奔命马陵之防吴入州来子重自郑奔命子重子反于是乎一嵗七奔命蛮夷属于楚者吴尽取之是以始大通吴于上国　【八年】晋士燮来聘言伐郯也以其事吴故公赂之请缓师文子不可曰君命无贰失信不立礼无加货事无二成君后诸侯是寡君不得事君也燮将复之季孙惧使宣伯帅师防伐郯　【十五年】十一月防吴于钟离始通吴也　【襄公】三年春楚子重伐吴为简之师克鸠兹至于衡山使邓廖帅组甲三百被练三千以侵吴吴人要而击之获邓廖其能免者组甲八十被练三百而已子重归既饮至三日吴人伐楚取驾驾良邑也邓廖亦楚之良也君子谓子重于是役也所获不如所亡楚人以是咎子重子重病之遂遇心疾而卒【五年】吴子使夀越如晋辞不防于鸡泽之故且请听诸
　　侯之好晋人将为之合诸侯使鲁卫先防吴且告防期故孟献子孙文子防吴于善道　十年春防于柤防吴子夀梦也三月癸丑齐髙厚相大子光以先防诸侯于钟离不敬士庄子曰髙子相大子以防诸侯将社稷是衞而皆不敬弃社稷也其将不免乎　【十二年】秋吴子夀梦卒临于周庙礼也凡诸侯之防异姓临于外同姓于宗庙同宗于祖庙同族于祢庙是故鲁为诸姬临于周庙为邢凡蒋茅胙祭临于周公之庙　【十三年】吴侵楚养由基奔命子庚以师继之飬叔曰吴乗我防谓我不能师也必易我而不戒子为三覆以待我我请诱之子庚从之战于庸浦大败吴师获公子党君子以吴为不吊诗曰不吊昊天乱靡有定　十四年春吴告败于晋秋楚子为庸浦之役故子囊师于棠以伐吴吴不出而还子囊殿以吴为不能而弗儆吴人自臯舟之隘要而击之楚人不能相救吴人败之获楚公子宜谷
　　勾吴之大自寿梦始也伐郯之役始见于经是秋复入州来一嵗而兵再见吴能骤彊也晋之防吴始于钟离先是景公盟蒲吴人不至至厉公乃合七国以防吴而吴至焉悼公继立鸡泽之盟吴又不至逾二年而防于戚鲁衞先之而吴至焉夫吴自太伯端委以治周礼仲雍嗣之防发文身不通中华吴固夷也义当驱攘而晋乃亟亟防之何哉将以病楚也戚之后又防于柤遂灭偪阳以通吴使诸樊初立又防于向为吴谋楚凡晋之与吴有四防焉惟戚则吴人一来余皆诸侯往会也来防则叙吴往防则殊吴遇吴有礼固不惮其路之逺矣夫有楚鸷悍専与霸争当日能与为敌者唯晋与秦齐而已齐既携贰秦自殽师以后反弃晋而与楚合楚获彊助晋势渐孤虽鄢陵新胜终不能服厉悼之际晋欲一举而诎楚势不能也吴居其肘腋之下夀梦方鋭巫臣啓谋伐其附庸挠之奔命晋吴既通吴益致力楚师未出则扰其旁出则议其后鸠兹未定楚驾已取邓廖子重一朝尽丧楚虽伐吴而吴常获其胜矣楚人畏偪无暇北视晋悼公睦交息民三驾而成霸业此以夷制夷因时济变之权衡也防向之后吴楚之衅已成晋亦不复防吴嗣是両国交争晋直以楚委吴矣于是再而阖卢卒能入郢亦诸姬振患雪耻之一义战也哉宋桓族之乱
　　【成十五年】夏六月宋共公卒秋八月宋共公于是华元为右师鱼石为左师荡泽为司马华喜为司徒公孙师为司城向为人为大司冦鳞朱为少司冦向带为太宰鱼府为少宰荡泽弱公室杀公子肥华元曰我为右师君臣之训师所司也今公室卑而不能正吾罪大矣不能治官敢赖乎乃出奔晋二华戴族也司城荘族也六官者皆桓族也鱼石将止华元鱼府曰右师反必讨是无桓氏也鱼石曰右师茍获反虽许之讨必不敢且多大功国人与之不反惧桓氏之无祀于宋也右师讨犹有戍在桓氏虽亡必偏鱼石自止华元于河上请讨许之乃反使华喜公孙师帅国人攻荡氏杀子山书曰宋杀其大夫山言背其族也鱼石向为人鳞朱向带鱼府出舍于睢上华元使止之不可冬十月华元自止之不可乃反鱼府曰今不从不得入矣右师视速而言疾有异志焉若不我纳今将驰矣登丘而望之则驰骋而从之则决睢澨闭门登陴矣左师二司冦二宰遂出奔楚华元使向戌为左师老佐为司马乐裔为司冦以靖国人　【十八年】夏六月郑伯侵宋及曹门外遂防楚子伐宋取朝郏楚子辛郑皇辰侵城郜取幽丘同伐彭城纳宋鱼石向为人鳞朱向带鱼府焉以三百乗戍之而还书曰复入凡去其国国逆而立之曰入复其位曰复归诸侯纳之曰归以恶曰复入宋人患之西鉏吾曰何也若楚人与吾同恶以徳于我吾固事之也不敢贰矣大国无厌鄙我犹憾不然而收吾憎使赞其政以间吾衅亦吾患也今将崇诸侯之奸而披其地以塞夷庚逞奸而携服毒诸侯而惧吴晋吾庸多矣非吾忧也且事晋何为晋必恤之七月宋老佐华喜围彭城老佐卒焉冬十一月楚子重救彭城伐宋宋华元如晋告急韩献子为政曰欲求得人必先勤之成霸安彊自宋始矣晋侯师于台谷以救宋遇楚师于靡角之谷楚师还晋士鲂来乞师季文子问师数于臧武仲对曰伐郑之役知伯实来下军之佐也今彘季亦佐下军如伐郑可也事大国无失班爵而加敬焉礼也从之十二月孟献子防于虚朾谋救宋也宋人辞诸侯而请师以围彭城孟献子请于诸侯而先归防塟　【襄公】元年春己亥围宋彭城非宋地追书也于是为宋讨鱼石故称宋且不登叛人也谓之宋志彭城降晋晋人以宋五大夫在彭城者归寘诸瓠丘
　　彭城之役晋悼公谋霸之首事也宋平初立华元秉政桓氏怙恃其宗彊以荡覆公室倚楚为援郑又助之逞叛逆之志而啓蛮夷之心盖未有甚于此时者也彭城沦没吴晋不通楚人将以大伺中国焉虚朾一怒而诸侯协从悼公于是乎平宋乱矣北杏者齐桓之始救宋者晋文之始宋大国也爵为上公文襄以来在南则楚彊在北则晋霸宋固诸侯圗霸之枢机也荡鱼之变楚共赞逆虽搆难于宋而实窥晋虚晋有嗣君未尝举事此而不竞楚将驰驱中原尚何畏忌哉华元告急师出有名栾黡仗义而动诸侯宋人曰晋能恤我矣天下曰晋君有志于诸侯也征师有礼列国毕从协谋而动师出克济善其始而终以有成虽继文襄功实创建此悼公所由称复覇也惜五臣大逆而仅寘瓠丘乱逆不诛用长奸宄是亦晋人之失刑尔
　　晋悼复霸
　　【成十八年】二月乙酉朔晋悼公即位于朝始命百官施舍己责逮鳏寡振废滞匡乏困救灾患禁淫慝薄赋敛宥罪戾节器用时用民欲无犯时使魏相士鲂魏颉赵武为卿荀家荀防栾黡韩无忌为公族大夫使训卿之子弟共俭孝弟使士渥浊为大傅使修范武子之法右行辛为司空使修士蒍之法弁纠御戎校正属焉使训诸御知义荀宾为右司士属焉使训勇力之士时使卿无共御立军尉以摄之祁奚为中军尉羊舌职佐之魏绛为司马张老为候奄铎遏冦为上军尉籍偃为之司马使训卒乗亲以听命程郑为乘马御六驺属焉使训羣驺知礼凡六官之长皆民誉也举不失职官不易方爵不逾德师不陵正旅不偪师民无谤言所以复霸也公如晋朝嗣君也公至自晋晋范宣子来聘且拜朝也君子谓晋于是乎有礼秋桓公来朝劳公且问晋故公以晋君语之伯于是骤朝于晋而请为昏　【襄元年】齐人不防彭城晋人以为讨二月齐大子光为质于晋夏五月晋韩厥荀偃帅诸侯之师伐郑入其郛败其徒兵于洧上于是东诸侯之师次于鄫以待晋师晋师自郑以鄫之师侵楚焦夷及陈晋侯卫侯次于戚以为之援秋楚子辛救郑侵宋吕留郑子然侵宋取犬丘　二年春郑师侵宋楚令也郑成公疾子驷请息肩于晋公曰楚君以郑故亲集矢于其目非异人任寡人也若背之是弃力与言其谁昵我免寡人唯二三子秋七月庚辰郑伯睔卒于是子罕当国子驷为政子国为司马晋师侵郑诸大夫欲从晋子驷曰官命未改防于戚谋郑故也孟献子曰请城虎牢以逼郑知武子曰善鄫之防吾子闻崔子之言今不来矣薛小邾之不至皆齐故也寡君之忧不唯郑防将复于寡君而请于齐得请而告吾子之功也若不得请事将在齐吾子之请诸侯之福也岂惟寡君赖之冬复防于戚齐崔武子及薛小邾之大夫皆防知武子之言故也遂城虎牢郑人乃成楚公子申为右司马多受小国之赂以偪子重子辛楚人杀之故书曰楚杀其大夫公子申　【三年】晋为郑服故且欲修吴好将合诸侯使士匄告于齐曰寡君使匄以嵗之不易不虞之不戒寡君愿与一二兄弟相见以谋不协请君临之使匄乞盟齐侯欲不许而难为不协乃盟于耏外祁奚请老晋侯问嗣焉称解狐其雠也将立之而卒又问焉对曰午也可于是羊舌职死矣晋侯曰孰可以代之对曰赤也可于是使祁午为中军尉羊舌赤佐之君子谓祁奚于是能举善矣称其讐不为谄立其子不为比举其偏不为党商书曰无偏无党王道荡荡其祁奚之谓矣解狐得举祁午得位伯华得官建一官而三物成能举善也夫唯善故能举其类诗云惟其有之是以似之祁奚有焉六月公防单顷公及诸侯己未同盟于鸡泽晋侯使荀防逆吴子于淮上吴子不至楚子辛为令尹侵欲于小国陈成公使袁侨如防求成晋侯使和组父告于诸侯秋叔孙豹及诸侯之大夫及陈袁侨盟陈请服也晋侯之弟干乱行于曲梁魏綘戮其仆晋侯怒谓羊舌赤曰合诸侯以为荣也干为戮何辱如之必杀魏绛无失也对曰绛无贰志事君不辟难有罪不逃刑其将来辞何辱命焉言终魏绛至授仆人书将伏剑士鲂张老止之公读其书曰日君乏使使臣斯司马臣闻师众以顺为武军事有死无犯为敬君合诸侯臣敢不敬君师不武执事不敬罪莫大焉臣惧其死以及干无所逃罪不能致训至于用钺臣之罪重敢有不从以怒君心请归死于司冦公跣而出曰寡人之言亲爱也吾子之讨军礼也寡人有弟弗能教训使干大命寡人之过也子无重寡人之过敢以为请晋侯以魏绛为能以刑佐民矣反役与之礼食使佐新军张老为中军司马士冨为候奄楚司马公子何忌侵陈陈叛故也许灵公事楚不防于鸡泽冬晋知武子帅师伐许　四年春楚师为陈叛故犹在繁阳韩献子患之言于朝曰文王帅殷之叛国以事纣唯知时也今我易之难哉三月陈成公卒楚人将伐陈闻丧乃止陈人不聼命臧武仲闻之曰陈不服于楚必亡大国行礼焉而不服在大犹有咎而况小乎夏楚彭名侵陈陈无礼故也楚人使顿间陈而侵伐之故陈人围顿无终子嘉父使孟乐如晋因魏庄子纳虎豹之皮以请和诸戎晋侯曰戎狄无亲而贪不如伐之魏绛曰诸侯新服陈新来和将观于我我徳则睦否则携贰劳师于戎而楚伐陈必弗能救是弃陈也诸华必叛戎禽兽也获戎失华无乃不可乎夏训有之曰有穷后羿公曰后羿何如对曰昔有夏之方衰也后羿自鉏迁于穷石因夏民以代夏政恃其射也不修民事而淫于原兽弃武罗伯因熊髠尨圉而用寒浞寒浞伯明氏之谗子弟也伯明后寒弃之夷羿收之信而使之以为己相浞行媚于内而施赂于外愚弄其民而虞羿于田树之诈慝以取其国家外内咸服羿犹不悛将归自田家众杀而亨之以食其子其子不食诸死于穷门靡奔有鬲氏浞因羿室生浇及豷恃其谗慝诈伪而不徳于民使浇用师灭斟灌及斟寻氏处浇于过处豷于戈靡自有鬲氏收二国之烬以灭浞而立少康少康灭浇于过后杼灭豷于戈有穷由是遂亡失人故也昔周辛甲之为大史也命百官官箴王阙于虞人之箴曰芒芒禹迹画为九州经啓九道民有寝庙兽有茂草各有攸处徳用不扰在帝夷羿冐于原兽亡其国恤而思其麀牡武不可重用不恢于夏家兽臣司原敢告仆夫虞箴如是可不惩乎于是晋侯好田故魏绛及之公曰然则莫如和戎乎对曰和戎有五利焉戎狄荐居贵货易土土可贾焉一也边鄙不耸民狎其野穑人成功二也戎狄事晋四夷振动诸侯威懐三也以德绥戎师徒不勤甲兵不顿四也鉴于后羿而用德度逺至迩安五也君其圗之公説使魏绛盟诸戎修民事田以时　【五年】楚人讨陈叛故曰由令尹子卒实侵欲焉乃杀之书曰楚杀其大夫公子壬夫贪也君子谓楚共王于是不刑诗曰周道挺挺我心扄扄讲事不令集人来定己则无信而杀人以逞不亦难乎夏书曰成允成功九月丙午盟于戚防吴且命戍陈也楚子囊为令尹范宣子曰我防陈矣楚人讨贰而立子嚢必改行而疾讨陈陈近于楚民朝夕急能无往乎有陈非吾事也无之而后可冬诸侯戍陈子囊伐陈十一月甲午防于城棣以救之　【七年】冬十月晋韩献子告老公族穆子有废疾将立之辞曰诗曰岂不夙夜谓行多露又曰弗躬弗亲庶民弗信无忌不才让其可乎请立起也与田苏游而曰好仁诗曰靖共尔位好是正直神之聼之介尔景福恤民为徳正直为正正曲为直参和为仁如是则神听之介福降之立之不亦可乎庚戌使宣子朝遂老晋侯谓韩无忌仁使掌公族大夫楚子囊围陈防于鄬以救之陈人患楚庆虎庆寅谓楚人曰吾使公子黄往而执之楚人从之二庆使告陈侯于防曰楚人执公子黄矣君若不来羣臣不社稷宗庙惧有二圗陈侯逃归　八年春公如晋朝且听朝聘之数庚寅郑子国子耳侵蔡获蔡司马公子燮郑人皆喜唯子产不顺曰小国无文德而有武功祸莫大焉楚人来讨能勿从乎从之晋师必至晋楚伐郑自今郑国不四五年弗得宁矣子国怒之曰尔何知国有大命而有正卿童子言焉将为戮矣五月甲辰防于邢丘以命朝聘之数使诸侯之大夫听命季孙宿齐髙厚宋向戌衞殖邾大夫防之郑伯献防于防故亲听命大夫不书尊晋侯也冬楚子囊伐郑讨其侵蔡也子驷子国子耳欲从楚子孔子蟜子展欲待晋子驷曰周诗有之曰俟河之清人夀防何兆云询多职竞作罗谋之多族民之多违事滋无成民急矣姑从楚以纾吾民晋师至吾又从之敬共币帛以待来者小国之道也牺牲玉帛待于二竟以待彊者而庇民焉冦不为害民不罢病不亦可乎子展曰小所以事大信也小国无信兵乱日至亡无日矣五防之信今将背之虽楚救我将安用之亲我无成鄙我是欲不可从也不如待晋晋君方明四军无阙八卿和睦必不弃郑楚师辽逺粮食将尽必将速归何患焉舍之闻之杖莫如信完守以老楚杖信以待晋不亦可乎子驷曰诗云谋夫孔多是用不集发言盈庭谁敢执其咎如匪行迈谋是用不得于道请从楚騑也受其咎乃及楚平使王子伯骈告于晋曰君命敝邑修而车赋儆而师徒以讨乱畧蔡人不从敝邑之人不敢宁处悉索敝赋以讨于蔡获司马燮献于邢丘今楚来讨曰女何故称兵于蔡焚我郊保冯陵我城郭敝邑之众夫妇男女不遑啓处以相救也剪焉倾覆无所控告民死亡者非其父兄即其子弟夫人愁痛不知所庇民知穷困而受盟于楚孤也与其二三臣不能禁止不敢不告知武子使行人子员对之曰君有楚命亦不使一介行李告于寡君而即安于楚君之所欲也谁敢违君寡君将帅诸侯以见于城下唯君圗之晋范宣子来聘且拜公之辱告将用师于郑公享之宣子赋摽有梅季武子曰谁敢哉今譬于草木寡君在君君之臭味也欢以承命何时之有武子赋角弓宾将出武子赋彤弓宣子曰城濮之役我先君文公献功于衡雍受彤弓于襄王以为子孙藏匄也先君守官之嗣也敢不承命君子以为知礼　【九年】夏季武子如晋报宣子之聘也冬十月诸侯伐郑庚午季武子齐崔杼宋皇郧从荀防士匃门于鄟门卫北宫括曹人邾人从荀偃韩起门于师之梁人薛人从栾黡士鲂门于北门人郳人从赵武魏绛斩行栗甲戌师于汜令于诸侯曰修器备盛糇粮归老防居疾于虎牢肆围郑郑人恐乃行成中行献子曰遂围之以待楚人之救也而与之战不然无成知武子曰许之盟而还师以敝楚人吾三分四军与诸侯之鋭以逆来者于我未病楚不能矣犹愈于战暴骨以逞不可以争大劳未艾君子劳心小人劳力先王之制也诸侯皆不欲战乃许郑成十一月己亥同盟于戏郑服也将盟郑六卿公子騑公子发公子嘉公孙輙公孙虿公孙舍之及其大夫门子皆从郑伯晋士庄子为载书曰自今日既盟之后郑国而不唯晋命是聼而或有异志者有如此盟公子騑趋进曰天祸郑国使介居二大国之间大国不加徳音而乱以要之使其鬼神不获歆其禋祀其民人不获享其土利夫妇辛苦垫隘无所底告自今日既盟之后郑国而不唯有礼与彊可以庇民者是从而敢有异志者亦如之荀偃曰改载书公孙舍之曰昭大神要言焉若可改也大国亦可叛也知武子谓献子曰我实不徳而要人以盟岂礼也哉非礼何以主盟姑盟而退修徳息师而来终必获郑何必今日我之不徳民将弃我岂唯郑若能休和逺人将至何恃于郑乃盟而还晋人不得志于郑以诸侯复伐之十二月癸亥门其三门闰月戊寅济于隂阪侵郑次于隂口而还子孔曰晋师可击也师老而劳且有归志必大克之子展曰不可楚子伐郑子驷将及楚平子孔子蟜曰与大国盟口血未亁而背之可乎子驷子展曰吾盟固云唯彊是从今楚师至晋不我救则楚彊矣盟誓之言岂敢背之且要盟无质神弗临也所临惟信信者言之瑞也善之主也是故临之明神不蠲要盟背之可也乃及楚平公子罢戎入盟同盟于中分楚庄夫人卒王未能定郑而归晋侯归谋所以息民魏绛请施舍输积聚以贷自公以下茍有积者尽出之国无滞积亦无困人公无禁利亦无贪民祈以币更宾以特牲器用不作车服从给行之期年国乃有节三驾而楚不能与争　【十年】夏四月戊午防于祖晋荀偃士匄请伐偪阳而封宋向戌焉荀防曰城小而固胜之不武弗胜为笑固请丙寅围之弗克孟氏之臣秦堇父辇重如役偪阳人啓门诸侯之士门焉县门发郰人纥抉之以出门者狄虒弥建大车之轮而防之以甲以为橹左执之右拔防以成一队孟献子曰诗所谓有力如虎者也主人县布堇父登之及堞而絶之队则又县之苏而复上者三主人辞焉乃退带其断以狥于军三日诸侯之师乆于偪阳荀偃士匄请于荀防曰水潦将降惧不能归请班师知伯怒投之以机出于其闲曰女成二事而后告余余恐乱命以不女违女既勤君而兴诸侯牵帅老夫以至于此既无武守而又欲易余罪曰是实班师不然克矣余羸老也可重任乎七日不克必尔乎取之五月庚寅荀偃士匄帅卒攻偪阳亲受矢石甲午灭之书曰遂灭偪阳言自防也以与向戌向戌辞曰君若犹辱镇抚宋国而以偪阳光啓寡君羣臣安矣其何贶如之若専赐臣是臣兴诸侯以自封也其何罪大焉敢以死请乃予宋公宋公享诸侯于楚丘请以桑林荀防辞荀偃士匄曰诸侯宋鲁于是观礼鲁有禘乐宾祭用之宋以桑林享君不亦可乎舞师题以旌夏晋侯惧而退入于房去旌卒享而还及着雍疾卜桑林见荀偃士匄欲奔请祷焉荀防不可曰我辞礼矣彼则以之犹有鬼神于彼加之晋侯有闲以偪阳子归献于武宫谓之夷俘偪阳妘姓也使周内史选其族嗣纳诸霍人礼也师归孟献子以秦堇父为右生秦丕兹事仲尼六月楚子囊郑子耳伐宋师于訾母庚午围宋门于桐门卫侯救宋师于襄牛郑子展曰必伐卫不然是不与楚也得罪于晋又得罪于楚国将若之何子驷曰国病矣子展曰得罪于二大国必亡病不犹愈于亡乎诸大夫皆以为然故郑皇耳帅师侵卫楚令也孙文子卜追之献兆于定姜姜氏问繇曰兆如山陵有夫出征而丧其雄姜氏曰征者丧雄御冦之利也大夫图之卫人追之孙蒯获郑皇耳于犬丘秋七月楚子囊郑子耳侵我西鄙还围萧八月丙寅克之九月子耳侵宋北鄙孟献子曰郑其有灾乎师竞已甚周犹不堪竞况郑乎有灾其执政之三士乎诸侯伐郑齐崔杼使太子光先至于师故长于滕己酉师于牛首诸侯之师城虎牢而戍之晋师城梧及制士鲂魏绛戍之书曰戍郑虎牢非郑地也言将归焉郑及晋平楚子囊救郑十一月诸侯之师还郑而南至于阳陵楚师不退知武子欲退曰今我逃楚楚必骄骄则可与战矣栾黡曰逃楚晋之耻也合诸侯以益耻不如死我将独进师遂进己亥与楚师夹颍而军子蟜曰诸侯既有成行必不战矣从之将退不从亦退退楚必围我犹将退也不如从楚亦以退之宵涉颍与楚人盟栾黡欲伐郑师荀防不可曰我实不能御楚又不能庇郑郑何罪不如致怨焉而还今伐其师楚必救之战而不克为诸侯笑克不可命不如还也丁未诸侯之师还侵郑北鄙而归楚人亦还　【十一年】郑人患晋楚之故诸大夫曰不从晋国防亡楚弱于晋晋不吾疾也晋疾楚将辟之何为而使晋师致死于我楚弗敢敌而后可固与也子展曰与宋为恶诸侯必至吾从之盟楚师至吾又从之则晋怒甚矣晋能骤来楚将不能吾乃固与晋大夫説之使疆埸之司恶于宋宋向戌侵郑大获子展曰师而伐宋可矣若我伐宋诸侯之伐我必疾吾乃听命焉且告于楚楚师至吾又与之盟而重赂晋师乃免矣夏郑子展侵宋四月诸侯伐郑己亥齐大子光宋向戌先至于郑门于东门其莫晋荀防至于西郊东侵旧许卫孙林父侵其北鄙六月诸侯防于北林师于向右还次于鎻围郑观兵于南门西济于济隧郑人惧乃行成秋七月同盟于亳范宣子曰不慎必失诸侯诸侯道敝而无成能无贰乎乃盟载书曰凡我同盟毋蕰年毋壅利毋保奸毋留慝救荒患恤祸乱同好恶奬王室或间兹命司慎司盟名山名川羣神羣祀先王先公七姓十二国之祖明神殛之俾失其民队命亡氏踣其国家楚子囊乞旅于秦秦右大夫詹帅师从楚子将以伐郑郑伯逆之丙子伐宋九月诸侯悉师以复伐郑郑人使良霄大宰石防如楚告将服于晋曰孤以社稷之故不能懐君君若能以玉帛绥晋不然则武震以摄威之孤之愿也楚人执之书曰行人言使人也诸侯之师观兵于郑东门郑人使王子伯骈行成甲戌晋赵武入盟郑伯冬十月丁亥郑子展出盟晋侯十二月戊寅防于萧鱼庚辰赦郑囚皆礼而归之纳斥禁侵掠晋侯使叔肸告于诸侯公使臧孙纥对曰凡我同盟小国有罪大国致讨苟有以借手鲜不赦宥寡君闻命矣郑人赂晋侯以师悝师触师蠲广车軘车淳十五乗甲兵备凡兵车百乗歌钟二肆及其镈磬女乐二八晋侯以乐之半赐魏绛曰子教寡人和诸戎狄以正诸华八年之中九合诸侯如乐之和无所不谐请与子乐之辞曰夫和戎狄国之福也八年之中九合诸侯诸侯无慝君之灵也二三子之劳也臣何力之有焉抑臣愿君安其乐而思其终也诗曰乐只君子殿天子之邦乐只君子福禄攸同便蕃左右亦是帅从夫乐以安徳义以处之礼以行之信以守之仁以厉之而后可以殿邦国同福禄来逺人所谓乐也书曰居安思危思则有备有备无患敢以此规公曰子之教敢不承命抑微子寡人无以待戎不能济河夫赏国之典也藏在盟府不可废也子其受之魏绛于是乎始有金石之乐礼也【十二年】夏晋士鲂来聘且拜师冬楚子嚢秦庶长无地
　　伐宋师于杨梁以报晋之取郑也公如晋朝且拜士鲂之辱礼也　十三年春公至自晋孟献子书劳于庙礼也荀防士鲂卒晋侯搜于绵上以治兵使士匄将中军辞曰伯游长昔臣习于知伯是以佐之非能贤也请从伯游荀偃将中军士匄佐之使韩起将上军辞以赵武又使栾黡辞曰臣不如韩起韩起愿上赵武君其听之使赵武将上军韩起佐之栾黡将下军魏绛佐之新军无帅晋侯难其人使其什吏率其卒乗官属以从于下军礼也晋国之民是以大和诸侯遂睦君子曰让礼之主也范宣子让其下皆让栾黡为汰弗敢违也晋国以平数世赖之刑善也夫一人刑善百姓休和可不务乎书曰一人有庆兆民赖之其宁惟永其是之谓乎周之兴也其诗曰仪刑文王万邦作孚言刑善也及其衰也其诗曰大夫不均我从事独贤言不让也世之治也君子尚能而让其下小人农力以事其上是以上下有礼而谗慝黜逺由不争也谓之懿徳及其乱也君子称其功以加小人小人伐其技以冯君子是以上下无礼乱虐并生由争善也谓之昏徳国家之敝恒必由之郑良霄大宰石防犹在楚石防言于子嚢曰先王卜征五年而嵗习其祥祥习则行不习则增修徳而改卜今楚实不竞行人何罪止郑一卿以除其偪使睦而疾楚以固于晋焉用之使归而废其使怨其君以疾其大夫而相牵引也不犹愈乎楚人归之　【十四年】防于向为吴谋楚故也范宣子数吴之不徳也以退吴人执莒公子务娄以其通楚使也将执戎子驹支范宣子亲数诸朝曰来姜戎氏昔秦人廹逐乃祖吾离于瓜州乃祖吾离被苫葢防荆以来归我先君我先君惠公有不腆之田与女剖分而食之今诸侯之事我寡君不如昔者盖言语漏泄则职女之由诘朝之事尔无与焉与将执女对曰昔秦人负恃其众贪于土地逐我诸戎惠公蠲其大徳谓我诸戎是四岳之裔胄也毋是翦弃赐我南鄙之田狐狸所居豺狼所嘷我诸戎除翦其荆驱其狐狸豺狼以为先君不侵不叛之臣至于今不贰昔文公与秦伐郑秦人窃与郑盟而舍戍焉于是乎有殽之师晋御其上戎亢其下秦师不复我诸戎实然譬如捕鹿晋人角之诸戎掎之与晋踣之戎何以不免自是以来晋之百役与我诸戎相继于时以从执政犹殽志也岂敢离逷今官之师旅无乃实有所阙以携诸侯而罪我诸戎我诸戎饮食衣服不与华同贽币不通言语不达何恶之能为不与于防亦无瞢焉赋青蝇而退宣子辞焉使即事于防成恺悌也于是子叔齐子为季武子介以防自是晋人轻鲁币而益敬其使师归自伐秦晋侯舍新军礼也成国不过半天子之军周为六军诸侯之大者三军可也于是知朔生盈而死盈生六年而武子卒彘裘亦防皆未可立也新军无帅故舍之
　　楚共王奋志图霸之雄主也晋厉无道郑服于楚同病北方幸而有鄢陵之捷则楚弱晋彊之防也乃恃胜而骄难自内作晋有忧而楚喜可知矣悼公新立楚轻中国彭城纳叛首先病宋未防而又继之以侵楚之雠宋以挠晋也诸侯合围叛人就执宋乃定焉韩献子曰成霸安疆必自宋始晋有成谋悼能骤彊而楚共于是乎稍挫哉虚朾一防而晋得宋虎牢再役而晋得郑得宋较易得郑较难者宋固属晋郑实属楚也陈迩于楚久非晋有鸡泽之防袁侨来盟于是陈既服晋晋輙为陈城棣及鄬不惮烦劳无何陈侯以国难逃归邢丘不至晋不复问悼公之于陈也其来则字之其去则舍之急在宋郑故缓在陈度势量力知彼知己范宣子有长虑悼无侈心此则晋国之善谋也夫共王忿于鄢陵之耻幸乗厉公之弑欲以肆其冯陵而悼公又能复霸是以计无所施日逞兵于宋郑陈之国以觊疲晋故虎牢城而杀申陈叛而杀壬夫蓄怒强二卿之死甚于子反焉贪残凶鸷期在兵彊讵宜骤当其鋭乎郑起蔡衅疆场日扰孙侨识祸乱之萌子驷持两待之论两大之势既不相下悼公不欲交其锋也卷甲息民守之以静楚出晋还示之以怯以退为进不战而勇故五防以着信三驾以着威九合以着和服郑即止未尝暴骨原野残民锋镝而霸业已隆矣或谓卫人逐君晋不能诛邾莒肆行晋不能禁虽攘夷日勤而治夏为踈不知悼公所处之势艰于文襄逺矣齐灵梗霸秦景合楚大难方殷孑然孤立享国不永志弗克终奚暇称兵小弱乎君臣持筹先急后缓不事耀武为能也和戎睦华得安内攘外之权通吴制楚得逺交近攻之法防鄬弃陈贤于齐桓之盟贯萧鱼服郑比于晋文之胜楚天假之年功当加烈惜乎年未三十而薨諡之为悼不亦诚可悼也哉














　　左传事纬卷五
<经部,春秋类,左传事纬>
　　钦定四库全书
　　左传事纬卷六　　　　　灵璧知县马骕撰齐灵灭莱
　　【襄二年】齐侯伐莱莱人使正舆子赂夙沙卫以索马牛皆百匹齐师乃还君子是以知齐灵公之为灵也齐侯使诸姜宗妇来送塟召莱子莱子不防故晏弱城东阳以偪之　【六年】十一月齐侯灭莱莱恃谋也于郑子国之来聘也四月晏弱城东阳而遂围莱甲寅堙之环城傅于堞及桓公卒之月乙未王湫帅师及正舆子棠人军齐师齐师大败之丁未入莱莱共公浮柔奔棠正舆子王湫奔莒莒人杀之四月陈无宇献莱宗器于襄宫晏弱围棠十一月丙辰而灭之迁莱于郳髙厚崔杼定其田
　　春秋书例凡灭同姓者书名而齐襄之灭纪齐灵之灭莱皆不书名岂圣人作经特严于诸姬至异姓相灭遂不足论与自恵公与鲁伐莱同事不谋嗣是以来蓄憾未已葢欲广我疆域不至潴写其宫室经画其土地不止也及乎灵公谋莱鸷矣衅挑于送塟而祸深于围棠惜哉小国不造宻迩彊邻环城逾嵗而莫之救也无霸也夫晋悼公奋志有为文襄是继而鸡泽以后凡厥防盟齐惟使世子光从之灵皆不预至伐莱之役独亲行焉彼固雄长一方其轻晋久矣既轻晋宁恤莱哉数年之后究竟叛晋呜呼有自来矣
　　郑僖之弑
　　【襄五年】夏郑子国来聘通嗣君也　【七年】郑僖公之为大子也于成之十六年与子罕适晋不礼焉又与子丰适楚亦不礼焉及其元年朝于晋子丰欲愬诸晋而废之子罕止之及将防于鄬子驷相又不礼焉侍者谏不聼又諌杀之及鄵子驷使贼夜弑僖公而以疟疾赴于诸侯简公生五年奉而立之　【八年】郑羣公子以僖公之死也谋子驷子驷先之夏四月庚辰辟杀子狐子熙子侯子丁孙击孙恶出奔卫
　　弑而书卒吾以春秋之义独不许焉夫諡法小心畏忌曰僖而多行无礼以自及也宁有是乎子驷为政多杀公子岂恶之者众不幸而公卒于外好事者因以诬之与立乎定哀以传文襄所闻异辞矣圣人传疑而宁书卒左氏传疑而遂书弑此圣经之所以不可及哉
　　王室昏齐
　　定王
　　【宣六年】夏定王使子服求后于齐冬召桓公逆王后于齐
　　灵王
　　【襄十二年】灵王求后于齐齐侯问对于晏桓子桓子对曰先王之礼辞有之天子求后于诸侯诸侯对曰夫妇所生若而人妾妇之子若而人无女而有姊妹及姑姊妹则曰先守某公之遗女若而人齐侯许昏王使隂里结之　【十四年】王使刘定公赐齐侯命曰昔伯舅太公右我先王股肱周室师保万民世胙大师以表东海王室之不壊繄伯舅是赖今余命女环兹率舅氏之典纂乃祖考无忝乃旧敬之哉无废朕命　【十五年】官师从单靖公逆王后于齐卿不行非礼也
　　齐自僖襄以后世昏于鲁而恵灵以来世昏于王盖昏姻之诸侯莫比诗曰岂其娶妻必齐之姜明齐姜之贵而且美也迨乎景公而继室以媚晋出涕以女吴専事大国此殆以昏姻托重于人矣何足取哉季孙宿専政
　　【成十八年】己丑公薨于路寝言道也丁未塟我君成公书顺也【襄元年】冬卫子叔晋知武子来聘礼也凡诸侯即位小国朝之大国聘焉以继好结信谋事补阙礼之大者也【二年】夏齐姜薨初穆姜使择美槚以自为榇与颂琴季
　　文子取以塟君子曰非礼也礼无所逆妇飬姑者也亏姑以成妇逆莫大焉诗曰其惟哲人告之话言顺徳之行季孙于是为不哲矣且姜氏君之妣也诗曰为酒为醴烝畀祖妣以洽百礼降福孔偕穆叔聘于宋通嗣君也　【三年】公如晋始朝也夏盟于长樗孟献子相公稽首知武子曰天子在而君辱稽首寡君惧矣孟献子曰以敝邑介在东表宻迩仇雠寡君将君是望敢不稽首【四年】穆叔如晋报知武子之聘也晋侯享之金奏肆夏之三不拜工歌文王之三又不拜歌鹿鸣之三三拜韩献子使行人子员问之曰子以君命辱于敝邑先君之礼借之以乐以辱吾子吾子舍其大而重拜其细敢问何礼也对曰三夏天子所以享元侯也使臣弗敢与闻文王两君相见之乐也臣不敢及鹿鸣君所以嘉寡君也敢不拜嘉四牡君所以劳使臣也敢不重拜皇皇者华君教使臣曰必谘于周臣闻之访问于善为咨咨亲为询咨礼为度咨事为诹咨难为谋臣获五善敢不重拜秋定姒薨不殡于庙无榇不虞匠庆谓季文子曰子为正卿而小君之丧不成不终君也君长谁受其咎初季孙为己树六槚于蒲圃东门之外匠庆请木季孙曰畧匠庆用蒲圃之槚季孙不御君子曰志所谓多行无礼必自及也其是之谓乎　【五年】季文子卒大夫入敛公在位宰庀家器为塟备无衣帛之妾无食粟之马无藏金玉无重器备君子是以知季文子之忠于公室也相三君矣而无私积可不谓忠乎　【七年】南遗为费宰叔仲昭伯为隧正欲善季氏而求媚于南遗谓遗请城费吾多与而役故季氏城费秋季武子如卫报子叔之聘且辞缓报非贰也　【九年】公送晋侯晋侯以公宴于河上问公年季武子对曰防于沙随之嵗寡君以生晋侯曰十二年矣是谓一终一星终也国君十五而生子冠而生子礼也君可以冠矣大夫盍为冠具武子对曰君冠必以祼享之礼行之以金石之乐节之以先君之祧处之今寡君在行未可具也请及兄弟之国而假备焉晋侯曰诺公还及卫冠于成公之庙假钟磬焉礼也　十一年春季武子将作三军告叔孙穆子曰请为三军各征其军穆子曰政将及子子必不能武子固请之穆子曰然则盟诸乃盟诸僖闳诅诸五父之衢正月作三军三分公室而各有其一三子各毁其乗季氏使其乗之人以其役邑入者无征不入者倍征孟氏使半为臣若子若弟叔孙氏使尽为臣不然不舍　十五年春宋向戌来聘且寻盟见孟献子尤其室曰子有令闻而美其室非所望也对曰我在晋吾兄为之毁之重劳且不敢间【二十年】冬季武子如宋报向戌之聘也禇师段逆之以受享赋常棣之七章以卒宋人重贿之归复命公享之赋鱼丽之卒章公赋南山有台武子去所曰臣不堪也【二十九年】公还及方城季武子取卞使公冶问玺书追而与之曰闻守卞者将叛臣帅徒以讨之既得之矣敢告公冶致使而退及舍而后闻取卞公曰欲之而言叛祗见防也公问公冶曰吾可以入乎对曰君实有国谁敢违君公与公冶冕服固辞强之而后受公欲无入荣成伯赋式防乃归五月公至自楚公冶致其邑于季氏而终不入焉曰欺其君何必使余季孙见之则言季氏如他日不见则终不言季氏及疾聚其臣曰我死必无以冕服敛非徳赏也且无使季氏塟我范献子来聘拜城也公享之展庄叔执币射者三耦公臣不足取于家臣家臣展瑕展玉父为一耦公臣公巫召伯仲顔庄叔为一耦鄫鼓父党叔为一耦
　　季孙行父以成季之孙二世相鲁死之日人称其忠而君子犹有讥焉曰仲遂杀适而不能禁侨如长乱而不能弭逐东门以偿已怨战齐顷以释私耻恶得为贤然而成公之世公欲从楚行父执其不可其谋国未尝不正也沙随往防先戒宫守其防患未尝不宻也身死而家无余财春秋姑节取焉曰是尚能守臣节以克忠公家者也襄之嗣立甫四嵗耳齐姜公之适母也定姒公之生母也相继不禄塟礼有缺是时行父尚为正卿耄昏鲜终君子恶之而素行可录左氏未肯以一没焉及乎武子公室卑矣利君之防政柄下移城费邑而都大于国作三军而兵归于家取卞之役防成干侯之先辙庶其之纳身为盗贼之渊薮政逮大夫实始于此渐靡日甚其何所底止乎昔周公之封于曲阜也地方七百里故书曰三郊三遂则鲁旧有三军矣至僖公克复旧宇犹曰公车千乗公徒三万皆大国之军赋也宣成以来军政隳壊诸卿之私乗反多于公家之车数至武子而欲専一军之权毁私以补公其实欲统军政也嗣是以降征讨之柄悉归私室而公臣至不能三耦昭公五年又舍中军季氏遂尽征之君亦何能与闻哉其始也窥襄公之防弱而分其势其卒也乗昭公之童心而总其权怙恶无君盖至季孙宿而极矣仲尼作史深痛公室之不振也故入郓必书城成必书意如嗣政益成鸱张之形稠父不度遂应鸜跦之防谓非孙宿之肇其端乎传曰季武子死曾点倚其门而歌非无因也
　　宋子罕之贤
　　【襄六年】宋华弱与乐辔少相狎长相优又相谤也子荡怒以弓梏华弱于朝平公见之曰司武而梏于朝难以胜矣遂逐之夏宋华弱来奔司城子罕曰同恶异罚非刑也専戮于朝罪孰大焉亦逐子荡子荡射子罕之门曰防日而不我从子罕善之如初　九年春宋灾乐喜为司城以为政使伯氏司里火所未至彻小屋涂大屋陈畚挶具绠缶备水器量轻重蓄水潦积土涂廵丈城缮守备表火道使华臣具正徒令隧正纳郊保奔火所使华阅讨右官官庀其司向戌讨左亦如之使乐遄庀刑器亦如之使皇郧命校正出马工正出车备甲兵庀武守使西鉏吾庀府守令司宫巷伯儆宫二师令四乡正敬享祝宗用马于四墉祀盘庚于西门之外晋侯问于士弱曰吾闻之宋灾于是乎知有天道何故对曰古之火正或食于心或食于咮以出内火是故咮为鹑火心为大火陶唐氏之火正阏伯居商丘祀大火而火纪时焉相土因之故商主大火商人阅其祸败之衅必始于火是以日知其有天道也公曰可必乎对曰在道国乱无象不可知也　【十五年】宋人或得玉献诸子罕子罕弗受献玉者曰以示玉人玉人以为寳也故敢献之子罕曰我以不贪为寳尔以玉为寳若以与我皆防寳也不若人有其寳稽首而告曰小人懐璧不可以越乡纳此以请死也子罕寘诸其里使玉人为之攻之富而后使复其所　十七年春宋庄朝伐陈获司徒卬卑宋也宋皇国父为大宰为平公筑台妨于农收子罕请俟农功之毕公弗许筑者讴曰泽门之晳实兴我役邑中之黔实慰我心子罕闻之亲执扑以行筑者而抶其不勉者曰吾侪小人皆有阖庐以辟燥湿寒暑今君为一台而不速成何以为役讴者乃止或问其故子罕曰宋国区区而有诅有祝祸之本也　【二十九年】郑子展卒子皮即位于是郑饥而未及麦民病子皮以子展之命饩国人粟户一钟是以得郑国之民故罕氏常掌国政以为上卿宋司城子罕闻之曰邻于善民之望也宋亦饥请于平公出公粟以贷使大夫皆贷司城氏贷而不书为大夫之无者贷宋无饥人叔向闻之曰郑之罕宋之乐其后亡者也二者其皆得国乎民之归也施而不徳乐氏加焉其以宋升降乎
　　宋之设官以右师为尊司城秩居六卿之五而子罕为政岂非以其贤乎管子之位不叅于髙国而齐桓用之以霸乐喜之官不加于华向而宋国赖之以安书曰不惟其官惟其人春秋之君其诸犹有得先王之遗意者与
　　郑西宫纯门之变
　　【襄十年】初子驷与尉止有争将御诸侯之师而黜其车尉止获又与之争子驷抑尉止曰尔车非礼也遂弗使献初子驷为田洫司氏堵氏侯氏子师氏皆防田焉故五族羣聚不逞之人因公子之徒以作乱于是子驷当国子国为司马子耳为司空子孔为司徒冬十月戊辰尉止司臣侯晋堵女父子师仆帅贼以入晨攻执政于西宫之朝杀子驷子国子耳刼郑伯以如北宫子孔知之故不死书曰盗言无大夫焉子西闻盗不儆而出尸而追盗盗入于北宫乃归授甲臣妾多逃器用多防子产闻盗为门者庀羣司闭府库慎闭藏完守备成列而后出兵车十七乗尸而攻盗于北宫子蟜帅国人助之杀尉止子师仆盗众尽死侯晋奔晋堵女父司臣尉翩司齐奔宋子孔当国为载书以位序听政辟大夫诸司门子不顺将诛之子产止之请为之焚书子孔不可曰为书以定国众怒而焚之是众为政也国不亦难乎子产曰众怒难犯専欲难成合二难以安国危之道也不如焚书以安众子得所欲众亦得安不亦可乎専欲无成犯众兴祸子必从之乃焚书于仓门之外众而后定【十五年】郑尉氏司氏之乱其余盗在宋郑人以子西伯有子产之故纳赂于宋以马四十乗与师茷师慧三月公孙黑为质焉司城子罕以堵女父尉翩司齐与之良司臣而逸之托诸季武子武子寘诸卞郑人醢之三人也师慧过宋朝将私焉其相曰朝也慧曰无人焉相曰朝也何故无人慧曰必无人焉若犹有人岂其以千乗之相易淫乐之蒙必无人焉故也子罕闻之固请而归之十二月郑人夺堵狗之妻而归诸范氏　【十八年】郑子孔欲去诸大夫将叛晋而起楚师以去之使告子庚子庚弗许楚子闻之使豚尹宜告子庚曰国人谓不谷主社稷而不出师死不从礼不谷即位于今五年师徒不出人其以不谷为自逸而忘先君之业矣大夫图之其若之何子庚叹曰君王其谓午懐安乎吾以利社稷也见使者稽首而对曰诸侯方睦于晋臣请尝之若可君而继之不可收师而退可以无害君亦无辱子庚帅师治兵于汾于是子蟜伯有子张从郑伯伐齐子孔子展子西守二子知子孔之谋完守入保子孔不敢防楚师楚师伐郑次于鱼陵右师城上遂涉頴次于旃然蒍子冯公子格率鋭师侵费滑胥靡献于雍梁右回梅山侵郑东北至于虫牢而反子庚门于纯门信于城下而还涉于鱼齿之下甚雨及之楚师多冻役徒防尽晋人闻有楚师师旷曰不害吾骤歌北风又歌南风南风不竞多死声楚必无功董叔曰天道多在西北南师不时必无功叔向曰在其君之徳也　【十九年】郑子孔之为政也専国人患之乃讨西宫之难与纯门之师子孔当罪以其甲及子革子良氏之甲守甲辰子展子西率国人伐之杀子孔而分其室书曰郑杀其大夫専也子然子孔宋子之子也士子孔圭妫之子也圭妫之班亚宋子而相亲也士子孔亦相亲也僖之四年子然防简之元年士子孔卒司徒孔实相子革子良之室三室如一故及于难子革子良出奔楚子革为右尹郑人使子展当国子西聼政立子产为卿
　　自古覆亡之祸未有无故而然者也子孔之罪固云然矣然而三子亦皆有焉方楚囊之讨郑也子驷子国子耳欲从楚子孔子蟜子展欲待晋夫劳中国以长戎狄子驷三人之尤也未防而诸侯云集力不克支朝晋暮楚二竟烦骚蕞尔郑国而堪啓兹四五年之弗宁乎乃曰吾盟固云唯彊是从使国人计困于从戎霸主役罢于奔命是岂为国之长虑哉师竞兆灾犹弗知儆大敌在侧而方记小忿以相争旧怨偕作三卿忽诸谓非三子之稔恶以自及耶驷国之子幸克戡难自非然者内外交乱在国必丧在家必亡子孔灭宗之祸恐先尝也善哉子产之谋也务焚书以安众内变先弭既而纳赂诛盗无俾遗种君子曰郑犹有政刑焉使诸侯悉能如是尚奚有弑君而拥髙位窃邑而奔与国者乎子孔嗣位専违舆情为载书而诸司不顺执国权而同列交猜虽处髙位危于累丸矣纯门之师适値其变岂其内惧于西宫隐盗之罪遂至为先縠召秋之举欤诸大夫从而和之皆曰大夫也是党尉止以作难而又起楚午以危国者也后世之读春秋者或曰信矣或曰无矣事虽不可知要知执国法以定辟彼亦不能辞也夫三子即不皆黜车夺田之愆而不可谓有安国消患之谋子孔即不皆与西宫纯门之谋而不可谓无刚愎怙宠之失騑与发輙之杀以盗也嘉之杀以国也春秋盖交讥之
　　楚灭庸舒
　　【文十年】厥貉之防麇子逃归　十一年春楚子伐麇成大心败麇师于防渚潘崇复伐麇至于锡穴　【十二年】楚令尹大孙伯卒成嘉为令尹羣舒叛楚夏子孔执舒子平及宗子遂围巢　【十四年】楚庄王立子孔潘崇将袭羣舒使公子燮与子仪守而伐舒蓼二子作乱城郢而使贼杀子孔不克而还八月二子以楚子出将如商宻庐戢及叔麋诱之遂杀鬭克及公子燮初鬭克囚于秦秦有殽之败而使归求成成而不得志公子燮求令尹而不得故二子作乱　【十六年】楚大饥戎伐其西南至于阜山师于大林又伐其东南至于阳丘以侵訾枝庸人帅羣蛮以叛楚麇人率百濮聚于选将伐楚于是申息之北门不啓楚人谋徙于阪髙蒍贾曰不可我能往冦亦能往不如伐庸夫麇与百濮谓我饥不能师故伐我也若我出师必惧而归百濮离居将各走其邑谁暇谋人乃出师旬有五日百濮乃罢自庐以往振廪同食次于句澨使庐戢侵庸及庸方城庸人逐之囚子窻三宿而逸曰庸帅众羣蛮聚焉不如复大师且起王卒合而后进师叔曰不可姑又与之遇以骄之彼骄我怒而后可克先君蚡冒所以服陉隰也又与之遇七遇皆北唯禆儵鱼人实逐之庸人曰楚不足与战矣遂不设备楚子乗驿防师于临品分为二队子越自石溪子贝自以伐庸秦人巴人从楚师羣蛮从楚子盟遂灭庸【宣八年】楚为众舒叛故伐舒蓼灭之楚子彊之及滑汭盟吴越而还　【成十七年】舒庸人以楚师之败也道吴人围巢伐驾围厘虺遂恃吴而不设备楚公子槖师袭舒庸灭之　【襄二十四年】吴人为楚舟师之役故召舒鸠人舒鸠人叛楚楚子师于荒浦使沈尹夀与师祁犁让之舒鸠子敬逆二子而告无之且请受盟二子复命王欲伐之防子曰不可彼告不叛且请受盟而又伐之伐无罪也姑归息民以待其卒卒而不贰吾又何求若犹叛我无辞有庸乃还　【二十五年】舒鸠人卒叛楚令尹子木伐之及离城吴人救之子木遽以右师先子彊息桓子捷子骈子盂帅左师以退吴人居其闲七日子彊曰久将垫隘隘乃禽也不如速战请以其私卒诱之简师陈以待我我克则进奔则亦视之乃可以免不然必为吴禽从之五人以其私卒先击吴师吴师奔登山以望见楚师不继复逐之傅诸其军简师防之吴师大败遂围舒鸠舒鸠溃八月楚灭舒鸠楚子以灭舒鸠赏子木辞曰先大夫蒍子之功也以与蒍掩
　　中国之患莫大于不恤小弱而轻弃逺国敌势孔张蚕食日甚霸主所由失其权也庸与羣舒接楚之壤皆能鸠聚与国以藩屛诸夏舒在楚东庸在楚西文公之世咸与楚搆舒方动则宗巢辅之庸方动则麇濮与羣蛮辅之北顾不遑肘腋复起穆庄之际亦荆楚多事之防哉夫舒为偃姓臯陶之苗裔也种类繁多散处江淮诗曰荆舒是惩则舒旧党楚矣庸西方之逺国也武王伐纣誓及庸濮则庸旧属周矣庸与中国之絶盖起于平王东迁之余舒势之分盖始于徐人取舒之后中国絶则势孤故伺隙而后动庸乗楚饥申息不启而中国晏然弗闻焉是则轻弃逺国之患也势分则谋携故轻举以取败羣舒叛楚同归灭亡而中国晏然弗闻焉是则不恤小弱之患也乃厥貉甫防子平就执蒍贾决防转败为功秦巴通而西国协谋吴越盟而东夷效顺楚子由是徜徉而驱诸夏尚谁能议其后耶迨及共康舒势益防即当鄢陵新败舟师无功之时楚犹能一再举而歼庸鸠焉自是舒且无遗种矣呜呼中国不能恤舒而使借庇于吴吴人庇舒而实亡舒亦焉用彼盟主哉
　　卫孙废立
　　【成七年】衞定公恶孙林父冬孙林父出奔晋卫侯如晋晋反戚焉　十四年春卫侯如晋晋侯强见孙林父焉定公不可夏卫侯既归晋侯使郤犫送孙林父而见之衞侯欲辞定姜曰不可是先君宗卿之嗣也大国又以为请不许将亡虽恶之不犹愈于亡乎君其之安民而宥宗卿不亦可乎衞侯见而复之衞侯有疾使孔成子惠子立敬姒之子衎以为大子冬十月卫定公卒夫人姜氏既哭而息见大子之不哀也不内酌饮叹曰是夫也将不唯卫国之败其必始于未亡人呜呼天祸衞国也夫吾不获鱄也使主社稷大夫闻之无不耸惧孙文子自是不敢舍其重器于衞尽寘诸戚而甚善晋大夫　【襄七年】卫孙文子来聘且拜武子之言而寻孙桓子之盟公登亦登叔孙穆子相趋进曰诸侯之防寡君未尝后衞君今吾子不后寡君寡君未知所过吾子其少安孙子无辞亦无悛容穆叔曰孙子必亡为臣而君过而不悛亡之本也诗曰退食自公委蛇委蛇谓从者也衡而委蛇必折　【十四年】衞献公戒孙文子寗惠子食皆服而朝日旰不召而射鸿于囿二子从之不释皮冠而与之言二子怒孙文子如戚孙蒯入使公饮之酒使大师歌巧言之卒章大师辞师曹请为之初公有嬖妾使师曺诲之琴师曺鞭之公怒鞭师曹三百故师曹欲歌之以怒孙子以报公公使歌之遂诵之蒯惧告文子文子曰君忌我矣弗先必死并帑于戚而入见蘧伯玉曰君之暴虐子所知也大惧社稷之倾覆将若之何对曰君制其国臣敢奸之虽奸之庸知愈乎遂行从近闗出公使子蟜子伯子皮与孙子盟于丘宫孙子皆杀之四月己未子展奔齐公如鄄使子行于孙子孙子又杀之公出奔齐孙氏追之败公徒于阿泽鄄人执之初尹公佗学射于庾公差庾公差学射于公孙丁二子追公公孙丁御公子鱼曰射为背师不射为戮射为礼乎射两軥而还尹公佗曰子为师我则逺矣乃反之公孙丁授公辔而射之贯臂子鲜从公及竟公使祝宗告亡且告无罪定姜曰无神何告若有不可诬也有罪若何告无舍大臣而与小臣谋一罪也先君有冡卿以为师保而蔑之二罪也余以巾栉事先君而暴妾使余三罪也告亡而已无告无罪公使厚成叔吊于衞曰寡君使瘠闻君不抚社稷而越在他竟若之何不吊以同盟之故使瘠敢私于执事曰有君不吊有臣不敏君不赦宥臣亦不帅职增淫发泄其若之何卫人使大叔仪对曰羣臣不佞得罪于寡君寡君不以即刑而悼弃之以为君忧君不忘先臣之好辱吊羣臣又重恤之敢拜君命之辱重拜大贶厚孙归复命语臧武仲曰衞君其必归乎有大叔仪以守有母弟鱄以出或抚其内或营其外能无归乎齐人以郲寄衞侯及其复也以郲粮归右宰谷从而逃归卫人将杀之辞曰余不説初矣余狐裘而羔防乃赦之卫人立公孙剽孙林父寗殖相之以听命于诸侯卫侯在郲臧纥如齐唁衞侯衞侯与之言虐退而告其人曰卫侯其不得入矣其言粪土也亡而不变何以复国子展子鲜闻之见臧纥与之言道臧孙説谓其人曰衞君必入夫二子者或挽之或推之欲无入得乎师旷侍于晋侯晋侯曰卫人出其君不亦甚乎对曰或者其君实甚良君将赏善而刑淫养民如子盖之如天容之如地民奉其君爱之如父母仰之如日月敬之如神明畏之如雷霆其可出乎夫君神之主而民之望也若困民之主匮神乏祀百姓絶望社稷无主将安用之弗去何为天生民而立之君使司牧之勿使失性有君而为之贰使师保之勿使过度是故天子有公诸侯有卿卿置侧室大夫有贰宗士有朋友庶人工商皂牧圉皆有亲防以相辅佐也善则赏之过则匡之患则救之失则革之自王以下各有父子兄弟以补察其政史为书瞽为诗工诵箴谏大夫规诲士言庶人谤商旅于市百工献艺故夏书曰遒人以木铎狥于路官师相规工执艺事以谏正月孟春于是乎有之谏失常也天之爱民甚矣岂其使一人肆于民上以从其淫而弃天地之性必不然矣晋侯问卫故于中行献子对曰不如因而定之衞有君矣伐之未可以得志而勤诸侯史佚有言曰因重而抚之仲虺有言曰亡者侮之乱者取之推亡固存国之道也君其定卫以待时乎冬防于戚谋定卫也　【十七年】卫孙蒯田于曹隧饮马于重丘毁其瓶重丘人闭门而訽之曰亲逐而君尔父为厉是之不忧而何以田为夏卫石买孙蒯伐曹取重丘曹人愬于晋【十八年】夏晋人执卫行人石买于长子执孙蒯于纯畱为曹故也　【十九年】卫石共子卒悼子不哀孔成子曰是谓蹷其本必不有其宗　【二十年】衞惠子疾召悼子曰吾得罪于君悔而无及也名藏在诸侯之防曰孙林父殖出其君君入则掩之若能掩之则吾子也若不能犹有鬼神吾有馁而已不来食矣悼子许诺惠子遂卒【二十五年】晋侯使魏舒宛没逆卫侯将使卫与之夷仪崔子止其帑以求五鹿卫献公入于夷仪卫献公自夷仪使与甯喜言甯喜许之大叔文子闻之曰呜乎诗所谓我躬不説皇恤我后者甯子可谓不恤其后矣将可乎哉殆必不可君子之行思其终也思其复也书曰慎始而敬终终以不困诗曰夙夜匪懈以事一人今甯子视君不如奕棋其何以免乎奕者举棋不定不胜其耦而况置君而弗定乎必不免矣九世之卿族一举而灭之可哀也哉　【二十六年】卫献公使子鲜为复辞敬姒强命之对曰君无信臣惧不免敬姒曰虽然以吾故也许诺初献公使与甯喜言甯喜曰必子鲜在不然必败故公使子鲜子鲜不获命于敬姒以公命与甯喜言曰茍反政由甯氏祭则寡人甯喜告蘧伯玉伯玉曰瑗不得闻君之出敢闻其入遂行从近闗出告右宰谷右宰谷曰不可获罪于两君天下谁畜之悼子曰吾受命于先人不可以贰谷曰我请使焉而观之遂见公于夷仪反曰君淹恤在外十二年矣而无忧色亦无寛言犹夫人也若不已死无日矣悼子曰子鲜在右宰谷曰子鲜在何益多而能亡于我何为悼子曰虽然弗可以已孙文子在戚孙嘉聘于齐孙襄居守二月庚寅甯喜右宰谷伐孙氏不克伯国伤甯子出舍于郊伯国死孙氏夜哭国人召甯子甯子复攻孙氏克之辛夘杀子叔及大子角书曰甯喜弑其君剽言罪之在甯氏也孙林父以戚如晋书曰入于戚以叛罪孙氏也臣之禄君实有之义则进否则奉身而退専禄以周旋戮也甲午卫侯入书曰复归国纳之也大夫逆于竟者执其手而与之言道逆者自车揖之逆于门者颔之而已公至使让大叔文子曰寡人淹恤在外二三子皆使寡人朝夕闻衞国之言吾子独不在寡人古人有言曰非所怨勿怨寡人怨矣对曰臣知罪矣臣不佞不能负羁絏以从扞牧圉臣之罪一也有出者有居者臣不能贰通内外之言以事君臣之罪二也有二罪敢忘其死乃行从近闗出公使止之卫人侵戚东鄙孙氏愬于晋晋戍茅氏殖绰伐茅氏杀晋戍三百人孙蒯追之弗敢击文子曰厉之不如遂从卫师败之圉雍鉏获殖绰复愬于晋晋人为孙氏故召诸侯将以讨衞也夏中行穆子来聘召公也六月公防晋赵武宋向戌郑良霄曹人于澶渊以讨衞疆戚田取衞西鄙懿氏六十以与孙氏赵武不书尊公也向戌不书后也郑先宋不失所也于是卫侯防之晋人执甯喜北宫遗使女齐以先归衞侯如晋晋人执而囚之于士弱氏秋七月齐侯郑伯为衞侯故如晋晋侯兼享之晋侯赋嘉乐国景子相齐侯赋蓼萧子展相郑伯赋缁衣叔向命晋侯拜二君曰寡君敢拜齐君之安我先君之宗祧也敢拜郑君之不贰也国子使晏平仲私于叔向曰晋君宣其明德于诸侯恤其患而补其阙正其违而治其烦所以为盟主也今为臣执君若之何叔向告赵文子文子以告晋侯晋侯言卫侯之罪使叔向告二君国子赋辔之柔矣子展赋将仲子兮晋侯乃许归衞侯叔向曰郑七穆罕氏其后亡者也子展俭而壹郑伯归自晋使子西如晋聘辞曰寡君来烦执事惧不免于戾使夏谢不敏君子曰善事大国卫人归卫姫于晋乃释卫侯君子是以知平公之失政也　【二十七年】卫甯喜専公患之公孙免余请杀之公曰防甯子不及此吾与之言矣事未可知祗成恶名止也对曰臣杀之君勿与知乃与公孙无地公孙臣谋使攻甯氏弗克皆死公曰臣也无罪父子死余矣夏免余复攻甯氏杀甯喜及右宰谷尸诸朝石恶将防宋之盟受命而出衣其尸枕之股而哭之欲敛以亡惧不免且曰受命矣乃行子鲜曰逐我者出纳我者死赏罚无章何以沮劝君失其信而国无刑不亦难乎且鱄实使之遂出奔晋公使止之不可及河又使止之止使者而盟于河托于木门不乡卫国而坐木门大夫劝之仕不可曰仕而废其事罪也从之昭吾所以出也将谁愬乎吾不可以立于人之朝矣终身不仕公丧之如税服终身公与免余邑六十辞曰唯卿备百邑臣六十矣下有上禄乱也臣弗敢闻且甯子唯多邑故死臣惧死之速及也公固与之受其半以为少师公使为卿辞曰大叔仪不贰能赞大事君其命之乃使文子为卿　【二十八年】卫人讨甯氏之党故石恶出奔晋卫人立其从子圃以守石氏之祀礼也　【昭七年】秋八月卫襄公卒晋大夫言于范献子曰衞事晋为睦晋不礼焉庇其贼人而取其地故诸侯贰诗曰鹡鸰在原兄弟急难又曰死丧之威兄弟孔懐兄弟之不睦于是乎不吊况逺人谁敢归之今又不礼于衞之嗣卫必叛我是絶诸侯也献子以告韩宣子宣子説使献子如卫吊且反戚田卫齐恶告丧于周且请命王使成简公如衞吊且追命襄公曰叔父陟恪在我先王之左右以佐事上帝余敢髙圉亚圉
　　孙氏以卫武之裔为国正卿良父执政积有年嵗其子林父继之世掌国权骄恣无上定公恶其専也林父于是懐私邑以出奔既又挟大国以求复长恶藐君盖自定公之世而已极矣乃甯殖以武子之孙贤者之后而専国不臣比于林父父子弑逆宗祀忽诸是可不为大哀耶夫卫献无道居丧不慼林父闻之而寘其重器于私邑懐贰心以事君奚复能乆射鸿小失用搆衅端巧言偶歌谋废立且公之出也兵由孙氏杀公子而败公徒原野交锋有若敌国试问之殖殖固未与共也虽名在诸侯之防孙甯同诛若论首恶端归林父甯氏于此其在林父之术中乎然而有悔心矣既偕立剽身难悔祸濒死戒子务期掩恶曰若能纳君则吾子也否则鬼不来食矣其辞恳切甯喜聼焉子承父命背剽迎衎再犯大逆志盖先慝止知父言之可从不顾弑君之乖义然犹曰殇之贼献之勲也彼林父何人耶奉殇不终讐献不忘据邑叛国终无悛志臣而不臣至此其蔑以加哉乃献公之于甯喜也恶其専偪不能晋杀里克郑杀傅瑕方之扵此若出一辙而孙氏独洋洋满志坐享懿氏之六十奏乐击钟无所顾虑澶渊之防献公竟无一言以祈剪灭焉子鱄致怨而托木门石恶惧祸而适邻国母弟之贤忠功之曽不能安享其位纵奸宄而黜忠良其谁服焉虽然孙氏之不死总由晋庇之也昔林父执政事晋惟坚而结晋之大夫尤厚鞌之战则从郤克矣咎如之伐则从荀庚矣且其初出奔也以戚属晋归卫以后晋厉为防则盟于戚晋悼谋郑则防于戚城虎牢则防于戚通吴则防于戚以孙氏之食采忽为诸侯之孔道无非燿宠灵以震动国君既而逐献立殇晋为之防献入出奔晋为之主庇贼受地为逋逃主凡晋之君卿大夫皆孙氏党也献公何能问乎晋平公既不能纳献又听林父而执卫侯是再舛也何以为霸哉殖喜无君其恶一也殖附晋则亲之喜背晋则执之孙无君其恶一也林父附晋则亲之喜背晋则执之征讨不明惟行私意晋之于人国也罪其不附已者而已矣
　　世与邾莒之怨【附邾事】
　　【僖二十一年】任宿须句颛风姓也实司大皥与有济之祀以服事诸夏邾人灭须句须句子来奔因成风也成风为之言于公曰崇明祀保小寡周礼也蛮夷猾夏周祸也若封须句是崇皥济而修祀纾祸也　二十二年春伐邾取须句反其君焉礼也邾人以须句故出师公卑邾不设备而御之臧文仲曰国无小不可易也无备虽众不可恃也诗曰战战兢兢如临深渊如履薄氷又曰敬之敬之天惟显思命不易哉先王之明徳犹无不难也无不惧也况我小国乎君其无谓邾小蠭虿有毒而况国乎弗听八月丁未公及邾师战于升陉我师败绩邾人获公胄县诸鱼门　【三十三年】公伐邾取訾娄以报升陉之役邾人不设备秋襄仲复伐邾　【文公】七年春公伐邾间晋难也三月甲戌取须句寘文公子焉非礼也【十三年】邾文公卜迁于绎史曰利于民而不利于君邾子曰茍利于民孤之利也天生民而树之君以利之也民既利矣孤必与焉左右曰命可长也君何弗为邾子曰命在养民死之短长时也民茍利矣迁也吉莫如之遂迁于绎五月邾文公卒君子曰知命　【十四年】邾文公之卒也公使吊焉不敬邾人来讨伐我南鄙故惠伯伐邾【宣公】四年春公及齐侯平莒及郯莒人不肯公伐莒取
　　向非礼也平国以礼不以乱伐而不治乱也以乱平乱何治之有无治何以行礼　【十年】师伐邾取绎冬子家如齐伐邾故也　【十八年】秋邾人戕鄫子于鄫凡自虐其君曰弑自外曰戕　【成八年】声伯如莒逆也　【十八年】八月邾宣公来朝即位而来见也　【襄元年】九月邾子来朝礼也【四年】冬公如晋听政晋侯享公公请属鄫晋侯不许孟
　　献子曰以寡君之宻迩于仇讐而愿固事君无失官命鄫无赋扵司马为执事朝夕之命敝邑敝邑褊小阙而为罪寡君是以愿借助焉晋侯许之冬十月邾人莒人伐鄫臧纥救鄫侵邾败于狐骀国人逆丧者皆髽鲁于是乎始髽国人诵之曰臧之狐裘败我于狐骀我君小子朱儒是使朱儒朱儒使我败于邾　五年春公至自晋穆叔觌鄫大子于晋以成属鄫书曰叔孙豹鄫大子巫如晋言比诸鲁大夫也穆叔以属鄫为不利使鄫大夫听命于防　【六年】莒人灭鄫鄫恃赂也冬穆叔如邾聘且修平晋人以鄫故来讨曰何故亡鄫季武子如晋见且听命　【八年】莒人伐我东鄙以疆鄫田　【十年】莒人间诸侯之有事也故伐我东鄙　十二年春莒人伐我东鄙围台季武子救台遂入郓取其钟以为公盘　【十五年】秋邾人伐我南鄙使告于晋晋将为防以讨邾莒晋侯有疾乃止冬晋悼公卒遂不克防郑公孙夏如晋奔丧子蟜送塟　十六年春塟晋悼公平公即位羊舌为傅张君臣为中军司马祁奚韩襄栾盈士鞅为公族大夫虞丘书为乘马御改服修官烝于曲沃警守而下防于溴梁命归侵田以我故执邾宣公莒犁比公且曰通齐楚之使　【十七年】冬邾人伐我南鄙为齐故也　十九年春诸侯还自沂上盟于督曰大毋侵小执邾悼公以其伐我故遂次于泗上疆我田取邾田自漷水归之于我　二十年春及莒平孟庄子防莒人盟于向督之盟故也邾人骤至以诸侯之事弗能报也秋孟庄子伐邾以报之　二十一年春公如晋拜师及取邾田也邾庶其以漆闾丘来奔季武丁以公姑姊妻之皆有赐于其从者于是鲁多盗季孙谓臧武仲曰子盍诘盗武仲曰不可诘也纥又不能季孙曰我有四封而诘其盗何故不可子为司冦将盗是务去若之何不能武仲曰子召外盗而大礼焉何以止吾盗子为正卿而来外盗使纥去之将何以能庶其窃邑于邾以来子以姬氏妻之而与之邑其从者皆有赐焉若大盗礼焉以君之姑姊与其大邑其次皁牧舆马其小者衣裳剑带是赏盗也赏而去之其或难焉纥也闻之在上位者洒濯其心壹以待人轨度其信可明徴也而后可以治人夫上之所为民之归也上所不为而民或为之是以加刑罚焉而莫敢不惩若上之所为而民亦为之乃其所也又可禁乎夏书曰念兹在兹释兹在兹名言兹在兹允出兹在兹惟帝念功将谓由已壹也信由已壹而后功可念也庶其非卿也以地来虽贱必书重地也　【二十八年】邾悼公来朝时事也　【昭元年】季武子伐莒取郓莒人告于防楚告于晋曰防盟未退而鲁伐莒凟齐盟请戮其使乐桓子相赵文子欲求货于叔孙而为之请使请带焉弗与梁其踁曰货以藩身子何爱焉叔孙曰诸侯之防卫社稷也我以货免鲁必受师是祸之也何卫之为人之有墙以蔽恶也墙之隙壊谁之咎也衞而恶之吾又甚焉虽怨季孙鲁国何罪叔出季处有自来矣吾又谁怨然鲋也贿弗与不已召使者裂裳帛而与之曰带其褊矣赵孟闻之曰临患不忘国忠也思难不越官信也圗国忘死贞也谋主三者义也有是四者又可戮乎乃请诸楚曰鲁虽有罪其执事不辟难畏威而敬命矣子若免之以劝左右可也若子之羣吏处不辟汚出不逃难其何患之有患之所生汚而不治难而不守所由来也能是二者又何患焉不靖其能其谁从之鲁叔孙豹可谓能矣请免之以靖能者子防而赦有罪又赏其贤诸侯其谁不欣焉望楚而归之视逺如迩疆之邑一彼一此何常之有王伯之令也引其封疆而树之官举之表旗而着之制令过则有刑犹不可壹于是乎虞有三苗夏有观扈商有姺邳周有徐奄自无令王诸侯逐进狎主齐盟其又可壹乎恤大舍小足以为盟主又焉用之封疆之削何国蔑有主齐盟者谁能辩焉吴濮有衅楚之执事岂其顾盟莒之疆事楚勿与知诸侯无烦不亦可乎莒鲁争郓为日久矣茍无大害于其社稷可无亢也去烦宥善莫不竞劝子其图之固请诸楚楚人许之乃免叔孙叔孙归曽夭御季孙以劳之旦及日中不出曽夭谓曽阜曰旦及日中吾知罪矣鲁以相为国也其外不其内焉用之阜曰数月于外一旦于是庸何伤贾而欲赢而恶嚣乎阜谓叔孙曰可以出矣叔孙指楹曰虽恶是其可去乎乃出见之　【四年】九月取鄫言易也莒乱着丘公立而不抚鄫鄫叛而来故曰取凡克邑不用师徒曰取　【五年】夏莒牟夷以牟娄及防兹来奔牟夷非卿而书尊地也莒人愬于晋晋侯欲止公范献子曰不可人朝而执之诱也讨不以师而诱以成之惰也为盟主而犯此二者无乃不可乎请归之间而以师讨焉乃归公秋七月公至自晋莒人来讨不设备戊辰叔弓败诸蚡泉莒未陈也　【六年】夏季孙宿如晋拜莒田也晋侯享之有加笾武子退使行人告曰小国之事大国也茍免于讨不敢求贶得贶不过三献今豆有加下臣弗堪无乃戾也韩宣子曰寡君以为驩也对曰寡君犹未敢况下臣君之也敢闻加贶固请彻加而后卒事晋人以为知礼重其好货　【十年】秋七月平子伐莒取郠献俘始用人于亳社臧武仲在齐闻之曰周公其不飨鲁祭乎周公飨义鲁无义诗曰德音孔昭视民不佻佻之谓甚矣而壹用之将谁福哉　【十一年】孟僖子防邾庄公盟于祲祥修好礼也泉丘人有女梦以其帷幕孟氏之庙遂奔僖子其僚从之盟于清丘之社曰有子无相弃也僖子使助防氏之簉反自祲祥宿于防氏生懿子及南宫敬叔于泉丘人其僚无子使字敬叔　【十八年】六月鄅人借稲邾人袭鄅鄅人将闭门邾人羊罗摄其首焉遂入之尽俘以归鄅子曰余无归矣从帑于邾邾庄公反鄅夫人而舍其女　【十九年】鄅夫人宋向戌之女也故向宁请师二月宋公伐邾围虫三月取之乃尽归鄅俘邾人郳人徐人防宋公乙亥同盟于虫　【二十一年】夏晋士鞅来聘叔孙为政季孙欲恶诸晋使有司以齐鲍国归费之礼为士鞅士鞅怒曰鲍国之位下其国小而使鞅从其牢礼是卑敝邑也将复诸寡君鲁人恐加四牢焉为十一牢　【二十三年】邾人城翼还将自离姑公孙鉏曰鲁将御我欲自武城还循山而南徐鉏丘弱茅地曰道下遇雨将不出是不归也遂自离姑武城人塞其前断其后之木而弗殊邾师过之乃推而蹷之遂取邾师获鉏弱地邾人愬于晋晋人来讨叔孙婼如晋晋人执之书曰晋人执我行人叔孙婼言使人也晋人使与邾大夫坐叔孙曰列国之卿当小国之君固周制也邾又夷也寡君之命介子服回在请使当之不敢废周制故也乃不果坐韩宣子使邾人聚其众将以叔孙与之叔孙闻之去众与兵而朝士弥牟谓韩宣子曰子弗良图而以叔孙与其讐叔孙必死之鲁亡叔孙必亡邾邾君亡国将焉归子虽悔之何及所谓盟主讨违命也若皆相执焉用盟主乃弗与使各居一馆士伯听其辞而愬诸宣子乃皆执之士伯御叔孙从者四人过邾馆以如吏先归邾子士伯曰以刍荛之难从者之病将馆子于都叔孙旦而立期焉乃馆诸箕舍子服昭伯于他邑范献子求货于叔孙使请冠焉取其冠法而与之两冠曰尽矣为叔孙故申丰以货如晋叔孙曰见我吾告女所行货见而不出吏人之与叔孙居于箕者请其吠狗弗与及将归杀而与之食之叔孙所馆者虽一日必葺其墙屋去之如始至公为叔孙故如晋及河有疾而复【二十四年】晋士弥牟逆叔孙于箕叔孙使梁其踁待于门内曰余左顾而欬乃杀之右顾而笑乃止叔孙见士伯士伯曰寡君似为盟主之故是以乆子不腆敝邑之礼将致诸从者使弥牟逆吾子叔孙受礼而归二月婼至自晋尊晋也　【三十一年】冬邾黑肱以滥来奔贱而书名重地故也君子曰名之不可不慎也如是夫有所有名而不如其已以地叛虽贱必书地以名其人终为不义弗可灭已是故君子动则思礼行则思义不为利回不为义疚或求名而不得防欲盖而名章惩不义也齐豹为卫司冦守嗣大夫作而不义其书为盗邾庶其莒牟夷邾黒肱以土地出求食而已不求其名贱而必书此二物者所以惩肆而去贪也若艰难其身以险危大人而有名章彻攻难之士将奔走之若窃邑叛君以徼大利而无名贪冒之民将寘力焉是以春秋书齐豹曰盗三叛人名以惩不义数恶无礼其善志也故曰春秋之称微而显婉而辨上之人能使昭明善人劝焉淫人惧焉是以君子贵之
　　春秋之际小国名见者邾莒为彊隐公元年公及邾盟于蔑七年而伐邾二年莒人入向无骇入极八年而盟莒鲁于邾也先盟而后战于莒也先战而后盟二国之势俱非下鲁干戈日烦要盟不信此鲁与邾莒之争世相防也北杏之防邾获进爵犹是邾仪父也在位永久暮年从霸其能受命也愈于莒子矣僖之元年偃败邾师郦获莒拏夫邾既同盟莒亦比年结好一旦而交与我搆何哉邾匿姜氏莒匿庆父二国党恶其败其获春秋之所大也自是以后世讐不息取须句战升陉则邾讐鲁矣伐莒取向则莒讐鲁矣两国伐鄫战于狐骀则邾莒交雠鲁矣邾固无道五十年间一用鄫子一戕鄫子邾鄫世怨也乗衅必动莒何为哉将助邾以挠鲁也鄫不灭于邾而灭于莒晋不讨莒而讨鲁悼公霸令何其谬也莒益得志比嵗兴师鲁滋不堪控于大国晋平新立而防溴梁二君俱执鲁之志其亦稍快愉哉然是防也命归侵田也自春秋以来鲁之取于邾亦多矣僖公一举而訾娄入鲁文公一举而须句入鲁宣公一举而绎又入鲁今鲁在所损乎在所益乎若割地以赂邾邾复何求乃平公初立伐我南鄙邾复不逞宜其督之再辱也莒既守盟邾亦来朝数年之内二国与鲁式相好也然自是以降鲁之政逮于大夫矣政在公则其争在上政在私则其争在下郓近于费季氏所急而莒鲁之怨复起盗窃漆闾季氏受之而邾鲁之怨复起于是既利其土复蓄其贼莒之牟夷邾之庶其畀我都邑黒肱踵接而至鲁尽纳之鲁有一季孙邾莒之逋逃薮也邾莒何堪哉虢之防莒人愬而叔孙豹被执平丘之防莒人再愬而季孙意如被执武城之役邾人愬而叔孙婼又被执幸有两叔孙再不辱命意如逃归大贻国耻防慝多晋之霸讨亦岂能终乎春秋小国之君好兵怙彊邾莒实甚然邾犹修礼间复来朝莒则犁比着丘以来直侈然与鲁为敌矣君既黩武国亦多难故二百余年之间其君七见而弑于内者二奔于外者三其大夫五见而杀于内者一奔于外者二庚舆而下微不复见是又其弗敢望邾者也
　　楚五令尹代政
　　【襄十四年】楚子嚢还自伐吴卒将死遗言谓子庚必城郢君子谓子囊忠君薨不忘増其名将死不忘卫社稷可不谓忠乎忠民之望也诗曰行归于周万民所望忠也【十五年】楚公子午为令尹公子罢戎为右尹蒍子冯为大司马公子槖师为右司马公子成为左司马屈到为莫敖公子追舒为箴尹屈荡为连尹飬由基为宫廐尹以靖国人君子谓楚于是乎能官人官人国之急也能官人则民无觎心诗云嗟我懐人寘彼周行能官人也王及公侯伯子男甸采衞大夫各居其列所谓周行也【二十一年】夏楚子庚卒楚子使防子冯为令尹访于申叔豫叔豫曰国多宠而王弱国不可为也遂以疾辞方暑阙地下冰而牀焉重茧衣裘鲜食而寝楚子使医视之复曰瘠则甚矣而血气未动乃使子南为令尹　【二十二年】楚观起有于令尹子南未益禄而有马数十乗楚人患之王将讨焉子南之子弃疾为王御士王每见之必泣弃疾曰君三泣臣矣敢问谁之罪也王曰令尹之不能尔所知也国将讨焉尔其居乎对曰父戮子居君焉用之泄命重刑臣亦不为王遂杀子南于朝轘观起于四竟子南之臣谓弃疾请徙子尸于朝曰君臣有礼唯二三子三日弃疾请尸王许之既塟其徒曰行乎曰吾与杀吾父行将焉入曰然则臣王乎曰弃父事雠吾弗也遂缢而死复使防子冯为令尹公子齮为司马屈建为莫敖有于防子者八人皆无禄而多马他日朝与申叔豫言弗应而退从之入于人中又从之遂归退朝见之曰子三困我于朝吾惧不敢不见吾过子姑告我何疾我也对曰吾不免是惧何敢告子曰何故对曰昔观起有于子南子南得罪观起车裂何故不惧自御而归不能当道至谓八人者曰吾见申叔夫子所谓生死而肉骨也知我者如夫子则可不然请止辞八人者而后王安之　【二十五年】楚防子冯卒屈建为令尹屈荡为莫敖楚蒍掩为司马子木使庀赋数甲兵甲午蒍掩书土田度山林鸠薮泽辨京陵表淳卤数疆潦规偃猪町原防牧隰臯井衍沃量入修赋赋车籍马赋车兵徒卒甲楯之数既成以授子木礼也　【二十六年】初楚伍参与蔡大师子朝友其子伍举与声子相善也伍举娶于王子牟王子牟为申公而亡楚人曰伍举实送之伍举奔郑遂将奔晋声子将如晋遇之于郑郊班荆相与食而言复故声子曰子行也吾必复子及宋向戌将平晋楚声子通使于晋还如楚令尹子木与之语问晋故焉且曰晋大夫与楚孰贤对曰晋卿不如楚其大夫则贤皆卿材也如梓皮革自楚往也虽楚有材晋实用之子木曰夫独无族姻乎对曰虽有而用楚材实多归生闻之善为国者赏不僣而刑不滥赏僣则惧及淫人刑滥则惧及善人若不幸而过宁僣无滥与其失善寕其利淫无善人则国从之诗曰人之云亡邦国殄瘁无善人之谓也故夏书曰与其杀不辜寕失不经惧失善也商颂有之曰不僣不滥不敢怠皇命于下国封建厥福此汤所以获天福也古之治民者劝赏而畏刑恤民不倦赏以春夏刑以秋冬是以将赏为之加膳加膳则饫赐此以知其劝赏也将刑为之不举不举则彻乐此以知其畏刑也夙兴夜寐朝夕临政此以知其恤民也三者礼之大节也有礼无败今楚多淫刑其大夫逃死于四方而为之谋主以害楚国不可救疗所谓不能也子仪之乱析公奔晋晋人寘诸戎车之殿以为谋主绕角之役晋将遁矣析公曰楚师轻窕易震荡也若多鼓钧声以夜军之楚师必遁晋人从之楚师宵溃晋遂侵蔡袭沈获其君败申息之师于桑隧获申丽而还郑于是不敢南面楚失华夏则析公之为也雍子之父兄譛雍子君与大夫不善是也雍子奔晋晋人与之鄐以为谋主彭城之役晋楚遇于靡角之谷晋将遁矣雍子发命于军曰归老防反孤疾二人役归一人简兵搜乗秣马蓐食师陈焚次明日将战行归者而逸楚囚楚师宵溃晋降彭城而归诸宋以鱼石归楚失东夷子辛死之则雍子之为也子反与子灵争夏姬而雍害其事子灵奔晋晋人与之邢以为谋主扞御北狄通吴于晋教吴叛楚敎之乗车射御驱侵使其子狐庸为吴行人焉吴于是伐巢取驾克入州来楚罢于奔命至今为患则子灵之为也若敖之乱伯贲之子贲皇奔晋晋人与之苗以为谋主鄢陵之役楚晨压晋军而陈晋将遁矣苗贲皇曰楚师之良在其中军王族而已若塞井夷灶成陈以当之栾范易行以诱之中行二郤必克二穆吾乃四萃于其王族必大败之晋人从之楚师大败王夷师熸子反死之郑叛吴兴楚失诸侯则苗贲皇之为也子木曰是皆然矣声子曰今又有甚于此椒举娶于申公子牟子牟得戾而亡君大夫谓椒举女实遣之惧而奔郑引领南望曰庶防赦余亦弗圗也今在晋矣晋人将与之县以比叔向彼若谋害楚国岂不为患子木惧言诸王益其禄爵而复之声子使椒呜逆之　【二十七年】崔氏之乱申鲜虞来奔仆赁于野以丧庄公冬楚人召之遂如楚为右尹
　　楚康王在位十有五年而令尹五代其政子囊共王之所用也当先王之世伐陈侵宋克有成劳及康王嗣位伐吴之役介胄未释忽焉云逝社稷是图志弗良终故君子许其忠焉子庚嗣政号为得人未防而卒防子逊位及子南罹罪复用子冯而子木终继之焉囊与庚南皆庄王子也防冯屈建皆公族也中惟追舒昵宠见杀余四子者克堪卿任夫楚既多材公族尤显其法则亲踈叅用赏罚互行执政者一干国宪加重典未若鲁之三桓晋之六卿世怙其宠政柄于是下移也纯门不竞子庚息师舒鸠不叛防子受盟宁惟是狃安习便无意于国者乎伏处观时动期有济是文成以来之良筹也有子午子冯秉政于前有子木继美于后而又来然丹于郑国复椒举于晋都济济充庭咸称国士雍雍在列俱有长才列国有贤楚实录之岂谓楚材晋用哉夫康王楚之弱主也惟能官人故诸臣咸得其用究能与中国弭兵南北合一两霸并雄举穆荘诸王以来数世所难圗者一朝而得之虽时势不同若是乎贤者之有益于国也
　　齐灵庄叛晋
　　【襄十四年】范宣子假羽毛于齐而弗归齐人始贰　【十五年】夏齐侯围成贰于晋故也于是乎城成郛　【十六年】晋侯与诸侯宴于温使诸大夫舞曰歌诗必类齐髙厚之诗不类荀偃怒且曰诸侯有异志矣使诸大夫盟髙厚髙厚逃归于是叔孙豹晋荀偃宋向戌卫殖郑公孙虿小邾之大夫盟曰同讨不庭秋齐侯围成孟孺子速徼之齐侯曰是好勇去之以为之名速遂塞海陉而还冬穆叔如晋聘且言齐故晋人曰以寡君之未禘祀与民之未息不然不敢忘穆叔曰以齐人之朝夕释憾于敝邑之地是以大请敝邑之急朝不及夕引领西望曰庶防乎比执事之闲恐无及也见中行献子赋圻父献子曰偃知罪矣敢不从执事以同恤社稷而使鲁及此见范宣子赋鸿雁之卒章宣子曰匄在此敢使鲁无鸠乎【十七年】齐人以其未得志于我故秋齐侯伐我北鄙围桃髙厚围臧纥于防师自阳闗逆臧孙至于旅松郰叔纥臧畴臧贾帅甲三百宵犯齐师送之而复齐师去之齐人获臧坚齐侯使夙沙卫唁之且曰无死坚稽首曰拜命之辱抑君赐不终姑又使其刑臣礼于士以　抉其伤而死　【十八年】秋齐侯伐我北鄙中行献子将伐齐梦与厉公讼弗胜公以戈击之首队于前跪而戴之奉之以走见梗阳之巫臯他日见诸道与之言同巫曰今兹主必死若有事于东方则可以逞献子许诺晋侯伐齐将济河献子以朱丝系玉二防而祷曰齐环怙恃其险负其众庶弃好背盟陵虐神主曽臣彪将率诸侯以讨焉其官臣偃实先后之茍捷有功无作神羞官臣偃无敢复济唯尔有神裁之沈玉而济冬十月防于鲁济寻溴梁之言同伐齐齐侯御诸平隂堑防门而守之广里夙沙卫曰不能战莫如守险弗听诸侯之士门焉齐人多死范宣子告析文子曰吾知子敢匿情乎鲁人莒人皆请以车千乗自其乡入既许之矣若入君必失国子盍图之子家以告公公恐晏婴闻之曰君固无勇而又闻是弗能乆矣齐侯登巫山以望晋师晋人使司马斥山泽之险虽所不至必斾而疏陈之使乗车者左实右伪以斾先舆曵柴而从之齐侯见之畏其众也乃脱归丙寅晦齐师夜遁师旷告晋侯曰鸟乌之声乐齐师其遁邢伯告中行伯曰有班马之声齐师其遁叔向告晋侯曰城上有乌齐师其遁十一月丁卯朔入平隂遂从齐师夙沙卫连大车以塞隧而殿殖绰郭最曰子殿国师齐之辱也子姑先乎乃代之殿卫杀马于隘以塞道晋州绰及之射殖绰中肩两矢夹脰曰止将为三军获不止将取其顾曰为私誓州绰曰有如日乃弛弓而自后缚之其右具丙亦舍兵而缚郭最皆衿甲面坐于中军之鼓下晋人欲逐归者鲁卫请攻险己卯荀偃士匄以中军克京兹乙酉魏绛栾盈以下军克邿赵武韩起以上军围卢弗克十二月戊戌及秦周伐雍门之荻范鞅门于雍门其御追书以戈杀犬于门中孟庄子斩其橁以为公琴己亥焚雍门及西郭南郭刘难士弱率诸侯之师焚申池之竹木壬寅焚东郭北郭范鞅门于门州绰门于东闾左骖廹还于东门中以枚数阖齐侯驾将走邮棠大子与郭荣扣马曰师速而疾畧也将退矣君何惧焉且社稷之主不可以轻轻则失众君必待之将犯之大子抽剑断鞅乃止甲辰东侵及潍南及沂　【十九年】晋侯先归公享晋六卿于蒲圃赐之三命之服军尉司马司空舆尉奄皆受一命之服贿荀偃束锦加璧乗马先吴夀梦之鼎荀偃瘅疽生痬于头济河及着雍病目出大夫先归者皆反士匄请见弗内请后曰郑甥可二月甲寅卒而视不可含宣子盥而抚之之曰事吴敢不如事主犹视栾懐子曰其为未卒事于齐故也乎乃复抚之曰主茍终所不嗣事于齐者有如河乃瞑受含宣子出曰吾浅之为丈夫也晋栾鲂帅师从卫孙文子伐齐季武子如晋拜师晋侯享之范宣子为政赋黍苖季武子兴再拜稽首曰小国之仰大国也如百谷之仰膏雨焉若常膏之其天下辑睦岂唯敝邑赋六月季武子以所得于齐之兵作林钟而铭鲁功焉臧武仲谓季孙曰非礼也夫铭天子令徳诸侯言时计功大夫称伐今称伐则下等也计功则借人也言时则妨民多矣何以为铭且夫大伐小取其所得以作彛器铭其功烈以示子孙昭明徳而惩无礼也今将借人之力以救其死若之何铭之小国幸于大国而昭所获焉以怒之亡之道也晋士匄侵齐及谷闻丧而还礼也城西郛惧齐也齐及晋平盟于大隧故穆叔防范宣子于柯穆叔见叔向赋载驰之四章叔向曰敢不承命穆叔归曰齐犹未也不可以不惧乃城武城　【二十年】夏盟于澶渊齐成故也齐子初聘于齐礼也　【二十一年】防于商任锢栾氏也齐侯卫侯不敬叔向曰二君者必不免防朝礼之经也礼政之舆也政身之守也怠礼失政失政不立是以乱也知起中行喜州绰邢蒯出奔齐皆栾氏之党也乐王鲋谓范宣子曰盍反州绰邢蒯勇士也宣子曰彼栾氏之勇也余何获焉王鲋曰子为彼栾氏乃亦子之勇也齐庄公朝指殖绰郭最曰是寡人之雄也州绰曰君以为雄谁敢不雄然臣不敏平隂之役先二子鸣庄公为勇爵殖绰郭最欲与焉州绰曰东闾之役臣左骖廹还于门中识其枚数其可以与于此乎公曰子为晋君也对曰臣为新然二子者譬于禽兽臣食其肉而寝处其皮矣　【二十二年】冬防于沙随复锢栾氏也栾盈犹在齐晏子曰祸将作矣齐将伐晋不可以不惧【二十三年】秋齐侯伐卫先驱谷荣御王孙挥召为右申
　　驱成秩御莒恒申鲜虞之傅挚为右曹开御戎晏父戎为右贰广上之登御邢公卢蒲癸为右啓牢成御襄罢师狼蘧疏为右胠商子车御侯朝桓跳为右大殿商子防御夏之御冦崔如为右烛庸之越驷乗自卫将遂伐晋晏平仲曰君恃勇力以伐盟主若不济国之福也不徳而有功忧必及君崔杼谏曰不可臣闻之小国间大国之败而毁焉必受其咎君其图之弗聼陈文子见崔武子曰将如君何武子曰吾言于君君勿听也以为盟主而利其难羣臣若急君于何有子姑止之文子退告其人曰崔子将死乎谓君甚而又过之不得其死过君以义犹自抑也况以恶乎齐侯遂伐晋取朝歌为二队入孟门登大行张武军于荧庭戍郫邵封少水以报平隂之役乃还赵胜帅东阳之师以追之获晏牦八月叔孙豹帅师救晋次于雍榆礼也齐侯还自晋不入遂袭莒门于且于伤股而退明日将复战期于夀舒殖华还载甲夜入且于之隧宿于莒郊明日先遇莒子于蒲侯氏莒子重赂之使无死曰请有盟华周对曰贪货弃命亦君所恶也昏而受命日未中而弃之何以事君莒子亲鼔之从而伐之获梁莒人行成齐侯归遇梁之妻于郊使吊之辞曰殖之有罪何辱命焉若免于罪犹有先人之敝庐在下妾不得与郊吊齐侯吊诸其室【二十四年】齐侯既伐晋而惧将欲见楚子楚子使防啓疆
　　如齐聘且请期齐社搜军实使客观之陈文子曰齐将有冦吾闻之兵不戢必取其族秋齐侯闻将有晋师使陈无宇从防啓疆如楚辞且乞师崔杼帅师送之遂伐莒侵介根防于夷仪将以伐齐水不克冬楚子伐郑以救齐门于东门次于泽诸侯还救郑晋侯使张骼辅跞致楚师求御于郑郑人卜宛射犬吉子大叔戒之曰大国之人不可与也对曰无有众寡其上一也大叔曰不然部娄无松栢二子在幄坐射犬于外既食而后食之使御广车而行已皆乗乗车将及楚师而后从之乗皆踞转而鼔琴近不告而驰之皆取胄于櫜而胄入垒皆下搏人以投收禽挟囚弗待而出皆超乗抽弓而射既免复踞转而鼔琴曰公孙同乗兄弟也胡再不谋对曰曩者志入而已今则怯也皆笑曰公孙之亟也楚子自泽还使防啓疆帅师送陈无宇　【二十五年】晋侯济自泮防于夷仪伐齐以报朝歌之役齐人以庄公説使隰鉏请成庆封如师男女以班赂晋侯以宗器乐器自六正五吏三十帅三君之大夫百官之正长师旅及处守者皆有赂晋侯许之使叔向告于诸侯公使子服惠伯对曰君舍有罪以靖小国君之惠也寡君闻命矣秋七月己巳同盟于重丘齐成故也　【昭九年】孟僖子如齐殷聘礼也
　　晋平公围齐之役春秋义战之善者也何善乎尔齐自顷公袁娄受盟以来恪从霸令及灵公嗣位一当晋景之世则从伐郑者一次当晋厉之世则从伐秦者一从伐郑者三次当晋悼之世则从伐郑者四凡有所动皆晋命也沙随柯陵鸡泽齐侯未尝不亲至也于戚于戏于柤于亳北于萧鱼世子光未尝不同盟也虚朾邢丘诸防国卿大夫未尝不驰驱也齐晋匹敌惟期同欲故虽鸡泽以来公不亲至晋悼亦未肯深责焉伐郑之役子光先至序先薛夫五爵之制周有常典自霸者作而或以小国序大国之上则以子男而先伯者有矣至于世子而长国君则自悼公之防始焉越礼而跻不问周班晋之于齐何其恭哉两国世好未尝兴戎乃俄而搆衅鲁国不恤同盟四年之间而六伐其鄙四围其邑盖是时晋悼卒矣中国无霸齐环弃好怙险自逞诸侯莫不共疾于是乎徴防致讨列国景从未若郤子之修憾于一笑也沈璧誓河大义昭著不啻鸣鼓钟而揭鼗铎故春秋之侵伐围入未尝书同独于此书同焉者明其为天下之公恶也四鄙蹂躏国防灭亡皆齐侯之自败耳晋何尤哉士匄再出闻丧而还晋之于齐始终有礼矣庄公即位澶渊受盟嗣立之初弃怨修德岂其感于晋之不伐丧乎然亡唇弃辅虽欲不平其何得耶好勇尚力乗危察衅齐之光固不下于齐之环也商任沙随渐窥晋隙纳叛败盟兴兵复怨遡其初志宁真心与晋同盟哉帅师而伐盟主实春秋之所罕闻也盖自为世子时屡与大国之盟能习诸侯之事故敢肆志而轻霸主料敌制胜自以为恢恢天下雄尔衞郊不宁莒人告变诸侯方贰晋亦何克骤困齐也哉用兵弗戢祸成自焚贼臣市主拊楹罹难气馁于崔子而力屈于妇人所谓螗蜋捕蝉而黄雀又伺其后其视扣马进谏抽剑断鞅时何其前智而后愚耶庄之为庄犹然灵之为灵尔
　　晋栾氏之亡
　　【襄二十一年】栾桓子娶于范宣子生懐子范鞅以其亡也怨栾氏故与栾盈为公族大夫而不相能桓子卒栾祁与其老州賔通防亡室矣懐子患之祁惧其讨也愬诸宣子曰盈将为乱以范氏为死桓主而専政矣曰吾父逐鞅也不怒而以宠报之又与吾同官而専之吾父死而益富死吾父而専于国有死而已吾蔑从之矣其谋如是惧害于主吾不敢不言范鞅为之征懐子好施士多归之宣子畏其多士也信之懐子为下卿宣子使城着而遂逐之秋栾盈出奔楚宣子杀箕遗黄渊嘉父司空靖邴豫董叔邴师申书羊舌虎叔熊囚伯华叔向籍偃人谓叔向曰子离于罪其为不知乎叔向曰与其死亡若何诗曰优哉防哉聊以卒嵗知也乐王鲋见叔向曰吾为子请叔向弗应出不拜其人皆咎叔向叔向曰必祁大夫室老闻之曰乐王鲋言于君无不行求赦吾子吾子不许祁大夫所不能也而曰必由之何也叔向曰乐王鲋从君者也何能行祁大夫外举不弃讐内举不失亲其独遗我乎诗曰有觉徳行四国顺之夫子觉者也晋侯问叔向之罪于乐王鲋对曰不弃其亲其有焉于是祁奚老矣闻之乗驲而见宣子曰诗曰惠我无疆子孙保之书曰圣有謩勳明征定保夫谋而鲜过惠训不倦者叔向有焉社稷之固也犹将十世宥之以劝能者今壹不免其身以弃社稷不亦惑乎鲧殛而禹兴伊尹放大甲而相之卒无怨色管蔡为戮周公右王若之何其以虎也弃社稷子为善谁敢不勉多杀何为宣子説与之乗以言诸公而免之不见叔向而归叔向亦不告免焉而朝初叔向之母妬叔虎之母美而不使其子皆谏其母其母曰深山大泽实生龙蛇彼美余惧其生龙蛇以祸女女敝族也国多大宠不仁人闲之不亦难乎余何爱焉使往视寝生叔虎美而有勇力栾懐子嬖之故羊舌氏之族及于难栾盈过于周周西鄙掠之辞于行人曰天子陪臣盈得罪于王之守臣将逃罪罪重于郊甸无所伏窜敢布其死昔陪臣书能输力于王室王施惠焉其子黡不能保任其父之劳大君若不弃书之力亡臣犹有所逃若弃书之力而思黡之罪臣戮余也将归死于尉氏不敢还矣敢布四体唯大君命焉王曰尤而效之其又甚焉使司徒禁掠栾氏者归所取焉使出诸轘辕　【二十二年】秋栾盈自楚适齐晏平仲言于齐侯曰商任之防受命于晋今纳栾氏将安用之小所以事大信也失信不立君其图之弗听退告陈文子曰君人执信臣人执共忠信笃敬上下同之天之道也君自弃也弗能久矣　【二十三年】晋将嫁女于吴齐侯使析归父媵之以藩载栾盈及其士纳诸曲沃栾盈夜见胥午而告之对曰不可天之所废谁能兴之子必不免吾非爱死也知不集也盈曰虽然因子而死吾无悔矣我实不天子无咎焉许诺伏之而觞曲沃人乐作午言曰今也得栾孺子何如对曰得主而为之死犹不死也皆叹有泣者爵行又言皆曰得主何贰之有盈出徧拜之四月栾盈帅曲沃之甲因魏献子以昼入绛初栾盈佐魏庄子于下军献子私焉故因之赵氏以原屏之难怨栾氏韩赵方睦中行氏以伐秦之役怨栾氏而固与范氏和亲知悼子少而听于中行氏程郑嬖于公唯魏氏及七舆大夫与之乐王鲋侍坐于范宣子或告曰栾氏至矣宣子惧桓子曰奉君以走固宫必无害也且栾氏多怨子为政栾氏自外子在位其利多矣既有利权又执民柄将何惧焉栾氏所得其唯魏氏乎而可强取也夫克乱在权子无懈矣公有姻防王鲋使宣子墨缞冒经二妇人辇以如公奉公以如固宫范鞅逆魏舒则成列既乗将逆栾氏矣趋进曰栾氏帅贼以入鞅之父与二三子在君所矣使鞅逆吾子鞅请骖乗持带遂超乗右抚剑左援带命驱之出仆请鞅曰之公宣子逆诸阶执其手赂之以曲沃初斐豹也着于丹书栾氏之力臣曰督戎国人惧之斐豹谓宣子曰茍焚丹书我杀督戎宣子喜曰而杀之所不请于君焚丹书者有如日乃出豹而闭之督戎从之逾隠而待之督戎逾入豹自后击而杀之范氏之徒在台后栾氏乗公门宣子谓鞅曰矢及君屋死之鞅用剑以帅卒栾氏退摄车从之遇栾乐曰乐免之死将讼女于天乐射之不中又注则乗槐本而覆或以防钩之防肘而死栾鲂伤栾盈奔曲沃晋人围之晋人克栾盈于曲沃尽杀栾氏之族党栾鲂出奔宋书曰晋人杀栾盈不言大夫言自外也　二十四年春穆叔如晋范宣子逆之问焉曰古人有言曰死而不朽何谓也穆叔未对宣子曰昔匄之祖自虞以上为陶唐氏在夏为御龙氏在商为豕韦氏在周为唐杜氏晋主夏盟为范氏其是之谓乎穆叔曰以豹所闻此之谓世禄非不朽也鲁有先大夫曰臧文仲既没其言立其是之谓乎豹闻之大上有立德其次有立功其次有立言虽久不废此之谓不朽若夫保姓受氏以守宗祊世不絶祀无国无之禄之大者不可谓不朽
　　士鞅之论栾氏也谓武子之徳报在黡栾黡之汰报在盈及盈之身而书之所施已没黡之怨实章诚如是也书及孙盈两世好施而中惟一黡弗克负荷竟无逭于家之亡族之灭天之报施若是其甚为善者不滋惧乎吾谓栾氏之亡端自书取之也夫栾书党庄姬以譛原屏比楚茷以害三郤而又亲谋弑君身犯大逆有一于此皆败家亡身之道也幸免大戮犹保其子天之于人也盖迟乆而后示其罚焉黡既侈汰盈复聚慝小惠得人故箕黄甘为助乱长恶不悛天始怒而弗赦矣国君不堪而阳毕进本根之谋同列多猜而州賔搆淫蛊之隙且韩范赵荀之宗羣起而共疾之即有胥午助之于外魏舒主之于内讐怨宏多其何能济乃晋君无道而两合天下之诸侯以锢一亡臣是驱之为恶也因齐昼入谋乱不成杀世胄而快权臣之心平公之为谋何其谬哉夫盈非有犯上行私之罪而徒以范氏之衅诸大夫诽激而成其恶及出而奔楚又非君子违不适讐之义故鞅得因君之怒以疾之动勤诸侯而逞私憾栾氏闻之岂甘心乎发愤兴祸其败涂地实范氏之深谋而平公与栾盈俱不之悟也昔巫臣之去楚也子反请以重币锢之楚子曰彼若能利国家虽重币晋将可乎若无益于晋晋将弃之何劳锢焉乃晋之君臣计不出此而商任沙随之闲纷纷多事是赫赫大国之君卿曽不若一荆蛮之主也呜呼废胥氏者郤也而郤复杀于栾譛郤氏者栾也而栾复逐于范谋人者必败又安在其非天道也哉
　　陈二庆之乱【附蔡景之弑】
　　【襄二十年】蔡公子燮欲以蔡之晋蔡人杀之公子履其母弟也故出奔楚陈庆虎庆寅畏公子黄之偪愬诸楚曰与蔡司马同谋楚人以为讨公子黄出奔楚初蔡文侯欲事晋曰先君与于践土之盟晋不可弃且兄弟也畏楚不能行而卒楚人使蔡无常公子燮求从先君以利蔡不能而死书曰蔡杀其大夫公子燮言不与民同欲也陈侯之弟黄出奔楚言非其罪也公子黄将出奔呼于国曰庆氏无道求専陈国暴蔑其君而去其亲五年不灭是无天也　【二十三年】陈侯如楚公子黄愬二庆于楚楚人召之使庆乐往杀之庆氏以陈叛夏屈建从陈侯围陈陈人城板队而杀人役人相命各杀其长遂杀庆虎庆寅楚人纳公子黄君子谓庆氏不义不可肆也故书曰惟命不于常　【二十四年】陈人复讨庆氏之党鍼宜咎出奔楚　【二十八年】蔡侯归自晋入于郑郑伯享之不敬子产曰蔡侯其不免乎日其过此也君使子展迋劳于东门之外而傲吾曰犹将更之今还受享而惰乃其心也君小国事大国而惰傲以为己心将得死乎若不免必由其子其为君也淫而不父侨闻之如是者恒有子祸【三十年】蔡景侯为大子般娶于楚通焉大子弑景侯陈蔡小国也﨑岖两大之间晋彊则从晋楚胜则服楚此其谋国之常也蔡尤近楚故自翟泉以来不与诸夏之防盟而陈亦今日楚而明日晋尔鄬之防二庆反覆陈侯逃归既而复有与蔡同谋之愬夫子燮从晋固非民欲而庆氏构谗亦非坚于从楚者也是以子黄防难如楚卒能发二庆之奸而正其罪然蔡子履为子燮之弟既同谋适晋复何以敢奔楚又焉知非谗慝哉中国不竞至使小国之君臣奔走而不能免其祸读春秋者至此能不为之喟然
　　左传事纬卷六
<经部,春秋类,左传事纬>
　　钦定四库全书
　　左传事纬卷七　　　　　灵璧知县马骕撰臧孙纥出奔
　　【襄公】二十二年春臧武仲如晋雨过御叔御叔在其邑将饮酒曰焉用圣人我将饮酒而已雨行何以圣爲穆叔闻之曰不可使也而傲使人国之蠧也令倍其赋　【二十三年】季武子无适子公弥长而爱悼子欲立之访于申丰曰弥与纥吾皆爱之欲择才焉而立之申丰趋退归尽室将行他日又访焉对曰其然将具敝车而行乃止访于臧纥臧纥曰饮我酒吾爲子立之季氏饮大夫酒臧纥爲客既献臧孙命北面重席新樽絜之召悼子降逆之大夫皆起及旅而召公鉏使与之齿季孙失色季氏以公鉏爲马正愠而不出闵子马见之曰子无然祸福无门唯人所召爲人子者患不孝不患无所敬共父命何常之有若能孝敬富倍季氏可也奸回不轨祸倍下民可也公鉏然之敬共朝夕恪居官次季孙喜使饮己酒而以具往尽舍旃故公鉏氏富又出爲公左宰孟孙恶臧孙季孙爱之孟氏之御驺丰点好羯也曰从余言必爲孟孙再三云羯从之孟庄子疾丰点谓公鉏茍立羯请讐臧氏公鉏谓季孙曰孺子秩固其所也若羯立则季氏信有力于臧氏矣弗应己卯孟孙防公鉏奉羯立于户侧季孙至入哭而出曰秩焉在公鉏曰羯在此矣季孙曰孺子长公鉏曰何长之有唯其才也且夫子之命也遂立羯秩奔邾臧孙入哭甚哀多涕出其御曰孟孙之恶子也而哀如是季孙若死其若之何臧孙曰季孙之爱我疾疢也孟孙之恶我药石也美疢不如恶石夫石犹生我疢之美其毒滋多孟孙死吾亡无日矣孟氏闭门吿于季孙曰臧氏将爲乱不使我葬季孙不信臧孙闻之戒冬十月孟氏将辟借除于臧氏臧孙使正夫助之除于东门甲从己而视之孟氏又告季孙季孙怒命攻臧氏乙亥臧纥斩鹿门之关以出奔邾初臧宣叔娶于铸生贾及爲而死继室以其侄穆姜之姨子也生纥长于公宫姜氏爱之故立之臧贾臧爲出在铸臧武仲自邾使告臧贾且致大蔡焉曰纥不佞失守宗祧敢告不吊纥之罪不及不祀子以大蔡纳请其可贾曰是家之祸也非子之过也贾闻命矣再拜受龟使爲以纳请遂自爲也臧孙如防使来告曰纥非能害也知不足也非敢私请茍守先祀无废二勲敢不辟邑乃立臧爲臧纥致防而奔齐其人曰其盟我乎臧孙曰无辞将盟臧氏季孙召外史掌恶臣而问盟首焉对曰盟东门氏也曰毋或如东门遂不听公命杀适立庶盟叔孙氏也曰毋或如叔孙侨如欲废国常荡覆公室季孙曰臧孙之罪皆不及此孟椒曰盍以其犯门斩关季孙用之乃盟臧氏曰无或如臧孙纥干国之纪犯门斩关臧孙闻之曰国有人焉谁居其孟椒乎齐侯将爲臧纥田臧孙闻之见齐侯与之言伐晋对曰多则多矣抑君似鼠夫鼠昼伏夜动不穴于寝庙畏人故也今君闻晋之乱而后作焉宁将事之非鼠如何乃弗与田仲尼曰知之难也有臧武仲之知而不容于鲁国抑有由也作不顺而施不恕也夏书曰念兹在兹顺事恕施也
　　适庶少长人伦之大者也季孙宿昵宠废长而鲁人未尝正其失非不正之也自仲遂杀适羣臣效尤公室无政势不能正之也乃臧纥爲国司宼号称知者而阿比季氏以成其私违道犯逆几灭宗祀此其故何耶夫纥固宣叔之庶子也因宠嗣位季孙宿知其可谋也而后访焉防孟氏之防公鉏遂用其知而立羯季氏之不能正孟氏犹臧氏之不能正季氏也当时季孙之贤不逮孟氏而纥爲宿所爱此其人岂真知哉至公鉏爲谗而所爱与所恶皆羣起而攻之究使斩关之罪着于史册要君之名流于后世若是乎知能爲人谋而明不能自镜
　　齐崔庆之乱
　　【宣十年】崔杼有宠于惠公高国畏其偪也公防而逐之奔卫书曰崔氏非其罪也且告以族不以名凡诸侯之大夫违告于诸侯曰某氏之守臣某失守宗庙敢告所有玉帛之使者则告不然则否　【成十七年】齐庆克通于声孟子与妇人防衣乘辇而入于闳鲍牵见之以告国武子武子召庆克而谓之庆克久不出而告夫人曰国子谪我夫人怒国子相灵公以会高鲍处守及还将至闭门而索客孟子诉之曰高鲍将不纳君而立公子角国子知之秋七月壬寅刖鲍牵而逐高无咎无咎奔莒高弱以卢叛齐人来召鲍国而立之初鲍国去鲍氏而来爲施孝叔臣施氏卜宰匡句须吉施氏之宰有百室之邑与匡句须邑使爲宰以让鲍国而致邑焉施孝叔曰子实吉对曰能与忠良吉孰大焉鲍国相施氏忠故齐人取以爲鲍氏后仲尼曰鲍庄子之知不如葵葵犹能衞其足齐侯使崔杼爲大夫使庆克佐之帅师围卢国佐从诸侯围郑以难请而归遂如卢师杀庆克以谷叛齐侯与之盟于徐关而复之十二月卢降使国胜告难于晋待命于清　【十八年】齐爲庆氏之难故甲申晦齐侯使士华免以戈杀国佐于内宫之朝师逃于夫人之宫书曰齐杀其大夫国佐弃命专杀以谷叛故也使清人杀国胜国弱来奔王湫奔莱庆封爲大夫庆佐爲司宼既齐侯反国弱使嗣国氏礼也　【襄十七年】齐晏桓子防晏婴麤缞斩苴绖带杖菅屦食鬻居倚庐寝苫枕草其老曰非大夫之礼也曰唯卿爲大夫　【十九年】齐侯娶于鲁曰颜懿姬无子其侄鬷声姬生光以爲大子诸子仲子戎子戎子嬖仲子生牙属诸戎子戎子请以爲大子许之仲子曰不可废常不祥间诸侯难光之立也列于诸侯矣今无故而废之是专黜诸侯而以难犯不祥也君必悔之公曰在我而已遂东大子光使高厚傅牙以爲大子夙沙衞爲少傅齐侯疾崔杼微逆光疾病而立之光杀戎子尸诸朝非礼也妇人无刑虽有刑不在朝市夏五月壬辰晦齐灵公防庄公即位执公子牙于句渎之丘以夙沙衞易已衞奔高唐以叛秋八月齐崔杼杀高厚于洒蓝而兼其室书曰齐杀其大夫从君于昏也齐庆封围高唐弗克冬十一月齐侯围之见衞在城上号之乃下问守备焉以无备告揖之乃登闻师将傅食高唐人殖绰工偻会夜缒纳师醢衞于军　【二十一年】齐侯使庆佐爲大夫复讨公子牙之党执公子买于句渎之丘公子鉏来奔叔孙还奔燕　【二十四年】孟孝伯侵齐晋故也二十五年春齐崔杼帅师伐我北鄙以报孝伯之师
　　也公患之使告于晋孟公绰曰崔子将有大志不在病我必速归何患焉其来也不宼使民不严异于他日齐师徒归齐棠公之妻东郭偃之姊也东郭匽臣崔武子棠公死偃御武子以吊焉见棠姜而美之使偃取之偃曰男女辨姓今君出自丁臣出自桓不可武子筮之遇困之大过史皆曰吉示陈文子文子曰夫从风风陨妻不可娶也且其繇曰困于石据于蒺藜入于其宫不见其妻凶困于石徃不济也据于蒺藜所恃伤也入于其宫不见其妻凶无所归也崔子曰嫠也何害先夫当之矣遂取之庄公通焉骤如崔氏以崔子之冠赐人侍者曰不可公曰不爲崔子其无冠乎崔子因是又以其间伐晋也曰晋必将报欲弑公以说于晋而不获间公鞭侍人贾举而又近之乃爲崔子间公夏五月莒爲且于之役故莒人朝于齐甲戌飨诸北郭崔子称疾不视事乙亥公问崔子遂从姜氏姜入于室与崔子自侧户出公拊楹而歌侍人贾举止众从者而入闭门甲兴公登台而请弗许请盟弗许请自刃于庙弗许皆曰君之臣杼疾病不能听命近于公宫陪臣干掫有淫者不知二命公逾墙又射之中股反队遂弑之贾举州绰邴师公孙敖封具铎父襄伊偻堙皆死祝佗父祭于高唐至复命不说弁而死于崔氏申蒯侍渔者退谓其宰曰尔以帑免我将死其宰曰免是反子之义也与之皆死崔氏杀鬷蔑于平阴晏子立于崔氏之门外其人曰死乎曰独吾君也乎哉吾死也曰行乎曰吾罪也乎哉吾亡也曰归乎曰君死安归君民者岂以陵民社稷是主臣君者岂爲其口实社稷是养故君爲社稷死则死之爲社稷亡则亡之若爲己死而爲己亡非其私昵谁敢任之且人有君而弑之吾焉得死之而焉得亡之将庸何归门启而入枕尸股而哭兴三踊而出人谓崔子必杀之崔子曰民之望也舍之得民卢蒲癸奔晋王何奔莒叔孙宣伯之在齐也叔孙还纳其女于灵公嬖生景公丁丑崔杼立而相之庆封爲左相盟国人于大宫曰所不与崔庆者晏子仰天叹曰婴所不唯忠于君利社稷者是与有如上帝乃防辛巳公与大夫及莒子盟大史书曰崔杼弑其君崔子杀之其弟嗣书而死者二人其弟又书乃舍之南史氏闻大史尽死执简以往闻既书矣乃还闾丘婴以帷缚其妻而载之与申鲜虞乘而出鲜虞推而下之曰君昏不能匡危不能救死不能死而知匿其昵其谁纳之行及弇中将舍婴曰崔庆其追我鲜虞曰一与一谁能惧我遂舍枕辔而寝食马而食驾而行出弇中谓婴曰速驱之崔庆之众不可当也遂来奔崔氏侧庄公于北郭丁亥葬诸士孙之里四翣不跸下车七乘不以兵甲　【二十七年】齐庆封来聘其车美孟孙谓叔孙曰庆季之车不亦美乎叔孙曰豹闻之服美不称必以恶终美车何爲叔孙与庆封食不敬爲赋相鼠亦不知也齐崔杼生成及彊而寡娶东郭姜生明东郭姜以孤入曰棠无咎与东郭偃相崔氏崔成有疾而废之而立明成请老于崔崔子许之偃与无咎弗予曰崔宗邑也必在宗主成与彊怒将杀之告庆封曰夫子之身亦子所知也唯无咎与偃是从父兄莫得进矣大恐害夫子敢以告庆封曰子姑退吾图之告卢蒲嫳卢蒲嫳曰彼君之讐也天或者将弃彼矣彼实家乱子何病焉崔之薄庆之厚也他日又告庆封曰苟利夫子必去之难吾助女九月庚辰崔成崔彊杀东郭偃棠无咎于崔氏之朝崔子怒而出其众皆逃求人使驾不得使圉人驾寺人御而出且曰崔氏有福止余犹可遂见庆封庆封曰崔庆一也是何敢然请爲子讨之使卢蒲嫳帅甲以攻崔氏崔氏堞其宫而守之弗克使国人助之遂灭崔氏杀成与彊而尽俘其家其妻缢嫳复命于崔子且御而归之至则无归矣乃缢崔明夜辟诸大墓辛巳崔明来奔庆封当国　【二十八年】齐庆封好田而耆酒与庆舍政则以其内实迁于卢蒲嫳氏易内而饮酒数日国迁朝焉使诸亡人得贼者以告而反之故反卢蒲癸癸臣子之有宠妻之庆舍之士谓卢蒲癸曰男女辨姓子不辟宗何也曰宗不余辟余独焉辟之赋诗断章余取所求焉恶识宗癸言王何而反之二人皆嬖使执寝戈而先后之公膳日双鸡饔人窃更之以鹜御者知之则去其肉而以其洎馈子雅子尾怒庆封告卢蒲嫳卢蒲嫳曰譬之如禽兽吾寝处之矣使析归父告晏平仲平仲曰婴之众不足用也知无能谋也言弗敢出有盟可也子家曰子之言云又焉用盟告北郭子车子车曰人各有以事君非佐之所能也陈文子谓桓子曰祸将及矣吾其何得对曰得庆氏之木百车于庄文子曰可慎守也已卢蒲癸王何卜攻庆氏示子之兆曰或卜攻讐敢献其兆子之曰克见血冬十月庆封田于莱陈无宇从丙辰文子使召之请曰无宇之母疾病请归庆季卜之示之兆曰死奉龟而泣乃使归庆嗣闻之曰祸将作矣谓子家速归祸作必于尝归犹可及也子家弗听亦无悛志子息曰亡矣幸而获在呉越陈无宇济水而戕舟发梁卢蒲姜谓癸曰有事而不告我必不防矣癸告之姜曰夫子愎莫之止将不出我请止之癸曰诺十一月乙亥尝于大公之庙庆舍涖事卢蒲姜告之且止之弗听曰谁敢者遂如公麻婴爲尸庆奊爲上献卢蒲癸王何执寝戈庆氏以其甲环公宫陈氏鲍氏之圉人爲优庆氏之马善惊士皆释甲束马而饮酒且观优至于鱼里栾高陈鲍之徒介庆氏之甲子尾抽桷击扉三卢蒲癸自后刺子之王何以戈击之解其左肩犹援庙桷动于甍以俎壶投杀人而后死遂杀庆绳麻婴公惧鲍国曰羣臣爲君故也陈须无以公归税服而如内宫庆封归遇告乱者丁亥伐西门弗克还伐北门克之入伐内宫弗克反陈于岳请战弗许遂来奔献车于季武子美泽可以鉴展庄叔见之曰车甚泽人必瘁宜其亡也叔孙穆子食庆封庆封汜祭穆子不说使工爲之诵茅鸱亦不知旣而齐人来让奔呉吴句余予之朱方聚其族焉而居之富于其旧子服惠伯谓叔孙曰天殆富淫人庆封又富矣穆子曰善人富谓之赏淫人富谓之殃天其殃之也其将聚而殱旃崔氏之乱防羣公子故鉏在鲁叔孙还在燕贾在句渎之丘及庆氏亡皆召之具其器用而反其邑焉与晏子邶殿其鄙六十弗受子尾曰富人之所欲也何独弗欲对曰庆氏之邑足欲故亡吾邑不足欲也益之以邶殿乃足欲足欲亡无日矣在外不得宰吾一邑不受邶殿非恶富也恐失富也且夫富如布帛之有幅焉爲之制度始无迁也夫民生厚而用利于是乎正德以幅之使无黜嫚谓之幅利利过则爲败吾不敢贪多所谓幅也与北郭佐邑六十受之与子雅邑辞多受少与子尾邑受而稍致之公以爲忠故有宠释卢蒲嫳于北竟求崔杼之尸将戮之不得叔孙穆子曰必得之武王有乱臣十人崔杼其有乎不十人不足以葬旣崔氏之臣曰与我其拱璧吾献其柩于是得之十二月乙亥朔齐人迁庄公殡于大寝以其棺尸崔杼于市国人犹知之皆曰崔子也　【二十九年】二月癸卯齐人葬庄公于北郭　【昭三年】齐侯田于莒卢蒲嫳见泣且请曰余髪如此种种余奚能爲公曰诺吾告二子归而告之子尾欲复之子雅不可曰彼其髪短而心甚长其或寝处我矣九月子雅放卢蒲嫳于北燕呜呼宠偪之害于人国也可胜道哉齐之有高国天子之命大夫也而崔庆不能与并立究使齐国三世不靖而弑乱之祸未辄已焉噫人君而可以任其宠乎崔出自丁庆出自桓皆以公族而居微秩杼以惠公之宠而致高国之逐虽宠祸未彰史称无罪然而防微止乱齐之幸也乃无何而庆氏张崔氏入矣声孟子灵公母也庆克淫乱罪同侨如公受其谮而刖鲍牵逐高无咎国佐义忿又复见杀夫信谗慝而专杀戮一之爲甚岂可再乎灵公不明故庆克虽诛而封佐并进齐之患何有极也公又不道废光立牙崔杼迎立变从中作灵之爲灵于母无鲁成之明于子无仲子之智幸而获没岂曰乱而不损哉庄公卽位尸戎子执子牙杀高厚醢夙沙卫其所以谋安其位者汲汲然如将弗及而崔庆在侧若不闻焉唯是兴师劳民日勤四方崔内蓄其逆志而外收其兵权庄曾不之知也迨赐冠祸搆犹弗能察登台三请冀或得生又何愚哉崔杼弑庄以说晋即立景公大宫爲盟羣臣慑服不惟无弑君之罪而反有立君之功不惟无大国之讨而反得大国之宠晏婴仰天而叹亦莫如之何也二氏爲党终未易图乃崔氏内乱而庆封乘之崔庆离而崔杼孤矣崔氏灭而庆封又孤矣二子之狡也能免于国之讨而不能免于家之难卢蒲嫳搆之而崔子诛卢蒲癸王何搆之而庆氏亡齐有两大逆不旋踵而皆灭之岂或太公之德在人抑亦晏婴之阴相其成讨乱者咸知有济是以嫳攻崔而国人助之癸与何攻庆而栾高陈鲍又交助之也天道有知奸囘弗赦故崔杼虽三子皆死而不免一身之缢庆封既聚族皆奔而不免朱方之诛弑逆之徒何克长世爲乱者其亦可以止哉
　　晋楚弭兵
　　【襄二十五年】赵文子爲政令薄诸侯之币而重其礼穆叔见之谓穆叔曰自今以往兵其少弭矣齐崔庆新得政将求善于诸侯武也知楚令尹若敬行其礼道之以文辞以靖诸侯兵可以弭　【二十六年】齐人城郏之嵗其夏齐乌余以廪丘奔晋袭卫羊角取之遂袭我高鱼有大雨自其窦入介于其库以登其城克而取之又取邑于宋于是范宣子防诸侯弗能治也及赵文子爲政乃防治之文子言于晋侯曰晋爲盟主诸侯或相侵也则讨而使归其地今乌余之邑皆讨类也而贪之是无以爲盟主也请归之公曰诺孰可使也对曰胥梁带能无用师晋侯使往　二十七年春胥梁带使诸防邑者具车徒以受地必周使乌余具车徒以受封乌余以其众出使诸侯僞效乌余之封者而遂执之尽获之皆取其邑而归诸侯诸侯是以睦于晋宋向戌善于赵文子又善于令尹子木欲弭诸侯之兵以爲名如晋告赵孟赵孟谋于诸大夫韩宣子曰兵民之残也财用之蠧小国之大菑也将或弭之虽曰不可必将许之弗许楚将许之以召诸侯则我失爲盟主矣晋人许之如楚楚亦许之如齐齐人难之陈文子曰晋楚许之我焉得已且人曰弭兵而我弗许则固携吾民矣将焉用之齐人许之告于秦秦亦许之皆告于小国爲会于宋五月甲辰晋赵武至于宋丙午郑良霄至六月丁未朔宋人享赵文子叔向爲介司马置折俎礼也仲尼使举是礼也以爲多文辞戊申叔孙豹齐庆封陈须无卫石恶至甲寅晋荀盈从赵武至丙辰邾悼公至壬戌楚公子黑肱先至成言于晋丁卯宋向戌如陈从子木成言于楚戊辰成公至子木谓向戌请晋楚之从交相见也庚午向戌复于赵孟赵孟曰晋楚齐秦匹也晋之不能于齐犹楚之不能于秦也楚君若能使秦君辱于敝邑寡君敢不固请于齐壬申左师复言于子木子木使驲谒诸王王曰释齐秦他国请相见也秋七月戊寅左师至是夜也赵孟及子晳盟以齐言庚辰子木至自陈陈孔涣蔡公孙归生至曹许之大夫皆至以藩爲军晋楚各处其偏伯夙谓赵孟曰楚氛甚恶惧难赵孟曰吾左还入于宋若我何辛巳将盟于宋西门之外楚人衷甲伯州犂曰合诸侯之师以爲不信无乃不可乎夫诸侯望信于楚是以来服若不信是弃其所以服诸侯也固请释甲子木曰晋楚无信久矣事利而已茍得志焉焉用有信大宰退吿人曰令尹将死矣不及三年求逞志而弃信志将逞乎志以发言言以出信信以立志参以定之信亡何以及三赵孟患楚衷甲以告叔向叔向曰何害也匹夫一爲不信犹不可单毙其死若合诸侯之卿以爲不信必不防矣食言者不病非子之患也夫以信召人而以僭济之必莫之与也安能害我且吾因宋以守病则夫能致死与宋致死虽倍楚可也子何惧焉又不及是曰弭兵以召诸侯而称兵以害我吾庸多矣非所患也季武子使谓叔孙以公命曰视邾既而齐人请邾宋人请皆不与盟叔孙曰邾人之私也我列国也何故视之宋卫吾匹也乃盟故不书其族言违命也晋楚争先晋人曰晋固爲诸侯盟主未有先晋者也楚人曰子言晋楚匹也若晋常先是楚弱也且晋楚狎主诸侯之盟也久矣岂专在晋叔向谓赵孟曰诸侯归晋之德只非归其尸盟也子务徳无争先且诸侯盟小国固必有尸盟者楚爲晋细不亦可乎乃先楚人书先晋晋有信也壬午宋公兼享晋楚之大夫赵孟爲客子木与之言弗能对使叔向侍言焉子木亦不能对也乙酉宋公及诸侯之大夫盟于防门之外子木问于赵孟曰范武子之徳何如对曰夫子之家事治言于晋国无隐情其祝史陈信于鬼神无愧辞子木归以语王王曰尚矣哉能歆神人宜其光辅五君以爲盟主也子木又语王曰宜晋之伯也有叔向以佐其卿楚无以当之不可与争晋荀盈遂如楚涖盟宋左师请赏曰请免死之邑公与之邑六十以示子罕子罕曰凡诸侯小国晋楚所以兵威之畏而后上下慈和慈和而后能安靖其国家以事大国所以存也无威则骄骄则乱生乱生必灭所以亡也天生五材民并用之废一不可谁能去兵兵之设久矣所以威不轨而昭文德也圣人以兴乱人以废废兴存亡昏明之术皆兵之由也而子求去之不亦诬乎以诬道蔽诸侯罪莫大焉纵无大讨而又求赏无厌之甚也削而投之左师辞邑向氏欲攻司城左师曰我将亡夫子存我徳莫大焉又可攻乎君子曰彼己之子邦之司直乐喜之谓乎何以恤我我其收之向戌之谓乎楚防罢如晋涖盟晋侯享之将出赋既醉叔向曰防氏之有后于楚国也宜哉承君命不忘敏子荡将知政矣敏以事君必能养民政其焉往　【二十八年】夏齐侯陈侯蔡侯北燕伯杞伯胡子沈子白狄朝于晋宋之盟故也齐侯将行庆封曰我不与盟何爲于晋陈文子曰先事后贿礼也小事大未获事焉从之如志礼也虽不与盟敢叛晋乎重丘之盟未可忘也子其劝行孟孝伯如晋告将爲宋之盟故如楚也蔡侯之如晋也郑伯使游吉如楚及汉楚人还之曰宋之盟君实亲辱今吾子来寡君谓吾子姑还吾将使驲奔问诸晋而以告子大叔曰宋之盟君命将利小国而亦使安定其社稷镇抚其民人以礼承天之休此君之宪令而小国之望也寡君是故使吉奉其皮币以嵗之不易聘于下执事令执事有命曰女何与政令之有必使而君弃而封守防渉山川防犯霜露以逞君心小国将君是望敢不唯命是听无乃非盟载之言以阙君徳而执事有不利焉小国是惧不然其何劳之敢惮子大叔归复命告子展曰楚子将死矣不修其政德而贪昧于诸侯以逞其愿欲久得乎周易有之在复之頥曰迷复凶其楚子之谓乎欲复其愿而弃其本复归无所是谓迷复能无凶乎君其往也送葬而归以快楚心楚不几十年未能恤诸侯也吾乃休吾民矣裨灶曰今兹周王及楚子皆将死歳弃其次而旅于明年之次以害鸟帑周楚恶之九月郑游吉如晋告将朝于楚以从宋之盟爲宋之盟故公及宋公陈侯郑伯许男如楚及汉楚康王防公欲反叔仲昭伯回我楚国之爲岂爲一人行也子服惠伯曰君子有逺虑小人从迩饥寒之不恤谁遑其后不如姑归也叔孙穆子曰叔仲子专之矣子服子始学者也荣成伯曰逺图者忠也公遂行宋向戌曰我一人之爲非爲楚也饥寒之不恤谁能恤楚姑归而息民待其立君而爲之备宋公遂反楚屈建防赵文子防之如同盟礼也　二十九年春王正月公在楚释不朝正于庙也楚人使公亲襚公患之穆叔曰襚殡而襚则布币也乃使巫以桃茢先祓殡楚人弗禁既而悔之夏四月葬楚康王公及陈侯郑伯许男送葬至于西门之外诸侯之大夫皆至于墓葬灵王郑上卿有事子展使印段往伯有曰弱不可子展曰与其莫往弱不犹愈乎诗云王事靡盬不遑启处东西南北谁敢宁处坚事晋楚以蕃王室也王事无旷何常之有遂使印段如周　【三十年】爲宋灾故诸侯之大夫会以谋归宋财冬十月叔孙豹防晋赵武齐公孙虿宋向戌卫北宫佗郑罕虎及小邾之大夫会于澶渊既而无归于宋故不书其人君子曰信其不可不愼乎澶渊之会卿不书不信也夫诸侯之上卿会而不信宠名皆弃不信之不可也如是诗曰文王陟降在帝左右信之谓也又曰淑愼尔止无载尔僞不信之谓也书曰某人某人会于澶渊宋灾故尤之也不书鲁大夫讳之也【三十一年】郑子皮使印段如楚以适晋告礼也　【昭公】元年春楚公子围聘于郑且娶于公孙段氏伍举爲介将入馆郑人恶之使行人子羽与之言乃馆于外既聘将以众逆子产患之使子羽辞曰以敝邑褊小不足以容从者请墠听命令尹命大宰伯州犂对曰君辱贶寡大夫围谓围将使丰氏抚有而室围布几筵告于庄共之庙而来若野赐之是委君贶于草莽也是寡大夫不得列于诸卿也不宁唯是又使围防其先君将不得爲寡君老其蔑以复矣唯大夫图之子羽曰小国无罪恃实其罪将恃大国之安靖已而无乃包藏祸心以图之小国失恃而惩诸侯使莫不憾者距违君命而有所壅塞不行是惧不然敝邑馆人之属也其敢爱丰氏之祧伍举知其有备也请垂櫜而入许之正月乙未入逆而出遂会于虢寻宋之盟也祁午谓赵文子曰宋之盟楚人得志于晋今令尹之不信诸侯之所闻也子弗戒惧又如宋子木之信称于诸侯犹诈晋而驾焉况不信之尤者乎楚重得志于晋晋之耻也子相晋国以爲盟主于今七年矣再合诸侯三合大夫服齐狄宁东夏平秦乱城淳于师徒不顿国家不罢民无谤讟诸侯无怨天无大灾子之力也有令名矣而终之以耻午也是惧吾子其不可以不戒文子曰武受赐矣然宋之盟子木有祸人之心武有仁人之心是楚所以驾于晋也今武犹是心也楚又行僭非所害也武将信以爲本循而行之譬如农夫是穮是蓘虽有饥馑必有丰年且吾闻之能信不爲人下吾未能也诗曰不僭不贼鲜不爲则信也能爲人则者不爲人下矣吾不能是难楚不爲患楚令尹围请用牲读旧书加于牲上而已晋人许之三月甲辰盟楚公子围设服离卫叔孙穆子曰楚公子美矣君哉郑子皮曰二执戈者前矣蔡子家曰蒲宫有前不亦可乎楚伯州犂曰此行也辞而假之寡君郑行人挥曰假不反矣伯州犂曰子姑忧子晳之欲背诞也子羽曰当璧犹在假而不反子其无忧乎齐国子曰吾代二子愍矣陈公子招曰不忧何成二子乐矣卫齐子曰茍或知之虽忧何害宋合左师曰大国令小国共吾知共而已晋乐王鲋曰小旻之防章善矣吾从之退会子羽谓子皮曰叔孙绞而婉宋左师简而礼乐王鲋字而敬子与子家持之皆保世之主也齐卫陈大夫其不免乎国子代人忧子招乐忧齐子虽忧弗害夫弗及而忧与可忧而乐与忧而弗害皆取忧之道也忧必及之大誓曰民之所欲夫必从之三大夫兆忧忧能无至乎言以知物其是之谓矣令尹享赵孟赋大明之首章赵孟赋小宛之二章事毕赵孟谓叔向曰令尹自以爲王矣何如对曰王弱令尹彊其可哉虽可不终赵孟曰何故对曰彊以克弱而安之彊不义也不义而彊其毙必速诗曰赫赫宗周褒姒灭之彊不义也令尹爲王必求诸侯晋少懦矣诸侯将往若获诸侯其虐滋甚民弗堪也将何以终夫以彊取不义而克必以爲道道以滛虐弗可久已矣夏四月赵孟叔孙豹曹大夫入于郑郑伯兼享之子皮戒赵孟礼终赵孟赋瓠叶子皮遂戒穆叔且告之穆叔曰赵孟欲一献子其从之子皮曰敢乎穆叔曰夫人之所欲也又何不敢及享具五献之笾豆于幕下赵孟辞私于子产曰武请于冢宰矣乃用一献赵孟爲客礼终乃宴穆叔赋鹊巢赵孟曰武不堪也又赋采蘩曰小国爲蘩大国省穑而用之其何实非命子皮赋野有死麕之卒章赵孟赋常棣且曰吾兄弟比以安尨也可使无吠穆叔子皮及曹大夫兴拜举兕爵曰小国頼子知免于戾矣饮酒乐赵孟出曰吾不复此矣天王使刘定公劳赵孟于颍馆于雒汭刘子曰美哉禹功明德远矣微禹吾其鱼乎吾与子弁冕端委以治民临诸侯禹之力也子盍亦逺绩禹功而大庇民乎对曰老夫罪戾是惧焉能恤逺吾侪偷食朝不谋夕何其长也刘子归以语王曰谚所谓老将知而耄及之者其赵孟之谓乎爲晋正卿以主诸侯而侪于人朝不谋夕弃神人矣神怒民叛何以能久赵孟不复年矣神怒不歆其祀民叛不即其事祀事不从又何以年
　　弭兵美名也美名则不可逆故一号而诸侯皆至焉盟宋之役齐秦不交相见邾爲私属皆不与盟宋爲地主盟者十国晋楚同爲盟主而两国之从交相见是时与盟之国鲁卫曹宋从晋者也陈蔡郑许从楚者也防分二主小国共属是直以诸夏之权授之荆楚而令诸侯之国奔走不宁也呜呼兵而可弭乎哉晋自夷仪再防诸侯多携赵孟执政而晋霸浸衰兵不止则北方之势日急宋实首当其锐故向戌启谋欲令两国爲成以纾其难是举也宋之利亦楚之志也告于晋而晋大夫之言曰兵民之残财用之蠧其言也顺国君听之虽然楚入春秋荐食中国旧矣中国不得已而修霸令岂好兵哉文公躬擐甲胄经营中原不辞黩兵之名以御彊楚者凡以存天下之大防也使晋早以诸侯让楚则兵之不用也久矣楚自成穆动务称兵以恐喝诸侯诸侯之从之者半疑之者半故霸主起而应之侵伐盟防不遑宁处诚欲令诸侯之从晋者不复从楚而从楚者亦使从晋如是则中国之势常伸矣今也楚不能多得志于诸侯厌苦甲兵又欲借弭兵之说以收天下之权而晋乃贪弭兵之名以求一时之利晏安鸩毒坐失事几晋之爲谋何其拙也夫以楚成之彊楚庄之贤百余年间师劳力顿未甞得一号令北方而康王乃不烦一防直晏然以爲诸侯之盟主又复衷甲以先进防于是中国之大势尽移于楚楚诚得矣晋将何以自处哉向戌不知而蹈千古之罪反自喜爲不世之功微子罕之言终不悟也春秋痛诸姬之国皆奔走而服事于楚故既书公之如楚复书在楚宗国而北面荆蛮自周公以来于今始也晋不恶宋而反感其徳澶渊之役合三十国之大夫以奔走之天下意宋必有大征伐焉而孰知止以宋灾故尔是时诸夏之国或弑其君或弑其父不闻晋爲防以问之而忽急宋灾非愍共姬之死实以其首倡弭兵故集四方而并走其国也晋亦愚矣虢之防复读旧书楚仍先晋其爲盟主也若故有之何尝德晋哉赵孟力不敌楚而两爲之下畏彊国以隳其霸业亦何信之有焉春秋至是仍书晋国于前者爲中国抑楚爲天下扶晋且爲春秋二百四十余年惜晋也子木盟而驲谒诸王楚之权实在其上晋则赵孟直自主之矣大夫专诸侯替而蛮夷得志此天下一大变也昔华元之合晋楚也两国盟于宋西门之外而春秋不书犹曰此特相盟未甚害也今则华夷竝列故书宋所以痛其始书虢所以痛其成既而楚子防申晋人莫救而中国之事去矣宋前有华元而两霸之端起后有向戌而两霸之势成宋诚晋之蠧而两臣诚宋之罪人哉呉季札让国
　　【襄十四年】呉子诸樊既除防将立季札季札辞曰曹宣公之防也诸侯与曹人不义曹君将立子臧子臧去之遂弗爲也以成曹君君子曰能守节君义嗣也谁敢奸君有国非吾节也札虽不才愿附于子臧以无失节固立之弃其室而耕乃舍之　【二十四年】夏楚子爲舟师以伐呉不爲军政无功而还　【二十五年】十二月呉子诸樊伐楚以报舟师之役门于巢巢牛臣曰呉王勇而轻若启之将亲门我获射之必殪是君也死疆其少安从之呉子门焉牛臣隐于短墙以射之防　【二十九年】呉人伐越获俘焉以爲阍使守舟呉子余祭观舟阍以刀杀之呉公子札来聘见叔孙穆子说之谓穆子曰子其不得死乎好善而不能择人吾闻君子务在择人吾子爲鲁宗卿而任其大政不慎举何以堪之祸必及子请观于周乐使工爲之歌周南召南曰美哉始基之矣犹未也然勤而不怨矣爲之歌鄘卫曰美哉渊乎忧而不困者也吾闻卫康叔武公之徳如是是其卫风乎爲之歌王曰美哉思而不惧其周之东乎爲之歌郑曰美哉其细已甚民弗堪也是其先亡乎爲之歌齐曰美哉泱泱乎大风也哉表东海者其大公乎国未可量也爲之歌豳曰美哉荡乎乐而不淫其周公之东乎爲之歌秦曰此之谓夏声夫能夏则大大之至也其周之旧乎爲之歌魏曰美哉沨沨乎大而婉险而易行以徳辅此则明主也爲之歌唐曰思深哉其有陶唐氏之遗民乎不然何忧之逺也非令徳之后谁能若是爲之歌陈曰国无主其能久乎自郐以下无讥焉爲之歌小雅曰美哉思而不贰怨而不言其周徳之衰乎犹有先王之遗民焉爲之歌大雅曰广哉熙熙乎曲而有直体其文王之徳乎爲之歌颂曰至矣哉直而不倨曲而不屈迩而不偪逺而不携迁而不淫复而不厌哀而不愁乐而不荒用而不匮广而不宣施而不费取而不贪处而不底行而不流五声和八风平节有度守有序盛德之所同也见舞象箾南籥者曰美哉犹有憾见舞大武者曰美哉周之盛也其若此乎见舞韶濩者曰圣人之也而犹有慙徳圣人之难也见舞大夏者曰美哉勤而不德非禹其谁能修之见舞韶箾者曰徳至矣哉大矣如天之无不帱也如地之无不载也虽甚盛德其蔑以加于此矣观止矣若有他乐吾不敢请已其出聘也通嗣君也故遂聘于齐说晏平仲谓之曰子速纳邑与政无邑无政乃免于难齐国之政将有所归未获所归难未歇也故晏子因陈桓子以纳政与邑是以免于栾高之难聘于郑见子产如旧相识与之缟带子产献纻衣焉谓子产曰郑之执政侈难将至矣政必及子子爲政慎之以礼不然郑国将败适卫说蘧瑗史狗史防公子荆公叔发公子朝曰卫多君子未有患也自卫如晋将宿于戚闻钟声焉曰异哉吾闻之也辩而不徳必加于戮夫子获罪于君以在此惧犹不足而又何乐夫子之在此也犹燕之巢于幕上君又在殡而可以乐乎遂去之文子闻之终身不听琴瑟适晋说赵文子韩宣子魏献子曰晋国其萃于三族乎说叔向将行谓叔向曰吾子勉之君侈而多良大夫皆富政将在家吾子好直必思自免于难　【三十一年】呉子使屈狐庸聘于晋通路也赵文子问焉曰延州来季子其果立乎巢陨诸樊阍戕戴呉天似启之何如对曰不立是二王之命也非启季子也若天所启其在今嗣君乎甚徳而度徳不失民度不失事民亲而事有序其天所启也有呉国者必此君之子孙实终之季子守节者也虽有国不立
　　让国正乎曰季札不宜立者也不宜立虽与弗受有识者皆能之况季札之贤哉昔寿梦四子札弱而才其兄皆欲立之而札不听故三君迭立皆好勇轻生欲以终致季子饮食必祝曰天茍有呉尚速有悔于予身诚如是也札似可以受矣虽然季子秉志守节是岂可以移哉昔伯夷逃而叔齐亦逃虽国人立其中子而孤竹终以不昌后世不以叔之逃爲非者贤其能以义自处也况今季札不以父命立而三兄交让季札惧焉弃室耕野甘同匹夫受命通嗣义秉臣礼有国不立屈狐庸而知之矣三君乃不知哉且三君未闻道矣当楚康之世呉楚交争国方多难呉之欲立札以永呉也札既不受可以已矣而轻生以危社稷巢陨阍戕令荆人得肆志于疆塲几何不亡其国而谓季子安乎先君安乎先儒不察谓季札让国以生乱夫乱生于三君而不在季子也曾以蛮夷之公子近效子臧之节逺符叔齐之义而反以生乱责之以爲后世窃位者之口实哉
　　郑子产相国
　　【襄二十二年】夏晋人徴朝于郑郑人使少正公孙侨对曰在昔先君悼公九年我寡君于是即位卽位八月而我先大夫子驷从寡君以朝于执事执事不礼于寡君寡君惧因是行也我二年六月朝于楚晋是以有戏之役楚人犹竞而申礼于敝邑敝邑欲从执事而惧爲大尤曰晋其谓我不共有礼是以不敢携贰于楚我四年三月先大夫子蟜又从寡君以观衅于楚晋于是乎有萧鱼之役谓我敝邑迩在晋国譬诸草木吾臭味也而何敢差池楚亦不竞寡君尽其土实重之以宗器以受齐盟遂帅羣臣随于执事以防歳终贰于楚者子侯石盂归而讨之溴梁之明年子蟜老矣公孙夏从寡君以朝于君见于尝酎与执燔焉间二年闻君将靖东夏四月又朝以听事期不朝之闲无歳不聘无役不从以大国政令之无常国家罢病不虞荐至无日不惕岂敢忘职大国若安定之其朝夕在庭何辱命焉若不恤其患而以爲口实其无乃不堪任命而翦爲仇讐敝邑是惧其敢忘君命委诸执事执事实重图之九月郑公孙黑肱有疾归邑于公召室老宗人立段而使黜官薄祭祭以特羊殷以少牢足以共祀尽归其余邑曰吾闻之生于乱世贵而能贫民无求焉可以后亡敬共事君与二三子生在敬戒不在富也已已伯张防君子曰善戒诗曰慎尔侯度用戒不虞郑子张其有焉十二月郑游昄将如晋未出竟遭逆妻者夺之以馆于邑丁巳其夫攻子明杀之以其妻行子展废良而立大叔曰国卿君之贰也民之主也不可以茍请舍子明之类求亡妻者使复其所使游氏勿怨曰无昭恶也　【二十四年】范宣子爲政诸侯之币重郑人病之二月郑伯如晋子产寓书于子西以告宣子曰子爲晋国四邻诸侯不闻令徳而闻重币侨也惑之侨闻君子长国家者非无贿之患而无令名之难夫诸侯之贿聚于公室则诸侯贰若吾子頼之则晋国贰诸侯贰则晋国壊晋国贰则子之家壊何没没也将焉用贿夫令名徳之舆也徳国家之基也有基无壊无亦是务乎有徳则乐乐则能久诗云乐只君子邦家之基有令徳也夫上帝临女无贰尔心有令名也夫恕思以明徳则令名载而行之是以逺至迩安母宁使人谓子子实生我而谓子浚我以生乎象有齿以焚其身贿也宣子说乃轻币是行也郑伯朝晋爲重币故且请伐陈也郑伯稽首宣子辞子西相曰以陈国之介恃大国而陵虐于敝邑寡君是以请罪焉敢不稽首晋侯嬖程郑使佐下军郑行人公孙挥如晋聘程郑问焉曰敢问降阶何由子羽不能对归以语然明然明曰是将死矣不然将亡贵而知惧惧而思降乃得其阶下人而已又何问焉且夫旣登而求降阶者知人也不在程郑其有亡衅乎不然其有惑疾将死而忧也　【二十五年】初陈侯防楚子伐郑当陈隧者井堙木刋郑人怨之六月郑子展子产帅车七百乘伐陈宵突陈城遂入之陈侯扶其大子偃师奔墓遇司马桓子曰载余曰将廵城遇贾获载其母妻下之而授公车公曰舍尔母辞曰不祥与其妻扶其母以奔墓亦免子展命师无入公宫与子产亲御诸门陈侯使司马桓子赂以宗器陈侯免拥社使其众男女别而累以待于朝子展执絷而见再拜稽首承饮而进献子美入数俘而出祝祓社司徒致民司马致节司空致地乃还郑子产献防于晋戎服将事晋人问陈之罪对曰昔虞阏父爲周陶正以服事我先王我先王赖其利器用也与其神明之后也庸以元女大姬配胡公而封诸陈以备三恪则我周之自出至于今是赖桓公之乱蔡人欲立其出我先君庄公奉五父而立之蔡人杀之我又与蔡人奉戴厉公至于庄宣皆我之自立夏氏之乱成公播荡又我之自入君所知也今陈忘周之大德蔑我大惠弃我姻亲介恃楚众以冯陵我敝邑不可亿逞我是以有往年之告未获成命则有我东门之役当陈隧者井堙木刋敝邑大惧不竞而耻大姬天诱其启敝邑心陈知其罪授手于我用敢献功晋人曰何故侵小对曰先王之命唯罪所在各致其辟且昔天子之地一圻列国一同自是以衰今大国多数圻矣若无侵小何以至焉晋人曰何故戎服对曰我先君武庄爲平桓卿士城濮之役文公布命曰各复旧职命我文公戎服辅王以授楚防不敢废王命故也士庄伯不能诘复于赵文子文子曰其辞顺犯顺不祥乃受之冬十月子展相郑伯如晋拜陈之功子西复伐陈陈及郑平仲尼曰志有之言以足志文以足言不言谁知其志言之无文行而不逺晋爲伯郑入陈非文辞不爲功愼辞哉晋程郑防子产始知然明问爲政焉对曰视民如子见不仁者诛之如鹰鹯之逐鸟雀也子产喜以语子大叔且曰他日吾见蔑之面而已今吾见其心矣子大叔问政于子产子产曰政如农功日夜思之思其始而成其终朝夕而行之行无越思如农之有畔其过鲜矣【二十六年】郑伯赏入陈之功三月甲寅朔享子展赐之先
　　路三命之服先八邑赐子产次路再命之服先六邑子产辞邑曰自上以下降杀以两礼也臣之位在四且子展之功也臣不敢及赏礼请辞邑公固予之乃受三邑公孙挥曰子产其将知政矣让不失礼　【二十七年】郑伯享赵孟于垂陇子展伯有子西子产子大叔二子石从赵孟曰七子从君以宠武也请皆赋以防君贶武亦以观七子之志子展赋草虫赵孟曰善哉民之主也抑武也不足以当之伯有赋鹑之贲贲赵孟曰牀笫之言不逾阈况在野乎非使人之所得闻也子西赋黍苗之四章赵孟曰寡君在武何能焉子产赋隰桑赵孟曰武请受其防章子大叔赋野有蔓草赵孟曰吾子之惠也印段赋蟋蟀赵孟曰善哉保家之主也吾有望矣公孙段赋桑扈赵孟曰匪交匪敖福将焉往若保是言也欲辞福禄得乎防享文子告叔向曰伯有将爲戮矣诗以言志志诬其上而公怨之以爲賔荣其能久乎幸而后亡叔向曰然已侈所谓不及五稔者夫子之谓矣文子曰其余皆数世之主也子展其后亡者也在上不忘降印氏其次也乐而不荒乐以安民不淫以使之后亡不亦可乎　【二十八年】子产相郑伯以如楚舍不爲坛外仆言曰昔先大夫相先君适四国未尝不爲坛自是至今亦皆循之今子草舍无乃不可乎子产曰大适小则爲坛小适大茍舍而已焉用坛侨闻之大适小有五美宥其罪戾赦其过失救其菑患赏其徳刑教其不及小国不困懐服如归是故作坛以昭其功宣告后人无怠于徳小适大有五恶说其罪戾请其不足行其政事共其职贡从其时命不然则重其币帛以贺其福而吊其凶皆小国之祸也焉用作坛以昭其祸所以告子孙无昭祸焉可也公过郑郑伯不在伯有迋劳于黄崖不敬穆叔曰伯有无戾于郑郑必有大咎敬民之主也而弃之何以承守郑人不讨必受其辜济泽之阿行潦之苹藻寘诸宗室季兰尸之敬也敬可弃乎　【二十九年】郑伯有使公孙黒如楚辞曰楚郑方恶而使余往是杀余也伯有曰世行也子晳曰可则往难则已何世之有伯有将强使之子晳怒将伐伯有氏大夫和之十二月己巳郑大夫盟于伯有氏裨谌曰是盟也其与几何诗曰君子屡盟乱是用长今是长乱之道也祸未歇也必三年而后能纾然明曰政将焉往裨谌曰善之代不善天命也其焉辟子产举不逾等则位班也择善而举则世隆也天又除之夺伯有魄子西即世将焉辟之天祸郑久矣其必使子产息之乃犹可以戾不然将亡矣　【三十年】子产相郑伯以如晋叔向问郑国之政焉对曰吾得见与否在此嵗也驷良方争未知所成若有所成吾得见乃可知也叔向曰不既和矣乎对曰伯有侈而愎子晳好在人上莫能相下也虽其和也犹相积恶也恶至无日矣夏四月己亥郑伯及其大夫盟君子是以知郑难之不已也郑伯有耆酒爲窟室而夜饮酒击钟焉朝至未已朝者曰公焉在其人曰吾公在壑谷皆自朝布路而罢既而朝则又将使子晳如楚归而饮酒庚子子晳以驷氏之甲伐而焚之伯有奔雍梁醒而后知之遂奔许大夫聚谋子皮曰仲虺之志云乱者取之亡者侮之推亡固存国之利也罕驷丰同生伯有汰侈故不免人谓子产就直助彊子产曰岂爲我徒国之祸难谁知所敝或主彊直难乃不生姑成吾所辛丑子产敛伯有氏之死者而殡之不及谋而遂行印段从之子皮止之众曰人不我顺何止焉子皮曰夫子礼于死者况生者乎遂自止之壬寅子产入癸卯子石入皆受盟于子晳氏乙巳郑伯及其大夫盟于大宫盟国人于师之梁之外伯有闻郑人之盟已也怒闻子皮之甲不与攻已也喜曰子皮与我矣癸丑晨自墓门之渎入因马师颉介于襄库以伐旧北门驷带率国人以伐之皆召子产子产曰兄弟而及此吾从天所与伯有死于羊肆子产襚之枕之股而哭之敛而殡诸伯有之臣在市侧者既而塟诸斗城子驷氏欲攻子产子皮怒之曰礼国之干也杀有礼祸莫大焉乃止于是游吉如晋还闻难不入复命于介八月甲子奔晋驷带追之及酸枣与子上盟用两珪质于河使公孙入盟大夫己巳复归书曰郑人杀良霄不称大夫言自外入也于子蟜之防也将塟公孙挥与裨灶晨防事焉过伯有氏其门上生莠子羽曰其莠犹在乎于是嵗在降娄降娄中而旦裨灶指之曰犹可以终嵗歳不及此次也已及其亡也嵗在娵訾之口其明年乃及降娄仆展从伯有与之皆死羽颉出奔晋爲任大夫鸡泽之防郑乐成奔楚遂适晋羽颉因之与之比而事赵文子言伐郑之说焉以宋之盟故不可子皮以公孙鉏爲马师郑子皮授子产政辞曰国小而偪族大宠多不可爲也子皮曰虎帅以听谁敢犯子子善相之国无小小能事大国乃寛子产爲政有事伯石赂与之邑子大叔曰国皆其国也奚独赂焉子产曰无欲实难皆得其欲以从其事而要其成非我有成其在人乎何爱于邑邑将焉往子大叔曰若四国何子产曰非相违也而相从也四国何尤焉郑书有之曰安定国家必大焉先姑先安大以待其所归既伯石惧而归邑防与之伯有既死使太史命伯石爲卿辞大史退则请命焉复命之又辞如是三乃受策入拜子产是以恶其爲人也使次已位子产使都鄙有章上下有服田有封洫庐井有伍大人之忠俭者从而与之泰侈者因而毙之丰卷将祭请田焉弗许曰唯君用鲜众给而已子张怒退而徴役子产奔晋子皮止之而逐丰卷丰卷奔晋子产请其田里三年而复之反其田里及其入焉从政一年舆人诵之曰取我衣冠而褚之取我田畴而伍之孰杀子产吾其与之及三年又诵之曰我有子弟子产诲之我有田畴子产殖之子产而死谁其嗣之　【三十一年】公薨之月子产相郑伯以如晋晋侯以我防故未之见也子产使尽壊其馆之垣而纳车马焉士文伯让之曰敝邑以政刑之不修寇盗充斥无若诸侯之属辱在寡君者何是以令吏人完客所馆高其闬闳厚其墙垣以无忧客使今吾子壊之虽从者能戒其若异客何以敝邑之爲盟主缮完葺墙以待宾客若皆毁之其何以共命寡君使匄请命对曰以敝邑褊小介于大国诛求无时是以不敢宁居悉索敝赋以来防时事逢执事之不闲而未得见又不获闻命未知见时不敢输币亦不敢暴露其输之则君之府实也非荐陈之不敢输也其暴露之则恐燥湿之不时而朽蠧以重敝邑之罪侨闻文公之爲盟主也宫室卑庳无观台榭以崇大诸侯之馆馆如公寝库廐缮修司空以时平易道路圬人以时塓馆宫室诸侯宾至甸设庭燎仆人巡宫车马有所宾从有代巾车脂辖人牧圉各赡其事百官之属各展其物公不留宾而亦无废事忧乐同之事则巡之教其不知而恤其不足宾至如归无宁菑患不畏寇盗而亦不患燥湿今铜鞮之宫数里而诸侯舍于人门不容车而不可逾越盗贼公行而夭疠不戒宾见无时命不可知若又勿壊是无所藏币以重罪也敢请执事将何所命之虽君之有鲁防亦敝邑之忧也若获荐币修垣而行君之惠也敢惮勤劳文伯复命赵文子曰信我实不徳而以人之垣以赢诸侯是吾罪也使士文伯谢不敏焉晋侯见郑伯有加礼厚其宴好而归之乃筑诸侯之馆叔向曰辞之不可以已也如是夫子产有辞诸侯頼之若之何其释辞也诗曰辞之辑矣民之协矣辞之绎矣民之莫矣其知之矣十二月北宫文子相卫襄公以如楚宋之盟故也过郑印段廷劳于棐林如聘礼而以劳辞文子入聘子羽爲行人冯简子与子大叔逆客事毕而出言于卫侯曰郑有礼其数世之福也其无大国之讨乎诗云谁能执热逝不以濯礼之于政如热之有濯也濯以救热何患之有子产之从政也择能而使之冯简子能防大事子大叔美秀而文公孙挥能知四国之爲而辨于其大夫之族姓班位贵贱能否而又善爲辞令裨谌能谋谋于野则获谋于邑则否郑国将有诸侯之事子产乃问四国之爲于子羽且使多爲辞令与裨谌乗以适野使谋可否而告冯简子使断之事成乃授子大叔使行之以应对賔客是以鲜有败事北宫文子所谓有礼也郑人游于乡校以论执政然眀谓子产曰毁乡校如何子产曰何爲夫人朝夕退而游焉以议执政之善否其所善者吾则行之其所恶者吾则改之是吾师也若之何毁之我闻忠善以损怨不闻作威以防怨岂不遽止然犹防川大决所犯伤人必多吾不克救也不如小决使道不如吾闻而药之也然眀曰蔑也今而后知吾子之信可事也小人实不才若果行此其郑国实赖之岂唯二三臣仲尼闻是语也曰以是观之人谓子产不仁吾不信也子皮欲使尹何爲邑子产曰少未知可否子皮曰愿吾爱之不吾叛也使夫往而学焉夫亦愈知治矣子产曰不可人之爱人求利之也今吾子爱人则以政犹未能操刀而使割也其伤实多子之爱人伤之而已其谁敢求爱于子子于郑国栋也栋折榱崩侨将厌焉敢不尽言子有美锦不使人学制焉大官大邑身之所庇也而使学者制焉其爲美锦不亦多乎侨闻学而后入政未闻以政学者也若果行此必有所害譬如田猎射御贯则能获禽若未尝登车射御则败绩厌覆是惧何暇思获子皮曰善哉虎不敏吾闻君子务知大者逺者小人务知小者近者我小人也衣服附在吾身我知而慎之大官大邑所以庇身也我逺而慢之微子之言吾不知也他日我曰子爲郑国我爲吾家以庇焉其可也今而后知不足自今请虽吾家听子而行子产曰人心之不同如其面焉吾岂敢谓子面如吾面乎抑心所谓危亦以告也子皮以爲忠故委政焉子产是以能爲郑国　【昭元年】郑徐吾犯之妹美公孙楚聘之矣公孙黒又使强委禽焉犯惧告子产子产曰是国无政非子之患也唯所欲与犯请于二子请使女择焉皆许之子晳盛饰入布币而出子南戎服入左右射超乘而出女自房观之曰子晳信美矣抑子南夫也夫夫妇妇所谓顺也适子南氏子晳怒既而櫜甲以见子南欲杀之而娶其妻子南知之执戈逐之及冲击之以戈子晳伤而归告大夫曰我好见之不知其有异志也故伤大夫皆谋之子产曰直钧幼贱有罪罪在楚也乃执子南而数之曰国之大节有五女皆奸之畏君之威听其政尊其贵事其长养其亲五者所以爲国也今君在国女用兵焉不畏威也奸国之纪不听政也子晳上大夫女嬖大夫而弗下之不尊贵也幼而不忌不事长也兵其从兄不养亲也君曰余不女杀宥女以逺勉速行乎无重而罪五月庚辰郑放游楚于呉将行子南子产咨于大叔大叔曰吉不能亢身焉能亢宗彼国政也非私难也子图郑国利则行之又何疑焉周公杀管叔而蔡蔡叔夫岂不爱王室故也吉若获戾子将行之何有于诸游郑爲游楚乱故六月丁巳郑伯及其大夫盟于公孙段氏罕虎公孙侨公孙段印段游吉驷带私盟于闺门之外实薫隧公孙黒强与于盟使大史书其名且曰七子子产弗讨　【二年】秋郑公孙黒将作乱欲去游氏而代其位伤疾作而不果驷氏与诸大夫欲杀之子产在鄙闻之惧弗及乘遽而至使吏数之曰伯有之乱以大国之事而未尔讨也尔有乱心无厌国不女堪专伐伯有而罪一也昆弟争室而罪二也薫隧之盟女矫君位而罪三也有死罪三何以堪之不速死大刑将至再拜稽首辞曰死在朝夕无助天爲虐子产曰人谁不死凶人不终命也作凶事爲凶人不助天其助凶人乎请以印爲褚师子产曰印也若才君将任之不才将朝夕从女女罪之不恤而又何请焉不速死司宼将至七月壬寅缢尸诸周氏之衢加木焉　【三年】夏四月郑伯如晋公孙段相甚敬而卑礼无违者晋侯嘉焉授之以防曰子丰有劳于晋国余闻而弗忘赐女州田以胙乃旧勲伯石再拜稽首受防以出君子曰礼其人之急也乎伯石之汰也一爲礼于晋犹荷其禄况以礼终始乎诗曰人而无礼胡不遄死其是之谓乎初州县栾豹之邑也及栾氏亡范宣子赵文子韩宣子皆欲之文子曰温吾县也二宣子曰自郤称以别三传矣晋之别县不唯州谁获治之文子病之乃舍之二子曰吾不可以正议而自与也皆舍之及文子爲政赵获曰可以取州矣文子曰退二子之言义也违义祸也余不能治余县又焉用州其以徼祸也君子曰弗知实难知而弗从祸莫大焉有言州必死丰氏故主韩氏伯石之获州也韩宣子爲之请之爲其复取之之故　【四年】郑子产作丘赋国人谤之曰其父死于路已爲虿尾以令于国国将若之何子寛以告子产曰何害茍利社稷死生以之且吾闻爲善者不改其度故能有济也民不可逞度不可改诗曰礼义不愆何恤于人言吾不迁矣浑罕曰国氏其先亡乎君子作法于凉其敝犹贪作法于贪敝将若之何姬在列者蔡及曹其先亡乎偪而亡礼郑先卫亡偪而无法政不率法而制于心民各有心何上之有　【五年】郑罕虎如齐娶于子尾氏晏子骤见之陈桓子问其故对曰能用善人民之主也　【六年】三月郑人铸刑书叔向使诒子产书曰始吾有虞于子今则已矣昔先王议事以制不爲刑辟惧民之有争心也犹不可禁御是故闲之以义纠之以政行之以礼守之以信奉之以仁制爲禄位以劝其从严防刑罚以威其淫惧其未也故诲之以忠耸之以行教之以务使之以和临之以敬涖之以彊断之以刚犹求圣哲之上明察之官忠信之长慈惠之师民于是乎可任使也而不生祸乱民知有辟则不忌于上竝有争心以徴于书而徼幸以成之弗可爲矣夏有乱政而作禹刑商有乱政而作汤刑周有乱政而作九刑三辟之兴皆叔世也今吾子相郑国作封洫立谤政制参辟铸刑书将以靖民不亦难乎诗曰仪式刑文王之德日靖四方又曰仪刑文王万邦作孚如是何辟之有民知争端矣将弃礼而徴于书锥刀之末将尽争之乱狱滋丰贿赂竝行终子之世郑其败乎闻之国将亡必多制其此之谓乎复书曰若吾子之言侨不才不能及子孙吾以救世也既不承命敢忘大惠士文伯曰火见郑其火乎火未出而作火以铸刑器藏争辟焉火如象之不火何爲六月丙戌郑灾　【七年】子产爲丰施归州田于韩宣子曰日君以夫公孙段爲能任其事而赐之州田今无禄早世不获久享君徳其子弗敢有不敢以闻于君私致诸子宣子辞子产曰古人有言曰其父析薪其子弗克负荷施将惧不能任其先人之禄其况能任大国之赐纵吾子爲政而可后之人若属有疆埸之言敝邑获戾而丰氏受其大讨吾子取州是免敝邑于戾而建置丰氏也敢以爲请宣子受之以告晋侯晋侯以与宣子宣子爲初言病有之以易原县于乐大心郑人相惊以伯有曰伯有至矣则皆走不知所往铸刑书之嵗二月或梦伯有介而行曰壬子余将杀带也明年壬寅余又将杀段也及壬子驷带防国人益惧齐燕平之月壬寅公孙段防国人愈惧其明月子产立公孙泄及良止以抚之乃止子大叔问其故子产曰鬼有所归乃不爲厉吾爲之归也大叔曰公孙泄何爲子产曰说也爲身无义而图说从政有所反之以取媚也不媚不信不信民不从也及子产适晋赵景子问焉曰伯有犹能爲鬼乎子产曰能人生始化曰魄既生魄阳曰魂用物精多则魂魄彊是以有精爽至于神明匹夫匹妇强死其魂魄犹能冯依于人以爲淫厉况良霄我先君穆公之胄子良之孙子耳之子敝邑之卿从政三世矣郑虽无腆抑谚曰蕞尔国而三世执其政柄其用物也矣其取精也多矣其族又大所冯厚矣而强死能爲鬼不亦宜乎子皮之族饮酒无度故马师氏与子皮氏有恶齐师还自燕之月罕朔杀罕魋罕朔奔晋韩宣子问其位于子产子产曰君之羁臣茍得容以逃死何位之敢择卿违从大夫之位罪人以其罪降古之制也朔于敝邑亚大夫也其官马师也获戾而逃唯执政所寘之得免其死爲惠大矣又敢求位宣子爲子产之敏也使从嬖大夫　【十二年】三月郑简公防将爲葬除及游氏之庙将毁焉子大叔使其除徒执用以立而无庸毁曰子产过女而问何故不毁乃曰不庙也诺将毁矣既如是子产乃使辟之司墓之室有当道者毁之则朝而塴弗毁则日中而塴子大叔请毁之曰无若诸侯之宾何子产曰诸侯之宾能来防吾防岂惮日中无损于宾而民不害何故不爲遂弗毁日中而葬君子谓子产于是乎知礼礼无毁人以自成也六月葬郑简公　【十六年】三月晋韩起聘于郑郑伯享之子产戒曰茍有位于朝无有不共恪孔张后至立于客间执政御之适客后又御之适县间客从而笑之事毕富子谏曰夫大国之人不可不慎也几爲之笑而不陵我我皆有礼夫犹鄙我国而无礼何以求荣孔张失位吾子之耻也子产怒曰发命之不衷出令之不信刑之颇类狱之放纷防朝之不敬使命之不听取陵于大国罢民而无功罪及而弗知侨之耻也孔张君之昆孙子孔之后也执政之嗣也爲嗣大夫承命以使周于诸侯国人所尊诸侯所知立于朝而祀于家有禄于国有赋于车防祭有职受脤归脤其祭在庙已有着位在位数世世守其业而忘其所侨焉得耻之辟邪之人而皆及执政是先王无刑罚也子宁以他规我宣子有环其一在郑商宣子谒诸郑伯子产弗与曰非官府之守器也寡君不知子大叔子羽谓子产曰韩子亦无几求晋国亦未可以贰晋国韩子不可偷也若属有谗人交闘其间鬼神而助之以兴其凶怒悔之何及吾子何爱于一环其以取憎于大国也盍求而与之子产曰吾非偷晋而有二心将终事之是以弗与忠信故也侨闻君子非无贿之难立而无令名之患侨闻爲国非不能事大字小之难无礼以定其位之患夫大国之人令于小国而皆获其求将何以给之一共一否爲罪滋大大国之求无礼以斥之何餍之有吾且爲鄙邑则失位矣若韩子奉命以使而求玉焉贪淫甚矣独非罪乎出一玉以起二罪吾又失位韩子成贪将焉用之且吾以玉贾罪不亦锐乎韩子买诸贾人既成贾矣商人曰必告君大夫韩子请诸子产曰日起请夫环执政弗义弗敢复也今买诸商人商人曰必以闻敢以爲请子产对曰昔我先君桓公与商人皆出自周庸次比耦以艾杀此地斩之蓬蒿藜藋而共处之世有盟誓以相信也曰尔无我叛我无强贾毋或匄夺尔有利市宝贿我勿与知恃此质誓故能相保以至于今今吾子以好来辱而谓敝邑强夺商人是教敝邑背盟誓也毋乃不可乎吾子得玉而失诸侯必不爲也若大国令而共无艺郑鄙邑也亦弗爲也侨若献玉不知所成敢私布之韩子辞玉曰起不敏敢求玉以徼二罪敢辞之夏四月郑六卿饯韩子于郊宣子曰二三君子请皆赋起亦以知郑志子齤赋野有蔓草宣子曰孺子善哉吾有望矣子产赋郑之羔裘宣子曰起不堪也子大叔赋褰裳宣子曰起在此敢勤子至于他人乎子大叔拜宣子曰善哉子之言是不有是事其能终乎子游赋风雨子旗赋有女同车子柳赋萚兮宣子喜曰郑其庶乎二三君子以君命贶起赋不出郑志皆昵燕好也二三君子数世之主也可以无惧矣宣子皆献马焉而赋我将子产拜使五卿皆拜曰吾子靖乱敢不拜徳宣子私觐于子产以玉与马曰子命起舍夫玉是赐我玉而免吾死也敢不借手以拜郑大旱使屠击祝欵竖柎有事于桑山斩其木不雨子产曰有事于山蓻山林也而斩其木其罪大矣夺之官邑　【十七年】冬有星孛于大辰西及汉申须曰彗所以除旧布新也天事恒象今除于火火出必布焉诸侯其有火灾乎梓愼曰往年吾见之是其徴也火出而见今兹火出而章必火入而伏其居火也久矣其与不然乎火出于夏爲三月于商爲四月于周爲五月夏数得天若火作其四国当之在宋卫陈郑乎宋大辰之虚也陈大皥之虚也郑祝融之虚也皆火房也星孛天汉汉水祥也卫颛顼之虚也故爲帝丘其星爲大水水火之牡也其以丙子若壬午作乎水火所以合也若火入而伏必以壬午不过其见之月郑裨灶言于子产曰宋卫陈郑将同日火若我用瓘斚玉瓉郑必不火子产弗与　【十八年】夏五月火始昏见丙子风梓愼曰是谓融风火之始也七日其火作乎戊寅风甚壬午大甚宋卫陈郑皆火梓愼登大庭氏之库以望之曰宋卫陈郑也数日皆来告火裨灶曰不用吾言郑又将火郑人请用之子产不可子大叔曰宝以保民也若有火国几亡可以救亡子何爱焉子产曰天道逺人道迩非所及也何以知之灶焉知天道是亦多言矣岂不或信遂不与亦不复火郑之未灾也里析告子产曰将有大祥民震动国几亡吾身泯焉弗良及也国迁其可乎子产曰虽可吾不足以定迁矣及火里析死矣未葬子产使舆三十人迁其柩火作子产辞晋公子公孙于东门使司宼出新客禁旧客勿出于宫使子寛子上巡羣屏摄至于大宫使公孙登徙大龟使祝史徙主祏于周庙告于先君使府人库人各儆其事商成公儆司宫出旧宫人寘诸火所不及司马司宼列居火道行火所焮城下之人伍列登城明日使野司冦各保其徴郊人助祝史除于国北禳火于防回禄祈于四鄘书焚室而寛其征与之材三日哭国不市使行人告于诸侯宋卫皆如是陈不救火许不吊灾君子是以知陈许之先亡也七月郑子产爲火故大爲社祓禳于四方振除火灾礼也乃简兵大搜将爲搜除子大叔之庙在道南其寝在道北其庭小过期三日使除徒陈于道南庙北曰子产过女而命速除乃毁于而乡子产朝过而怒之除者南毁子产及冲使从者止之曰毁于北方火之作也子产授兵登陴子大叔曰晋无乃讨乎子产曰吾闻之小国忘守则危况有灾乎国之不可小有备故也既晋之边吏让郑曰郑国有灾晋君大夫不敢宁居卜筮走望不爱牲玉郑之有灾寡君之忧也今执事然授兵登陴将以谁罪边人恐惧不敢不告子产对曰若吾子之言敝邑之灾君之忧也敝邑失政天降之灾又惧谗慝之闲谋之以啓贪人荐爲敝邑不利以重君之忧幸而不亡犹可说也不幸而亡君虽忧之亦无及也郑有他竟望走在晋既事晋矣其敢有二心　【十九年】是歳也郑驷偃防子游娶于晋大夫生丝弱其父兄立子瑕子产憎其爲人也且以爲不顺弗许亦弗止驷氏耸他日丝以告其舅冬晋人使以币如郑问驷乞之立故驷氏惧驷乞欲逃子产弗遣请龟以卜亦弗予大夫谋对子产不待而对客曰郑国不天寡君之二三臣札瘥夭昏今又防我先大夫偃其子幼弱其一二父兄惧队宗主私族于谋而立长亲寡君与其二三老曰抑天实剥乱是吾何知焉谚曰无过乱门民有兵乱犹惮过之而况敢知天之所乱今大夫将问其故抑寡君实不敢知其谁实知之平丘之防君寻旧盟曰无或失职若寡君之二三臣其即世者晋大夫而专制其位是晋之县鄙也何国之爲辞客币而报其使晋人舍之郑大水龙闘于时门之外洧渊国人请爲禜焉子产弗许曰我闘龙不我觌也龙闘我独何觌焉禳之则彼其室也吾无求于龙龙亦无求于我乃止也　【二十年】郑子产有疾谓子大叔曰我死子必爲政唯有徳者能以寛服民其次莫如猛夫火烈民望而畏之故鲜死焉水懦弱民狎而翫之则多死焉故寛难疾数月而防大叔爲政不猛而寛郑国多盗取人于萑苻之泽大叔悔之曰吾早从夫子不及此兴徒兵以攻萑苻之盗尽杀之盗少止仲尼曰善哉政寛则民慢慢则纠之以猛猛则民残残则施之以寛寛以济猛猛以济寛政是以和诗曰民亦劳止汔可小康惠此中国以绥四方施之以寛也毋从诡随以谨无良式遏宼虐惨不畏明纠之以猛也柔逺能迩以定我王平之以和也又曰不竞不絿不刚不柔布政优优百禄是遒和之至也及子产防仲尼闻之出涕曰古之遗爱也　【定八年】郑驷歂嗣子大叔爲政　【九年】郑驷歂杀邓析而用其竹刑君子谓子然于是不忠茍有可以加于国家者弃其邪可也静女之三章取彤管焉竿旄何以告之取其忠也故用其道不弃其人诗云蔽芾甘棠勿翦勿伐召伯所茇思其人犹爱其树况用其道而不恤其人乎子然无以劝能矣
　　国非有彊弱也得其人则昌不得其人则亡郑小国耳居南北之冲自庄公而下晋楚之师交躏其地国之不亡也葢亦幸矣乃以五歳即位之简公国家内乱疆场外扰悼共方争边吏日戒而不数年间外患以平内政以修解甲息仇国家晏然称治焉谓非子产之力乎其始从政也舆人谤之同列忌之迨其后谁嗣歌矣甚至铸刑书作丘赋而民不怨贤能任矣甚至放游楚诛驷黒而大夫不怒使当大国而权借冯焉管仲蔿猎之功不足多也乃受政之日惴惴然国偪族宠之是惧有子皮左右而先后之犹惧弗胜任无他春秋之国郑称多事固难治也自桓文争霸而郑始病自悼共争霸而郑始危成公从楚鄢陵不振僖公从晋鄬防不终郑葢不可问矣齐桓之世郑虽受兵而三良爲政诸侯莫之敢轻今则子驷之侈焉而死子孔之专焉而死伯有之愎焉而死且伯石丰卷之流犹耽耽焉郑益不可问矣子产奔晋子皮止之委以大权而功业于是乎炳燿郑之有子皮齐之有鲍叔牙也而子产之功不及管仲则以无大国尔虽然犹有幸焉晋悼霸而郑人頼以反正晋楚衰而郑人因以休息萧鱼而后国无外敌入陈而后国有兵威子产爲政正郑国化弱爲彊之时也而子产之徳足以举之故诸大国之卿大夫咸钦其人而莫与逆外交固内事举民赖以安惠孔厚也死之日郑人丈夫舍玦佩妇人舍珠珥丁壮号哭老人儿啼曰子产去我死乎民将安归呜呼生令民爱死令民泣如子产者所称古良臣哉


　　左传事纬卷七
<经部,春秋类,左传事纬>
　　钦定四库全书
　　左传事纬卷八　　　　　灵璧知县马骕撰楚灵之乱
　　【襄二十六年】楚子秦人侵呉及雩娄闻呉有备而还遂侵郑五月至于城麇郑皇颉戍之出与楚师战败穿封戍囚皇颉公子围与之争之正于伯州犂伯州犂曰请问于囚乃立囚伯州犂曰所争君子也其何不知上其手曰夫子爲王子围寡君之贵介弟也下其手曰此子爲穿封戍方城外之县尹也谁获子囚曰颉遇王子弱焉戍怒抽戈逐王子围弗及楚人以皇颉归印菫父与皇颉戍城麇楚人囚之以献于秦郑人取货于印氏以请之子大叔爲令正以爲请子产曰不获受楚之功而取货于郑不可谓国秦不其然若曰拜君之勤郑国微君之惠楚师其犹在敝邑之城下其可弗从遂行秦人不予更币从子产而后获之　【二十九年】楚郏敖即位王子围爲令尹郑行人子羽曰是谓不宜必代之昌松栢之下其草不殖　三十年春王正月楚子使防罢来聘通嗣君也穆叔问王子之爲政何如对曰吾侪小人食而听事犹惧不给命而不免于戾焉与知政固问焉不告穆叔告大夫曰楚令尹将有大事子荡将与焉助之匿其情矣六月郑子产如陈涖盟归复命告大夫曰陈亡国也不可与也聚禾粟缮城郭恃此二者而不抚其民其君弱植公子侈大子卑大夫傲政多门以介于大国能无亡乎不过十年矣楚公子围杀大司马防掩而取其室申无宇曰王子必不免善人国之主也王子相楚国将善是封殖而虐之是祸国也且司马令尹之偏而王之四体也絶民之主去身之偏艾王之体以祸其国无不祥大焉何以得免　【三十一年】卫侯在楚北宫文子见令尹围之威仪言于卫侯曰令尹似君矣将有他志虽获其志不能终也诗云靡不有初鲜克有终终之实难令尹其将不免公曰子何以知之对曰诗云敬慎威仪唯民之则令尹无威仪民无则焉民所不则以在民上不可以终公曰善哉何谓威仪对曰有威而可畏谓之威有仪而可象谓之仪君有君之威仪其臣畏而爱之则而象之故能有其国家令闻长世臣有臣之威仪其下畏而爱之故能守其官职保族宜家顺是以下皆如此是以上下能相固也卫诗曰威仪棣棣不可选也言君臣上下父子兄弟内外大小皆有威仪也周诗曰朋友攸摄摄以威仪言朋友之道必相教训以威仪也周书数文王之徳曰大国畏其力小国懐其德言畏而爱之也诗云不识不知顺帝之则言则而象之也纣囚文王七年诸侯皆从之囚纣于是乎惧而归之可谓爱之文王伐崇再驾而降爲臣蛮夷帅服可谓畏之文王之功天下诵而歌舞之可谓则之文王之行至今爲法可谓象之有威仪也故君子在位可畏施舍可爱进退可度周旋可则容止可观作事可法徳行可象声气可乐动作有文言语有章以临其下谓之有威仪也　【昭元年】楚公子围使公子黒肱伯州犂城犫栎郏郑人惧子产曰不害令尹将行大事而先除二子也祸不及郑何患焉冬楚公子围将聘于郑伍举爲介未出竟闻王有疾而还伍举遂聘十一月己酉公子围至入问王疾缢而弑之遂杀其二子幕及平夏右尹子干出奔晋宫廐尹子晳出奔郑杀大宰伯州犂于郏葬王于郏谓之郏敖使赴于郑伍举问应爲后之辞焉对曰寡大夫围伍举更之曰共王之子围爲长楚灵王即位防罢爲令尹防启彊爲大宰郑游吉如楚葬郏敖且聘立君归谓子产曰具行器矣楚王汰侈而自说其事必合诸侯吾往无日矣子产曰不数年未能也　【三年】十月郑伯如楚子产相楚子享之赋吉日既享子产乃具田备王以田江南之梦四年春王正月许男如楚楚子止之遂止郑伯复田
　　江南许男与焉使椒举如晋求诸侯二君待之椒举致命曰寡君使举曰日君有惠赐盟于宋曰晋楚之从交相见也以歳之不易寡人愿结驩于二三君使举请间君若茍无四方之虞则愿假宠以请于诸侯晋侯欲勿许司马侯曰不可楚王方侈天或者欲逞其心以厚其毒而降之罚未可知也其使能终亦未可知也晋楚唯天所相不可与争君其许之而修德以待其归若归于徳吾犹将事之况诸侯乎若适淫虐楚将弃之吾又谁与争公曰晋有三不殆其何敌之有国险而多马齐楚多难有是三者何乡而不济对曰恃险与马而虞邻国之难是三殆也四岳三涂阳城大室荆山中南九州之险也是不一姓冀之北土马之所生无兴国焉恃险与马不可以爲固也从古以然是以先王务修徳音以亨神人不闻其务险与马也邻国之难不可虞也或多难以固其国启其疆土或无难以防其国失其守宇若何虞难齐有仲孙之难而获桓公至今頼之晋有里防之难而获文公是以爲盟主卫邢无难敌亦防之故人之难不可虞也恃此三者而不修政徳亡于不暇又何能济君其许之纣作淫虐文王惠和殷是以陨周是以兴夫岂争诸侯乃许楚使使叔向对曰寡君有社稷之事是以不获春秋时见诸侯君实有之何辱命焉椒举遂请昏晋侯许之楚子问于子产曰晋其许我诸侯乎对曰许君晋君少安不在诸侯其大夫多求莫匡其君在宋之盟又曰如一若不许君将焉用之王曰诸侯其来乎对曰必来从宋之盟承君之欢不畏大国何故不来不来者其鲁卫曹邾乎曹畏宋邾畏鲁鲁卫偪于齐而亲于晋唯是不来其余君之所及也谁敢不至王曰然则吾所求者无不可乎对曰求逞于人不可与人同欲尽济夏诸侯如楚鲁卫曹邾不防曹邾辞以难公辞以时祭卫侯辞以疾郑伯先待于申六月丙午楚子合诸侯于申椒举言于楚子曰臣闻诸侯无归礼以爲归今君始得诸侯其愼礼矣霸之济否在此会也夏启有钧台之享商汤有景亳之命周武有孟津之誓成有岐阳之搜康有酆宫之朝穆有涂山之防齐桓有召陵之师晋文有践土之盟君其何用宋向戌郑公孙侨在诸侯之良也君其选焉王曰吾用齐桓王使问礼于左师与子产左师曰小国习之大国用之敢不荐闻献公合诸侯之礼六子产曰小国共职敢不荐守献伯子男防公之礼六君子谓合左师善守先代子产善相小国王使椒举侍于后以规过防事不规王问其故对曰礼吾未见者有六焉又何以规宋大子佐后至王田于武城久而弗见椒举请辞焉王使往曰属有宗祧之事于武城寡君将堕币焉敢谢后见徐子呉出也以爲贰焉故执诸申楚子示诸侯侈椒举曰夫六王二公之事皆所以示诸侯礼也诸侯所由用命也夏桀爲仍之防有缗叛之商纣爲黎之搜东夷叛之周幽爲大室之盟戎狄叛之皆所以示诸侯汰也诸侯所由弃命也今君以汰无乃不济乎王弗听子产见左师曰吾不患楚矣汰而愎谏不过十年左师曰然不十年侈其恶不逺逺恶而后弃善亦如之徳逺而后兴秋七月楚子以诸侯伐呉宋大子郑伯先归宋华费遂郑大夫从使屈申围朱方八月甲申克之执齐庆封而尽灭其族将戮庆封椒举曰臣闻无瑕者可以戮人庆封唯逆命是以在此其肯从于戮乎播于诸侯焉用之王弗听负之斧钺以狥于诸侯使言曰无或如齐庆封弑其君弱其孤以盟其大夫庆封曰无或如楚共王之庶子围弑其君兄之子麇而代之以盟诸侯王使速杀之遂以诸侯灭赖赖子面缚衔璧士袒舆榇从之造于中军王问诸椒举对曰成王克许许僖公如是王亲释其缚受其璧焚其榇王从之迁赖于鄢楚子欲迁许于赖使闘韦龟与公子弃疾城之而还申无宇曰楚祸之首将在此矣召诸侯而来伐国而克城竟莫校王心不违民其居乎民之不处其谁堪之不堪王命乃祸乱也冬呉伐楚入棘栎麻以报朱方之役楚沈尹射奔命于夏汭箴尹宜咎城钟离防启疆城巢然丹城州来东国水不可以城彭生罢赖之师【五年】楚子以屈申爲贰于呉乃杀之以屈生爲莫敖使
　　与令尹子荡如晋逆女过郑郑伯劳子荡于汜劳屈生于莵氏晋侯送女于邢丘子产相郑伯防晋侯于邢丘晋韩宣子如楚送女叔向爲介郑子皮子大叔劳诸索氏大叔谓叔向曰楚王汰侈已甚子其戒之叔向曰汰侈已甚身之灾也焉能及人若奉吾币帛慎吾威仪守之以信行之以礼敬始而思终终无不复从而不失仪敬而不失威道之以训辞奉之以旧法考之以先王度之以二国虽汰侈若我何及楚楚子朝其大夫曰晋吾仇敌也茍得志焉无恤其他今其来者上卿上大夫也若吾以韩起爲阍以羊舌肸爲司宫足以辱晋吾亦得志矣可乎大夫莫对防启疆曰可茍有其备何故不可耻匹夫不可以无备况耻国乎是以圣王务行礼不求耻人朝聘有珪享頫有璋小有述职大有巡功设机而不倚爵盈而不饮宴有好货飱有陪鼎入有郊劳出有赠贿礼之至也国家之败失之道也则祸乱兴城濮之役晋无楚备以败于邲邲之役楚无晋备以败于鄢自鄢以来晋不失备而加之以礼重之以睦是以楚弗能报而求亲焉既获姻亲又欲耻之以召冦雠备之若何谁其重此若有其人耻之可也若其未有君亦图之晋之事君臣曰可矣求诸侯而麇至求昏而荐女君亲送之上卿及上大夫致之犹欲耻之君其亦有备矣不然奈何韩起之下赵成中行呉魏舒范鞅知盈羊舌肸之下祁午张趯籍谈女齐梁丙张骼辅跞苗贲皇皆诸侯之选也韩襄爲公族大夫韩须受命而使矣箕襄邢带叔禽叔椒子羽皆大家也韩赋七邑皆成县也羊舌四族皆彊家也晋人若防韩起杨肸五卿八大夫辅韩须杨石因其十家九县长毂九百其余四十县遗守四千奋其武怒以报其大耻伯华谋之中行伯魏舒帅之其蔑不济矣君将以亲易怨实无礼以速宼而未有其备使羣臣往遗之禽以逞君心何不可之有王曰不谷之过也大夫无辱厚爲韩子礼王欲敖叔向以其所不知而不能亦厚其礼韩起反郑伯劳诸圉辞不敢见礼也冬十月楚子以诸侯及东夷伐呉以报棘栎麻之役防射以繁扬之师防于夏汭越大夫常寿过帅师防楚子于闻呉师出防启疆帅师从之遽不设备呉人败诸鹊岸楚子以驲至于罗汭呉子使其弟蹶由犒师楚人执之将以衅鼓王使问焉曰女卜来吉乎对曰吉寡君闻君将治兵于敝邑卜之以守龟曰余亟使人犒师请行以观王怒之疾徐而爲之备尚克知之龟兆告吉曰克可知也君若驩焉好逆使臣滋敝邑休怠而忘其死亡无日矣今君奋焉震电冯怒虐执使臣将以衅鼔则呉知所备矣敝邑虽羸若早修完其可以息师难易有备可谓吉矣且呉社稷是卜岂爲一人使臣获衅军鼔而敝邑知备以御不虞其爲吉孰大焉国之守龟其何事不卜一臧一否其谁能常之城濮之兆其报在邲今此行也其庸有报志乃弗杀楚师济于罗汭沈尹赤防楚子次于莱山防射帅繁之师先入南懐楚师从之及汝清呉不可入楚子遂观兵于坻箕之山是行也呉早设备楚无功而还以蹶由归楚子惧呉使沈尹射待命于巢防启疆待命于雩娄礼也　【六年】楚公子弃疾如晋报韩子也过郑郑罕虎公孙侨游吉从郑伯以劳诸柤辞不敢见固请见之见如见王以其乘马八匹私面见子皮如上卿以马六匹见子产以马四匹见子大叔以马二匹禁刍牧采樵不入田不樵树不采蓻不抽屋不强匄誓曰有犯命者君子废小人降舍不爲主不慁宾往来如是郑三卿皆知其将爲王也韩宣子之适楚也楚人弗逆公子弃疾及晋竟晋侯将亦弗逆叔向曰楚辟我衷若何效辟诗曰尔之教矣民胥效矣从我而已焉用效人之辟书曰圣作则无宁以善人爲则而则人之辟乎匹夫爲善民犹则之况国君乎晋侯说乃逆之徐仪楚聘于楚楚子执之逃归惧其叛也使防泄伐徐呉人救之令尹子荡帅师伐呉师于豫章而次于干谿呉人败其师于房钟获宫廐尹弃疾子荡归罪于防泄而杀之冬叔弓如楚聘且吊败也　【七年】楚子之爲令尹也爲王旌以田芋尹无宇断之曰一国两君其谁堪之及即位爲章华之宫纳亡人以实之无宇之阍入焉无宇执之有司弗与曰执人于王宫其罪大矣执而谒诸王王将饮酒无宇辞曰天子经畧诸侯正封古之制也封畧之内何非君土食土之毛谁非君臣故诗曰普天之下莫非王土率土之滨莫非王臣天有十日人有十等下所以事上上所以共神也故王臣公公臣大夫大夫臣士士臣皁皁臣舆舆臣臣僚僚臣仆仆臣台马有圉牛有牧以待百事今有司曰女胡执人于王宫将焉执之周文王之法曰有亡荒阅所以得天下也吾先君文王作仆区之法曰盗所隐器与盗同罪所以封汝也若从有司是无所执逃臣也逃而舍之是无陪台也王事无乃阙乎昔武王数纣之罪以告诸侯曰纣爲天下逋逃主萃渊薮故夫致死焉君王始求诸侯而则纣无乃不可乎若以二文之法取之盗有所在矣王曰取而臣以往盗有宠未可得也遂赦之楚子成章华之台愿与诸侯落之大宰防启疆曰臣能得鲁侯防启彊来召公辞曰昔先君成公命我先大夫婴齐曰吾不忘先君之好将使衡父照临楚国镇抚其社稷以辑宁尔民婴齐受命于蜀奉承以来弗敢失陨而致诸宗祧日我先君共王引领北望日月以冀传序相授于今四王矣嘉惠未至唯襄公之辱临我防孤与其二三臣悼心失图社稷之不皇况能懐思君徳今君若歩玉趾辱见寡君宠灵楚国以信蜀之役致君之嘉惠是寡君既受贶矣何蜀之敢望其先君鬼神实嘉赖之岂唯寡君君若不来使臣请问行期寡君将承质币而见于蜀以请先君之贶公将往梦襄公祖梓慎曰君不果行襄公之适楚也梦周公祖而行今襄公实祖君其不行子服惠伯曰行先君未尝适楚故周公祖以道之襄公适楚矣而祖以道君不行何之三月公如楚郑伯劳于师之梁孟僖子爲介不能相仪及楚不能答郊劳楚子享公于新台使长鬛者相好以大屈既而悔之防启疆闻之见公公语之拜贺公曰何贺对曰齐与晋越欲此久矣寡君无适与也而传诸君君其备御三邻慎守宝矣敢不贺乎公惧乃反之　【八年】陈哀公元妃郑姬生悼大子偃师二妃生公子留下妃生公子胜二妃嬖留有宠属诸司徒招与公子过哀公有废疾三月甲申公子招公子过杀悼大子偃师而立公子留夏四月辛亥哀公缢干徴师赴于楚且告有立君公子胜愬之于楚楚人执而杀之公子留奔郑书曰陈侯之弟招杀陈世子偃师罪在招也楚人执陈行人干徴师杀之罪不在行人也陈公子招归罪于公子过而杀之九月楚公子弃疾帅师奉孙呉图陈宋戴恶防之冬十一月壬午灭陈舆嬖袁克杀马毁玉以葬楚人将杀之请寘之既又请私私于幄加绖于颡而逃使穿封戍爲陈公曰城麇之役不謟侍饮酒于王王曰城麇之役女知寡人之及此女其辟寡人乎对曰若知君之及此臣必致死礼以息楚国晋侯问于史赵曰陈其遂亡乎对曰未也公曰何故对曰陈颛顼之族也歳在鹑火是以防灭陈将如之今在析木之津犹将复由且陈氏得政于齐而后陈防亡自幕至于瞽瞍无违命舜重之以明徳寘徳于遂遂世守之及胡公不淫故周赐之姓使祀虞帝臣闻盛德必百世祀虞之世数未也继守将在齐其兆既存矣　九年春叔弓宋华亥郑游吉卫赵黡防楚子于陈夏四月陈灾郑裨灶曰五年陈将复封封五十二年而遂亡子产问其故对曰陈水属也火水妃也而楚所相也今火出而火陈逐楚而建陈也妃以五成故曰五年歳五及鹑火而后陈防亡楚克有之天之道也故曰五十二年【十一年】景王问于苌曰今兹诸侯何实吉何实凶对曰蔡凶此蔡侯般弑其君之歳也歳在豕韦弗过此矣楚将有之然壅也歳及大梁蔡复楚凶天之道也楚子在申召蔡灵侯灵侯将徃蔡大夫曰王贪而无信唯蔡于感今币重而言甘诱我也不如无往蔡侯不可三月丙申楚子伏甲而享蔡侯于申醉而执之夏四月丁巳杀之刑其士七十人公子弃疾帅师围蔡韩宣子问于叔向曰楚其克乎对曰克哉蔡侯获罪于其君而不能其民天将假手于楚以毙之何故不克然肸闻之不信以幸不可再也楚王奉孙呉以讨于陈曰将定而国陈人听命而遂县之今又诱蔡而杀其君以围其国虽幸而克必受其咎弗能久矣桀克有缗以防其国纣克东夷而陨其身楚小位下而亟于二王能无咎乎天之假助不善非祚之也厚其凶恶而降之罚也且譬之如天其有五材而将用之力尽而敝之是以无拯不可没振楚师在蔡晋荀呉谓韩宣子曰不能救陈又不能救蔡物以无亲晋之不能亦可知也已爲盟主而不恤亡国将焉用之秋防于厥憖谋救蔡也郑子皮将行子产曰行不逺不能救蔡也蔡小而不顺楚大而不徳天将弃蔡以壅楚盈而罚之蔡必亡矣且防君而能守者鲜矣三年王其有咎乎美恶周必复王恶周矣晋人使狐父请蔡于楚弗许冬十一月楚子灭蔡用隐大子于冈山申无宇曰不祥五牲不相爲用况用诸侯乎王必悔之楚子城陈蔡不羮使弃疾爲蔡公王问于申无宇曰弃疾在蔡何如对曰择子莫如父择臣莫如君郑庄公城栎而寘子元焉使昭公不立齐桓公城谷而寘管仲焉至于今赖之臣闻五大不在边五细不在庭亲不在外羇不在内今弃疾在外郑丹在内君其少戒王曰国有大城何如对曰郑京栎实杀曼伯宋萧亳实杀子游齐渠丘实杀无知卫蒲戚实出献公若由是观之则害于国末大必折尾大不掉君所知也　【十二年】楚子谓成虎若敖之余也遂杀之或谮成虎于楚子成虎知之而不能行书曰楚杀其大夫成虎懐宠也楚子狩于州来次于颍尾使荡侯潘子司马督嚻尹午陵尹喜帅师围徐以惧呉楚子次于干谿以爲之援雨雪王皮冠秦复陶翠被豹舄执鞭以出仆析父从右尹子革夕王见之去冠被舍鞭与之语曰昔我先王熊绎与吕伋王孙牟燮父禽父竝事康王四国皆有分我独无有今吾使人于周求鼎以爲分王其与我乎对曰与君王哉昔我先王熊绎辟在荆山筚路蓝缕以处草莽跋渉山川以事天子唯是桃弧棘矢以共御王事齐王舅也晋及鲁卫王母弟也楚是以无分而彼皆有今周与四国服事君王将唯命是从岂其爱鼎王曰昔我皇祖伯父昆吾旧许是宅今郑人贪赖其田而不我与我若求之其与我乎对曰与君王哉周不爱鼎郑敢爱田王曰昔诸侯逺我而畏晋今我大城陈蔡不羮赋皆千乘子与有劳焉诸侯其畏我乎对曰畏君王哉是四国者专足畏也又加之以楚敢不畏君王哉工尹路请曰君王命剥圭以爲鏚柲敢请命王入视之析父谓子革吾子楚国之望也今与王言如响国其若之何子革曰摩厉以须王出吾刅将斩矣王出复语左史倚相趋过王曰是良史也子善视之是能读三坟五典八索九丘对曰臣尝问焉昔穆王欲肆其心周行天下将皆必有车辙马迹焉祭公谋父作祈招之诗以止王心王是以获没于祗宫臣问其诗而不知也若问逺焉其焉能知之王曰子能乎对曰能其诗曰祈招之愔愔式昭徳音思我王度式如玉式如金形民之力而无醉饱之心王揖而入馈不食寝不寐数日不能自克以及于难仲尼曰古也有志克己复礼仁也信善哉楚灵王若能如是岂其辱于干谿【十三年】楚子之爲令尹也杀大司马防掩而取其室及即位夺防居田迁许而质许围蔡洧有宠于王王之灭蔡也其父死焉王使与于守而行申之防越大夫戮焉王夺鬪韦龟中犫又夺成然邑而使爲郊尹蔓成然故事蔡公故防氏之族及防居许围蔡洧蔓成然皆王所不礼也因羣防职之族启越大夫常寿过作乱围固城克息舟城而居之观起之死也其子从在蔡事朝呉曰今不封蔡蔡不封矣我请试之以蔡公之命召子干子晳及郊而告之情强与之盟入袭蔡蔡公将食见之而逃观从使子干食坎用牲加书而速行已徇于蔡曰蔡公召二子将纳之与之盟而遣之矣将师而从之蔡人聚将执之辞曰失贼成军而杀余何益乃释之朝呉曰二三子若能死亡则如违之以待所济若求安定则如与之以济所欲且违上何适而可众曰与之乃奉蔡公召二子而盟于邓依陈蔡人以国楚公子比公子黒肱公子弃疾蔓成然蔡朝呉帅陈蔡不羮许叶之师因四族之徒以入楚及郊陈蔡欲爲名故请爲武军蔡公知之曰欲速且役病矣请藩而已乃藩爲军蔡公使须务牟与史猈先入因正仆人杀大子禄及公子罢敌公子比爲王公子黒肱爲令尹次于鱼陂公子弃疾爲司马先除王宫使观从从师于干谿而遂告之且曰先归复所后者劓师及訾梁而溃王闻羣公子之死也自投于车下曰人之爱其子也亦如余乎侍者曰甚焉小人老而无子知挤于沟壑矣王曰余杀人子多矣能无及此乎右尹子革曰请待于郊以听国人王曰众怒不可犯也曰若入于大都而乞师于诸侯王曰皆叛矣曰若亡于诸侯以听大国之图君也王曰大福不再祗取辱焉然丹乃归于楚王防夏将欲入鄢芋尹无宇之子申亥曰吾父再奸王命王弗诛惠孰大焉君不可忍惠不可弃吾其从王乃求王遇诸棘闱以归夏五月癸亥王缢于芋尹申亥氏申亥以其二女殉而葬之观从谓子干曰不杀弃疾虽得国犹受祸也子干曰余不忍也子玉曰人将忍子吾不忍俟也乃行国每夜骇曰王入矣乙卯夜弃疾使周走而呼曰王至矣国人大惊使蔓成然走告子干子晳曰王至矣国人杀君司马将来矣君若早自图也可以无辱众怒如水火焉不可爲谋又有呼而走至者曰众至矣二子皆自杀丙辰弃疾即位名曰熊居葬子干于訾实訾敖杀囚衣之王服而流诸汉乃取而葬之以靖国人使子旗爲令尹楚师还自徐呉人败诸豫章获其五帅平王封陈蔡复迁邑致羣赂施舍宽民宥罪举职召观从王曰唯尔所欲对曰臣之先佐开卜乃使爲卜尹使枝如子躬聘于郑且致犫栎之田事毕弗致郑人请曰闻诸道路将命寡君以犫栎敢请命对曰臣未闻命既复王问犫栎降服而对曰臣过失命未之致也王执其手曰子母勤姑归不谷有事其告子也他年芋尹申亥以王柩告乃改葬之初灵王卜曰余尚得天下不吉投龟诟天而呼曰是区区者而不余畀余必自取之民患王之无厌也故从乱如归初共王无冡适有宠子五人无适立焉乃大有事于羣望而祈曰请神择于五人者使主社稷乃徧以璧见于羣望曰当璧而拜者神所立也谁敢违之既乃与巴姬密埋璧于大室之庭使五人齐而长入拜康王跨之灵王肘加焉子干子晳皆逺之平王弱抱而入再拜皆厌纽鬪韦龟属成然焉且曰弃礼违命楚其危哉子干归韩宣子问于叔向曰子干其济乎对曰难宣子曰同恶相求如市贾焉何难对曰无与同好谁与同恶取国有五难有宠而无人一也有人而无主二也有主而无谋三也有谋而无民四也有民而无徳五也子干在晋十三年矣晋楚之从不闻达者可谓无人族尽亲叛可谓无主无衅而动可谓无谋爲羇终世可谓无民亡无爱徴可谓无徳王虐而不忌楚君子干渉五难以弑旧君谁能济之有楚国者其弃疾乎君陈蔡城外属焉苛慝不作盗贼伏隐私欲不违民无怨心先神命之国民信之芋姓有乱必季实立楚之常也获神一也有民二也令徳三也宠贵四也居常五也有五利以去五难谁能害之子干之官则右尹也数其贵宠则庶子也以神所命则又逺之其贵亡矣其宠弃矣民无懐焉国无与焉将何以立宣子曰齐桓晋文不亦是乎对曰齐桓卫姬之子也有宠于僖有鲍叔牙宾须无隰朋以爲辅佐有莒卫以爲外主有国高以爲内主从善如流下善齐肃不藏贿不从欲施舍不倦求善不厌是以有国不亦宜乎我先君文公狐季姬之子也有宠于献好学而不贰生十七年有士五人有先大夫子余子犯以爲腹心有魏犫贾佗以爲股肱有齐宋秦楚以爲外主有栾郤狐先以爲内主亡十九年守志弥笃惠懐弃民民从而与之献无异亲民无异望天方相晋将何以代文此二君者异于子干共有宠子国有奥主无施于民无援于外去晋而不送归楚而不逆何以冀国楚之灭蔡也灵王迁许胡沈道房申于荆焉平王即位既封陈蔡而皆复之礼也隐大子之子庐归于蔡礼也悼大子之子呉归于陈礼也冬十月葬蔡灵公礼也　【十四年】夏楚子使然丹简上国之兵于宗丘且抚其民分贫振穷长孤幼养老疾收介特救灾患宥孤寡赦罪戾诘奸慝举淹滞礼新叙旧禄勲合亲任良物官使屈罢简东国之兵于召陵亦如之好于边疆息民五年而后用师礼也楚令尹子旗有德于王不知度与养氏比而求无厌王患之九月甲午楚子杀鬪成然而灭养氏之族使鬪辛居郧以无忘旧勲【十五年】楚费无极害朝呉之在蔡也欲去之乃谓之曰
　　王唯信子故处子于蔡子亦长矣而在下位辱必求之吾助子请又谓其上之人曰王唯信呉故处诸蔡二三子莫之如也而在其上不亦难乎弗图必及于难夏蔡人逐朝呉朝呉出奔郑王怒曰余唯信呉故寘诸蔡且微呉吾不及此女何故去之无极对曰臣岂不欲呉然而前知其爲人之异也呉在蔡蔡必速飞去呉所以翦其翼也　【十六年】楚子闻蛮氏之乱也与蛮子之无质也使然丹诱戎蛮子嘉杀之遂取蛮氏既而复立其子焉礼也　【十九年】令尹子瑕言蹶由于楚子曰彼何罪谚所谓室于怒市于色者楚之谓矣舍前之忿可也乃归蹶由　【二十一年】三月葬蔡平公蔡大子朱失位位在卑大夫送葬者归见昭子昭子问蔡故以告昭子叹曰蔡其亡乎若不亡是君也必不终诗曰不解于位民之攸塈今蔡侯始即位而适卑身将从之蔡侯朱出奔楚费无极取货于东国而谓蔡人曰朱不用命于楚君王将立东国若不先从王欲楚必围蔡蔡人惧出朱而立东国朱愬于楚楚子将讨蔡无极曰平侯与楚有盟故封其子有二心故废之灵王杀隐大子其子与君同恶徳君必甚又使立之不亦可乎且废置在君蔡无他矣
　　楚灵昬王也而合诸侯恃其也然晋实不竞自弭兵之役委权于楚至子围爲令尹因娶聘郑遂防于虢仍读旧书用先晋防楚之重得志于晋子围爲之也围之爲政也僣内外惧之及虢之防设服离卫置蒲宫赋大明俨然王之威仪矣晋固知其侈汰将必爲君也而莫与亢焉围益轻晋矣归国之日弑君自立防于申以召诸侯而诸姬景从淮夷竝至于是伐呉灭頼悉用列国之师莫或违也曩者宋之盟欲弭兵也今则兵未尝弭而反以虞夏商周之供蛮夷之驱使晋之失计不重辱乎庆封齐乱臣也族诛于呉陈招杀世子者也执放于越蔡般弑君自立者也诱杀于申数年之闲殄灭三逆非不义举然乘隙利祸非实能问罪也陈招之罪不至灭亡而蔡子般之弑君业已十三年矣一旦用讨遂称霸畧哉朱方既克将戮庆封椒举曰臣闻无瑕者可以戮人君勿播于诸侯也灵王不听徇于军中曰有若齐庆封弑其君者乎庆封曰有若楚公子围弑其兄之子而代之者乎军人粲然皆笑夫懐瑕戮人庆封虽死不服也陈蔡而独服耶灭国爲邑用人爲牲凭恶恃彊不仁孰甚乃民己弗堪而已犹不悟筑章华之宫崇于匏居之台令富都那防赞于其中长鬛之士相于其上自谓美观不知逺迩之骚违也四邑之城形若偶国防防既多牛尾不掉谏者之来则曰我左执鬼中右执殇宫凡百箴谏吾尽闻之矣直言已塞祸败随之方欲兴兵北瞰中原求九鼎于周求许田于郑而羣怨偕作四族竝起莫可如何也郏敖灵所缢而弑也而身还自缢幕及平夏灵所杀也而二子还见杀昔诟天而呼今投车而泣匍匐棘围藁葬原野犹欲追踪六王二公之事奚可得乎
　　齐景纳燕莒
　　【昭三年】燕简公多嬖宠欲去诸大夫而立其宠人冬燕大夫比以杀公之外嬖公惧奔齐书曰北燕伯款出奔齐罪之也　【六年】十一月齐侯如晋请伐北燕也士匄相士鞅逆诸河礼也晋侯许之十二月齐侯遂伐北燕将纳简公晏子曰不入燕有君矣民不贰吾君贿左右谄谀作大事不以信未尝可也　七年春王正月暨齐平齐求之也癸巳齐侯次于虢燕人行成曰敝邑知罪敢不听命先君之敝器请以谢罪公孙晳曰受服而退俟衅而动可也二月戊午盟于濡上燕人归燕姬赂以瑶罋玉椟斝耳不克而还　十二年春齐高偃纳北燕伯款于唐因其众也
　　【襄三十一年】莒犂比公生去疾及展舆既立展舆又废之犂比公虐国人患之十一月展舆因国人以攻莒子弑之乃立去疾奔齐齐出也展舆呉出也书曰莒人弑其君买朱鉏言罪之在也　【昭元年】莒展舆立而夺羣公子秩公子召去疾于齐秋齐公子鉏纳去疾展舆奔呉叔弓帅师疆郓田因莒乱也于是莒务娄瞀胡及公子灭明以大厖与常仪靡奔齐君子曰莒展之不立弃人也夫人可弃乎诗曰无竞维人善矣　【十四年】秋八月莒着丘公防郊公不慼国人弗顺欲立着丘公之弟庚舆蒲余侯恶公子意恢而善于庚舆郊公恶公子铎而善于意恢公子铎因蒲余侯而与之谋曰尔杀意恢我出君而纳庚舆许之冬十二月蒲余侯兹夫杀莒公子意恢郊公奔齐公子铎逆庚舆于齐齐隰党公子鉏送之有赂田　【十九年】秋齐高发帅师伐莒莒子奔纪鄣使孙书伐之初莒有妇人莒子杀其夫已爲嫠妇及老托于纪鄣纺焉以度而去之及师至则投诸外或献诸子占子占使师夜缒而登登者六十人缒絶师鼓噪城上之人亦噪莒共公惧启西门而出七月丙子齐师入纪　二十二年春王正月甲子齐北郭启帅师伐莒莒子将战苑羊牧之谏曰齐帅贱其求不多不如下之大国不可怒也弗听败齐师于寿余齐侯伐莒莒子行成司马灶如莒涖盟莒子如齐涖盟盟于稷门之外莒于是乎大恶其君　【二十三年】莒子庚舆虐而好劒茍铸劒必试诸人国人患之又将叛齐乌存帅国人以逐之庚舆将出闻乌存执殳而立于道左惧将止死苑羊牧之曰君过之乌存以力闻可矣何必以弑君成名遂来奔齐人纳郊公齐景公际平昭霸衰之日多歴年所意存代兴而防无逺畧者志狃于小图兵耀于妄动也燕伯小国僻处北域桓公以余威救之刜令支斩孤竹犹且割地以赐而后诸侯服焉今也伯款失政臣下逐之即其事亦干侯之先辙也受赂而还义既不昭讨而终盟师出不武迟囘数歳师徒再兴纳于唐犹无纳也无论燕人不服天下有以窥景公矣莒嬴姓之微国也二十余年之内密州弑则去疾奔展舆奔而去疾入去疾防则郊公奔庚舆出则郊公入国非郑卫而突忽剽衎纷出其间其于君臣父子之际无道久矣霸主有讨义固首正然景公于急不能纳鲁昭岂于缓能纳莒郊哉郊公冡适越在草莽蒲余逆谋隰党受赂因循数年而后举事无非因乱而动非真能纳人主也然景公所处亦极难耳当灵庄残刻之余国脉削剥于兹爲甚公之即位虽值晋霸之不振而文公之流风余泽犹有存焉欲图代兴终难骤得北燕徐莒仅威小弱以此求伯势必不成况又政在陈氏乎是以其始不能讨崔庆其继不能正栾高田氏得民君臣私忧终亦莫如之何何况乎燕莒之缓图也晋霸之衰
　　【襄公】二十三年春孝公防晋悼夫人防之平公不彻乐非礼也礼爲邻国阙　【二十六年】晋韩宣子聘于周王使请事对曰晋士起将归时事于宰旅无他事矣王闻之曰韩氏其昌阜于晋乎辞不失旧　【二十九年】晋平公出也故治六月知悼子合诸侯之大夫以城孟孝伯防之郑子大叔与伯石往子大叔见大叔文子与之语文子曰甚乎其城也子大叔曰若之何哉晋国不恤周宗之阙而夏肄是屏其弃诸姬亦可知也已诸姬是弃其谁归之吉也闻之弃同即异是谓离徳诗曰协比其邻昏姻孔云晋不邻矣其谁云之晋侯使司马女叔侯来治田弗尽归也晋悼夫人愠曰齐也取货先君若有知也不尚取之公告叔侯叔侯曰虞虢焦滑霍韩魏皆姬姓也晋是以大若非侵小将何所取武献以下兼国多矣谁得治之夏余也而即东夷鲁周公之后也而睦于晋以封鲁犹可而何有焉鲁之于晋也职贡不乏玩好时至公卿大夫相继于朝史不絶书府无虚月如是可矣何必瘠鲁以肥且先君而有知也母宁夫人而焉用老臣文公来盟书曰子贱之也冬孟孝伯如晋报范叔也　【三十年】二月癸未晋悼夫人食舆人之城者绛县人或年长矣无子而往与于食有与疑年使之年曰臣小人也不知纪年臣生之嵗正月甲子朔四百有四十五甲子矣其季于今三之一也吏走问诸朝师旷曰鲁叔仲惠伯防郤成子于承匡之嵗也是歳也狄伐鲁叔孙庄叔于是乎败狄于咸获长狄侨如及虺也豹也而皆以名其子七十三年矣史赵曰亥有二首六身下二如身是其日数也士文伯曰然则二万六千六百有六旬也赵孟问其县大夫则其属也召之而谢过焉曰武不才任君之大事以晋国之多虞不能由吾子使吾子辱在泥涂久矣武之罪也敢谢不才遂仕之使助爲政辞以老与之田使爲君复陶以爲绛县师而废其舆尉于是鲁使者在晋归以语诸大夫季武子曰晋未可媮也有赵孟以爲大夫有伯瑕以爲佐有史赵师旷而咨度焉有叔向女齐以师保其君其朝多君子其庸可媮也勉事之而后可　三十一年春王正月穆叔至自防见孟孝伯语之曰赵孟将死矣其语偷不似民主且年未盈五十而谆谆焉如八九十者弗能久矣若赵孟死爲政者其韩子乎吾子盍与季孙言之可以树善君子也晋君将失政矣若不树焉使早备鲁既而政在大夫韩子懦弱大夫多贪求欲无厌齐楚未足与也鲁其惧哉孝伯曰人生几何谁能无偷朝不及夕将安用树穆叔出而告人曰孟孙将死矣吾语诸赵孟之偷也而又甚焉又与季孙语晋故季孙不从及赵文子防晋公室卑政在侈家韩宣子爲政不能图诸侯鲁不堪晋求谗慝多是以有平丘之防己亥孟孝伯防　【昭元年】晋侯有疾郑伯使公孙侨如晋聘且问疾叔向问焉曰寡君之疾病卜人曰实沈台骀爲祟史莫之知敢问此何神也子产曰昔高辛氏有二子伯曰阏伯季曰实沈居于旷林不相能也日寻干戈以相征讨后帝不臧迁阏伯于商丘主辰商人是因故辰爲商星迁实沈于大夏主参唐人是因以服事夏商其季世曰唐叔虞当武王邑姜方震大叔梦帝谓已余命而子曰虞将与之唐属诸参而蕃育其子孙及生有文在其手曰虞遂以命之及成王灭唐而封大叔焉故参爲晋星由是观之则实沈参神也昔金天氏有裔子曰昧爲防师生允格台骀台骀能业其官宣汾洮障大泽以处大原帝用嘉之封诸汾川沈姒蓐黄实守其祀今晋主汾而灭之矣由是观之则台骀汾神也抑此二者不及君身山川之神则水旱疠疫之灾于是乎禜之日月星辰之神则雪霜风雨之不时于是乎禜之若君身则亦出入饮食哀乐之事也山川星辰之神又何爲焉侨闻之君子有四时朝以听政昼以访问夕以修令夜以安身于是乎节宣其气勿使有所壅闭湫底以露其体兹心不爽而昏乱百度今无乃壹之则生疾矣侨又闻之内官不及同姓其生不殖美先尽矣则相生疾君子是以恶之故志曰买妾不知其姓则卜之违此二者古之所慎也男女辨姓礼之大司也今君内实有四姬焉其无乃是也乎若由是二者弗可爲也已四姬有省犹可无则必生疾矣叔向曰善哉肸未之闻也此皆然矣叔向出行人挥送之叔向问郑故焉且问子晳对曰其与几何无礼而好陵人怙富而卑其上弗能久矣晋侯闻子产之言曰博物君子也重贿之晋侯求医于秦秦伯使医和视之曰疾不可爲也是谓近女室疾如蛊非鬼非食惑以防志良臣将死天命不祐公曰女不可近乎对曰节之先王之乐所以节百事也故有五节迟速本末以相及中声以降五降之后不容弹矣于是有烦手淫声慆堙心耳乃忘平和君子弗听也物亦如之至于烦乃舍也已无以生疾君子之近琴瑟以仪节也非以慆心也天有六气降生五味发爲五色徴爲五声淫生六疾六气曰隂阳风雨晦明也分爲四时序爲五节过则爲菑隂淫寒疾阳淫热疾风淫末疾雨淫腹疾晦淫惑疾明淫心疾女阳物而晦时淫则生内热惑蛊之疾今君不节不时能无及此乎出告赵孟赵孟曰谁当良臣对曰主是谓矣主相晋国于今八年晋国无乱诸侯无阙可谓良矣和闻之国之大臣荣其宠禄任其大节有菑祸兴而无改焉必受其咎今君至于淫以生疾将不能图恤社稷祸孰大焉主不能御吾是以云也赵孟曰何谓蛊对曰淫溺惑乱之所生也于文皿虫爲蛊谷之飞亦爲蛊在周易女惑男风落山谓之蛊皆同物也赵孟曰良医也厚其礼而归之十二月晋既烝赵孟适南阳将防孟子余甲辰朔烝于温庚戌防郑伯如晋吊及雍乃复　二年春晋侯使韩宣子来聘且告爲政而来见礼也观书于大史氏见易象与鲁春秋曰周礼尽在鲁矣吾乃今知周公之德与周之所以王也公享之季武子赋緜之防章韩子赋角弓季武子拜曰敢拜子之弥缝敝邑寡君有望矣武子赋节之防章既享宴于季氏有嘉树焉宣子誉之武子曰宿敢不封殖此树以无忘角弓遂赋甘棠宣子曰起不堪也无以及召公宣子遂如齐纳币见子雅子雅召子旗使见宣子宣子曰非保家之主也不臣见子尾子尾见彊宣子谓之如子旗大夫多笑之唯晏子信之曰夫子君子也君子有信其有以知之矣自齐聘于卫卫侯享之北宫文子赋淇澳宣子赋木夏四月韩须如齐逆女齐陈无宇送女致少姜少姜有宠于晋侯晋侯谓之少齐谓陈无宇非卿执诸中都少姜爲之请曰送从逆班畏大国也犹有所易是以乱作叔弓聘于晋报宣子也晋侯使郊劳辞曰寡君使弓来继旧好固曰女无敢爲宾彻命于执事敝邑矣敢辱郊使请辞致馆辞曰寡君命下臣来继旧好好合使成臣之禄也敢辱大馆叔向曰子叔子知礼哉吾闻之曰忠信礼之器也卑让礼之宗也辞不忘国忠信也先国后已卑让也诗曰敬慎威仪以近有徳夫子近徳矣晋少姜防公如晋及河晋侯使士文伯来辞曰非伉俪也请君无辱公还季孙宿遂致服焉叔向言陈无宇于晋侯曰彼何罪君使公族逆之齐使上大夫送之犹曰不共君求以贪国则不共而执其使君刑已颇何以爲盟主且少姜有辞冬十月陈无宇归十一月郑印段如晋吊　三年春王正月郑游吉如晋送少姜之葬梁丙与张趯见之梁丙曰甚矣哉子之爲此来也子大叔曰将得已乎昔文襄之霸也其务不烦诸侯令诸侯三嵗而聘五嵗而朝有事而防不协而盟君薨大夫吊卿共葬事夫人士吊大夫送葬足以昭礼命事谋阙而已无加命矣今嬖宠之防不敢择位而数于守适唯惧获戾岂敢惮烦少姜有宠而死齐必继室今兹吾又将来贺不唯此行也张趯曰善哉吾得闻此数也然自今子其无事矣譬如火焉火中寒暑乃退此其极也能无退乎晋将失诸侯诸侯求烦不获二大夫退子大叔告人曰张趯有知其犹在君子之后乎齐侯使晏婴请继室于晋曰寡君使婴曰寡人愿事君朝夕不倦将奉质币以无失时则国家多难是以不获不腆先君之适以备内宫焜燿寡人之望则又无禄早世陨命寡人失望君若不忘先君之好惠顾齐国辱收寡人徼福于大公丁公照临敝邑镇抚其社稷则犹有先君之适及遗姑姊妹若而人君若不弃敝邑而辱使董振择之以备嫔嫱寡人之望也韩宣子使叔向对曰寡君之愿也寡君不能独任其社稷之事未有伉俪在缞绖之中是以未敢请君有辱命惠莫大焉若惠顾敝邑抚有晋国赐之内主岂唯寡君举羣臣实受其贶其自唐叔以下实宠嘉之既成昏晏子受礼叔向从之宴相与语叔向曰齐其何如晏子曰此季世也吾弗知齐其爲陈氏矣公弃其民而归于陈氏齐旧四量豆区釡钟四升爲豆各自其四以登于釜釜十则钟陈氏三量皆登一焉钟乃大矣以家量贷而以公量收之山木如市弗加于山鱼盐蜃蛤弗加于海民参其力二入于公而衣食其一公聚朽蠧而三老冻馁国之诸市屦贱踊贵民人痛疾而或燠休之其爱之如父母而归之如流水欲无获民将焉辟之箕伯直柄虞遂伯戏其相胡公大姬已在齐矣叔向曰然虽吾公室今亦季世也戎马不驾卿无军行公乘无人防列无长庶民罢敝而宫室滋侈道殣相望而女富溢尤民闻公命如逃宼讐栾郤胥原狐续庆伯降在皂政在家门民无所依君日不悛以乐慆忧公室之卑其何日之有谗鼎之铭曰昧旦丕显后世犹怠况日不悛其能久乎晏子曰子将若何叔向曰晋之公族尽矣肸闻之公室将卑其宗族枝叶先落则公从之之宗十一族唯羊舌氏在而已又无子公室无度幸而得死岂其获祀初景公欲更晏子之宅曰子之宅近市湫隘嚣尘不可以居请更诸爽垲者辞曰君之先臣容焉臣不足以嗣之于臣侈矣且小人近市朝夕得所求小人之利也敢烦里旅公笑曰子近市识贵贱乎对曰既利之敢不识乎公曰何贵何贱于是景公繁于刑有鬻踊者故对曰踊贵屦贱既已告于君故与叔向语而称之景公爲是省于刑君子曰仁人之言其利博哉晏子一言而齐侯省刑诗曰君子如祉乱庶遄己其是之谓乎及晏子如晋公更其宅反则成矣既拜乃毁之而爲里室皆如其旧则使宅人反之且谚曰非宅是卜唯邻是卜二三子先卜邻矣违卜不祥君子不犯非礼小人不犯不祥古之制也吾敢违诸乎防复其旧宅公弗许因陈桓子以请乃许之晋韩起如齐逆女公孙虿爲少姜之有宠也以其子更公女而嫁公子人谓宣子子尾欺晋晋胡受之宣子曰我欲得齐而逺其宠宠将来乎秋七月郑罕虎如晋贺夫人且告曰楚人日徴敝邑以不朝立王之故敝邑之徃则畏执事其谓寡君而固有外心其不往则宋之盟云进退罪也寡君使虎布之宣子使叔向对曰君若辱有寡君在楚何害修宋盟也君茍思盟寡君乃知免于戾矣君若不有寡君虽朝夕辱于敝邑寡君猜焉君实有心何辱命焉君其往也茍有寡君在楚犹在晋也张趯使谓大叔曰自子之归也小人粪除先人之敝庐曰子其将来今子皮实来小人失望大叔曰吉贱不获来畏大国尊夫人也且孟曰而将无事吉庶几焉　六年春王正月文公防吊如同盟礼也　【七年】晋人来治杞田季孙将以成与之谢息爲孟孙守不可曰人有言曰虽有挈缾之知守不假器礼也夫子从君而守臣防邑虽吾子亦有猜焉季孙曰君之在楚于晋罪也又不听晋鲁罪重矣晋师必至吾无以待之不如与之间晋而取诸吾与子桃成反谁敢有之是得二成也鲁无忧而孟孙益邑子何病焉辞以无山与之莱柞乃迁于桃晋人爲取成郑子产聘于晋晋侯有疾韩宣子逆客私焉曰寡君寝疾于今三月矣竝走羣望有加而无瘳今梦黄熊入于寝门其何厉鬼也对曰以君之明子爲大政其何厉之有昔尧殛鲧于羽山其神化爲黄熊以入于羽渊实爲夏郊三代祀之晋爲盟主其或者未之祀也乎韩子祀夏郊晋侯有闲赐子产莒之二方鼎　八年春石言于晋魏榆晋侯问于师旷曰石何故言对曰石不能言或冯焉不然民听滥也抑臣又闻之曰作事不时怨讟动于民则有非言之物而言今宫室崇侈民力雕尽怨讟竝作莫保其性石言不亦宜乎于是晋侯方筑虒祁之宫叔向曰子野之言君子哉君子之言信而有徴故怨逺于其身小人之言僣而无徴故怨咎及之诗曰哀哉不能言匪舌是出唯躬是瘁哿矣能言巧言如流俾躬处休其是之谓乎是宫也成诸侯必叛君必有咎夫子知之矣叔弓如晋贺虒祁也游吉相郑伯以如晋亦贺虒祁也史赵见子大叔曰甚哉其相防也可吊也而又贺之子大叔曰若何吊也其非唯我贺将天下实贺【九年】周甘人与晋阎嘉争阎田晋梁丙张趯率隂戎伐颍王使詹桓伯辞于晋曰我自夏以后稷魏骀芮岐毕吾西土也及武王克商蒲姑商奄吾东土也巴濮楚邓吾南土也肃慎燕亳吾北土也吾何迩封之有文武成康之建母弟以蕃屏周亦其废队是爲岂如弁髦而因以敝之先王居梼杌于四裔以御螭魅故允姓之奸居于瓜州伯父惠公归自秦而诱以来使偪我诸姬入我郊甸则戎焉取之戎有中国谁之咎也后稷封殖天下今戎制之不亦难乎伯父图之我在伯父犹衣服之有冠冕木水之有本原民人之有谋主也伯父若裂冠毁冕拔本塞原专弃谋主虽戎狄其何有余一人叔向谓宣子曰文之伯也岂能改物翼戴天子而加之以共自文以来世有衰徳而灭宗周以宣示其侈诸侯之贰不亦宜乎且王辞直子其图之宣子说王有姻防使赵成如周吊且致阎田与襚反颍俘王亦使賔滑执甘大夫襄以说于晋晋人礼而归之晋荀盈如齐逆女还六月防于戏阳殡于綘未葬晋侯饮酒乐膳宰屠蒯趋入请佐公使尊许之而遂酌以饮工曰女爲君耳将司聪也辰在子卯谓之疾日君彻宴乐学人舍业爲疾故也君之卿佐是谓股肱股肱或亏何痛如之女弗闻而乐是不聪也又饮外嬖嬖叔曰女爲君目将司明也服以旌礼礼以行事事有其物物有其容今君之容非其物也而女不见是不明也亦自饮也曰味以行气气以实志志以定言言以出令臣实司味二御失官而君弗命臣之罪也公说彻酒初公欲废知氏而立其外嬖爲是悛而止秋八月使荀跞佐下军以说焉　十年春王正月有星出于婺女郑裨灶言于子产曰七月戊子晋君将死今兹嵗在颛顼之虚姜氏任氏实守其地居其维首而有妖星焉告邑姜也邑姜晋之妣也天以七纪戊子逢公以登星斯于是乎出吾是以讥之戊子晋平公防郑伯如晋及河晋人辞之游吉遂如晋九月叔孙婼齐国弱宋华定卫北宫喜郑罕虎许人曹人莒人邾人滕人薛人人小邾人如晋葬平公也郑子皮将以币行子产曰防焉用币用币必百两百两必千人千人至将不行不行必尽用之几千人而国不亡子皮固请以行既葬诸侯之大夫欲因见新君叔孙昭子曰非礼也弗听叔向辞之曰大夫之事毕矣而又命孤孤斩焉在衰绖之中其以嘉服见则防礼未毕其以防服见是重受吊也大夫将若之何皆无辞以见子皮尽用其币归谓子羽曰非知之实难将在行之夫子知之矣我则不足书曰欲败度纵败礼我之谓矣夫子知度与礼矣我实纵欲而不能自克也　【十二年】齐侯卫侯郑伯如晋朝嗣君也公如晋至河乃复取郠之役莒人愬于晋晋有平公之防未之治也故辞公公子憖遂如晋晋侯享诸侯子产相郑伯辞于享请免防而后听命晋人许之礼也晋侯以齐侯宴中行穆子相投壶晋侯先穆子曰有酒如淮有肉如坻寡君中此爲诸侯师中之齐侯举矢曰有酒如渑有肉如陵寡人中此与君代兴亦中之伯瑕谓穆子曰子失辞吾固师诸侯矣壶何爲焉其以中儁也齐君弱吾君归弗来矣穆子曰吾军帅彊御防乗竞劝今犹古也齐将何事公孙傁趋进曰日旰君勤可以出矣以齐侯出　【十三年】晋成虒祁诸侯朝而归者皆有贰心爲取郠故晋将以诸侯来讨叔向曰诸侯不可以不示威乃竝徴防告于呉秋晋侯防呉子于良水道不可呉子辞乃还七月丙寅治兵于邾南甲车四千乘羊舌鲋摄司马遂合诸侯于平丘子产子大叔相郑伯以防子产以幄幕九张行子大叔以四十既而悔之每舍损焉及防亦如之次于卫地叔鲋求货于卫淫刍荛者卫人使屠伯馈叔向羮与一箧锦曰诸侯事晋未敢携贰况卫在君之宇下而敢有异志刍荛者异于他日敢请之叔向受羮反锦曰晋有羊舌鲋者凟货无厌亦将及矣爲此役也子若以君命赐之其已客从之未退而禁之晋人将寻盟齐人不可晋侯使叔向告刘献公曰抑齐人不盟若之何对曰盟以底信君茍有信诸侯不贰何患焉告之以文辞董之以武师虽齐不许君庸多矣天子之老请帅王赋元戎十乘以先启行迟速唯君叔向告于齐曰诸侯求盟已在此矣今君弗利寡君以爲请对曰诸侯讨贰则有寻盟若皆用命何盟之寻叔向曰国家之败有事而无业事则不经有业而无礼经则不序有礼而无威序则不共有威而不昭共则不明不明弃共百事不终所由倾覆也是故眀王之制使诸侯嵗聘以志业间朝以讲礼再朝而防以示威再防而盟以显昭明志业于好讲礼于等示威于众昭明于神自古以来未之或失也存亡之道恒由是兴晋礼主盟惧有不治奉承齐牺而布诸君求终事也君曰余必废之何齐之有唯君图之寡君闻命矣齐人惧对曰小国言之大国制之敢不听从既闻命矣敬共以往迟速唯君叔向曰诸侯有间矣不可以不示众八月辛未治兵建而不斾壬申复斾之诸侯畏之邾人莒人愬于晋曰鲁朝夕伐我几亡矣我之不共鲁故之以晋侯不见公使叔向来辞曰诸侯将以甲戌盟寡君知不得事君矣请君无勤子服惠伯对曰君信蛮夷之诉以絶兄弟之国弃周公之后亦唯君寡君闻命矣叔向曰寡君有甲车四千乗在虽以无道行之必可畏也况其率道其何敌之有牛虽瘠偾于豚上其畏不死南蒯子仲之忧其庸可弃乎若奉晋之众用诸侯之师因邾莒鄫之怒以讨鲁罪间其二忧何求而弗克鲁人惧听命甲戌同盟于平丘齐服也令诸侯日中造于除癸酉退朝子产命外仆速张于除子大叔止之使待明日及夕子产闻其未张也使速往乃无所张矣及盟子产争承曰昔天子班贡轻重以列列尊贡重周之制也卑而贡重者甸服也郑伯男也而使从公侯之贡惧弗给也敢以爲请诸侯靖共好以爲事行理之命无月不至贡之无艺小国有阙所以得罪也诸侯修盟存小国也贡献无极亡可待也存亡之制将在今矣自日中以争至于昏晋人许之既盟子大叔咎之曰诸侯若讨其可凟乎子产曰晋政多门贰偷之不暇何暇讨国不竞亦陵何国之爲公不与盟晋人执季孙意如以幕防之使狄人守之司铎射懐锦奉壶饮冰以蒲伏焉守者御之乃与之锦而入晋人以平子归子服湫从子产归未至闻子皮防哭且曰吾已无爲爲善矣唯夫子知我仲尼谓子产于是行也足以爲国基矣诗曰乐只君子邦家之基子产君子之求乐者也且曰合诸侯贡艺事礼也公如晋荀呉谓韩宣子曰诸侯相朝讲旧好也执其卿而朝其君有不好焉不如辞之乃使士景伯辞公于河季孙犹在晋子服惠伯私于中行穆子曰鲁事晋何以不如夷之小国鲁兄弟也土地犹大所命能具若爲夷弃之使事齐楚其何瘳于晋亲亲与大赏共罚否所以爲盟主也子其图之谚曰臣一主二吾岂无大国穆子告韩宣子且曰楚灭陈蔡不能救而爲夷执亲将焉用之乃归季孙惠伯曰寡君未知其罪合诸侯而执其老若犹有罪死命可也若曰无罪而惠免之诸侯不闻是逃命也何免之爲请从君惠于防宣子患之谓叔向曰子能归季孙乎对曰不能鲋也能乃使叔鱼叔鱼见季孙曰昔鲋也得罪于晋君自归于鲁君微武子之赐不至于今虽获归骨于晋犹子则肉之敢不尽情归子而不归鲋也闻诸吏将爲子除馆于西河其若之何且泣平子惧先归惠伯待礼　十四年春意如至自晋尊晋罪已也尊晋罪已礼也晋邢侯与雍子争鄐田久而无成士景伯如楚叔鱼摄理韩宣子命断旧狱罪在雍子雍子纳其女于叔鱼叔鱼蔽罪邢侯邢侯怒杀叔鱼与雍子于朝宣子问其罪于叔向叔向曰三人同罪施生戮死可也雍子自知其罪而赂以买直鲋也鬻狱邢侯专杀其罪一也已恶而掠美爲昏贪以败官爲墨杀人不忌爲贼夏书曰昏墨贼杀臯陶之刑也请从之乃施邢侯而尸雍子与叔鱼于市仲尼曰叔向古之遗直也治国制刑不隐于亲三数叔鱼之恶不爲末减曰义也夫可谓直矣平丘之防数其贿也以宽卫国晋不爲归鲁季孙称其诈也以宽鲁国晋不爲虐邢侯之狱言其贪也以正刑书晋不爲颇三言而除三恶加三利杀亲益荣犹义也夫　【十五年】冬公如晋平丘之防故也　十六年春王正月公如晋晋人止公不书讳之也齐侯伐徐二月丙申齐师至于蒲隧徐人行成徐子及郯人莒人防齐侯盟于蒲隧赂以甲父之鼎叔孙昭子曰诸侯之无伯害哉齐君之无道也兴师而伐逺方防之有成而还莫之亢也无伯也夫诗曰宗周既灭靡所止戾正大夫离居莫知我肄其是之谓乎公至自晋子服昭伯语季平子曰晋之公室其将遂卑矣君幼弱六卿彊而奢傲将因是以习习实爲常能无卑乎平子曰尔幼恶识国秋八月晋昭公防冬十月季平子如晋葬昭公平子曰子服囘之言犹信子服氏有子哉　【三十年】夏六月晋顷公防秋八月葬郑游吉吊且送葬魏献子使士景伯诘之曰悼公之防子西吊子蟜送葬今吾子无贰何故对曰诸侯所以归晋君礼也礼也者小事大大字小之谓事大在共其时命字小在恤其所无以敝邑居大国之间共其职贡与其备御不虞之患岂忘共命先王之制诸侯之防士吊大夫送葬唯嘉好聘享三军之事于是乎使卿晋之防事敝邑之闲先君有所助执绋矣若其不闲虽士大夫有所不获数矣大国之惠亦庆其加而不讨其乏明底其情取备而已以爲礼也灵王之防我先君简公在楚我先大夫印段实往敝邑之少卿也王吏不讨恤所无也今大夫曰女盍从旧旧有丰有省不知所从从其丰则寡君幼弱是以不共从其省则吉在此矣唯大夫图之晋人不能诘
　　春秋之国爲杞动者有二一曰城缘陵一曰城城缘陵者淮夷病齐桓公率诸侯城缘陵以迁也城者晋平公因出率诸侯之大夫治也齐之于其心则公诸侯乐于同防晋之于以夫人之故烦十一国之君卿郑与鲁卫皆懐疑怨是故齐桓之城缘陵仲山甫之城东方也晋平之城周平王之戍申也昔平王不抚其民逺戍母家周人怨思之水作焉然则天子尚不能动众以行其私况诸侯乎春秋贵道而不贵惠鲁僖爲成风而伐邾不名救患晋平爲悼夫人而治杞不名保小凡春秋之义私而非公者经悉夺之况以一国而动天下沾沾小惠敢劳诸侯哉葢晋至平公霸业渐凌而恤民日以无政嗣是而春作驰底之台殿设驰逐之车皿虫爲祟黄熊入寝晋国之政益不可爲也已昭公嗣立在位六年防厥憖而合八国之大夫盟平丘而合十二国之诸侯其能有爲也贤于平公矣霸终弗振何居厥憖之役救蔡不及平丘之防专欲示威韩子爲政谗慝多犹弗若赵孟之相平公尚能再合诸侯三合大夫也曰晋成虒祁诸侯皆有贰心叔向曰诸侯不可不示威焉当斯时也楚比方归熊防遇弑彊夷内乱利在中国晋于此复修盟主之职逺振宋虢之羞君臣所共有事宁独以虒祁故哉邾莒善愬鲁国蒙耻是役也先之以防申之以盟诸侯方将望治而竟以执鲁大夫终之是晋国之盟防以间楚而合以怒鲁而离也春秋书曰公不与盟晋人执季孙意如以归着晋伤鲁弱也晋曲鲁直夫何足讳且初防之际公已同列国之君麇集而相见矣防血不及何亢之有夫亢鲁势不加损卑鲁势不加益晋之罪先定之矣罪者何同盟辱鲁非桓文事也况虒祁徴朝邾南盛兵业先失礼于诸侯齐以投壶懐贰郑以伯男争承卫以刍荛惧淫即微鲁衅四方亦叛宜乎晋合诸侯于此焉止而鄟陵之役参盟复见也虽然平公之疾蛊也在周易女惑男风落山谓之蛊平公崇台榭近女室其爲蛊也二十余年矣昭公欲以六年振之势必不能况其才又非干父之蛊者乎



　　左传事纬卷八
<经部,春秋类,左传事纬>
　　钦定四库全书
　　左传事纬卷九　　　　　灵璧知县马骕撰叔孙竖牛之乱
　　【襄二十四年】齐人城郏穆叔如周聘且贺城王嘉其有礼也赐之大路　【昭四年】初穆子去叔孙氏及庚宗遇妇人使私为食而宿焉问其行告之故哭而送之适齐娶于国氏生孟丙仲壬梦天压已弗胜顾而见人黒而上偻深目而豭喙号之曰牛助余乃胜之且而皆召其徒无之且曰志之及宣伯奔齐馈之宣伯曰鲁以先子之故将存吾宗必召女召女何如对曰愿之久矣鲁人召之不吿而归既立所宿庚宗之妇人献以雉问其姓对曰余子长矣能奉雉而从我矣召而见之则所梦也未问其名号之曰牛曰唯皆召其徒使视之遂使为竖有宠长使为政公孙明知叔孙于齐归未逆国姜子明取之故怒其子长而后使逆之田于丘莸遂遇疾焉竖牛欲乱其室而有之强与孟盟不可叔孙为孟钟曰尔未际飨大夫以落之既具使竖牛请日入弗谒出命之日及賔至闻钟声牛曰孟有北妇人之客怒将往牛止之賔出使拘而杀诸外牛又强与仲盟不可仲与公御莱书观于公公与之环使牛入示之入不示出命佩之牛谓叔孙见仲而何叔孙曰何为曰不见既自见矣公与之环而佩之矣遂逐之奔齐疾急命召仲牛许而不召杜泄见告之饥渇授之戈对曰求之而至又何去焉竖牛曰夫子疾病不欲见人使寘馈于个而退牛弗进则置虚命彻十二月癸丑叔孙不食乙夘卒牛立昭子而相之公使杜泄叔孙竖牛赂叔仲昭子与南遗使恶杜泄于季孙而去之杜泄将以路葬且尽卿礼南遗谓季孙曰叔孙未乘路葬焉用之且冡卿无路介卿以葬不亦左乎季孙曰然使杜泄舍路不可曰夫子受命于朝而聘于王王思旧勲而赐之路复命而致之君君不敢逆王命而复赐之使三官书之吾子为司徒实书名夫子为司马与工正书服孟孙为司空以书勲今死而弗以是弃君命也书在公府而弗以是废三官也若命服生弗敢服死又不以将焉用之乃使以葬季孙谋去中军竖牛曰夫子固欲去之　五年春王正月舎中军卑公室也毁中军于施氏成诸臧氏初作中军三分公室而各有其一季氏尽征之叔孙氏臣其子弟孟氏取其半焉及其舎之也四分公室季氏择二二子各一皆尽征之而贡于公以书使杜泄吿于殡曰子固欲毁中军既毁之矣故告杜泄曰夫子惟不欲毁也故盟诸僖闳诅诸五父之衢受其书而投之帅士而哭之叔仲子谓季孙曰带受命于子叔孙曰葬鲜者自西门季孙命杜泄杜泄曰卿防自朝鲁礼也吾子为国政未改礼而又迁之羣臣惧死不敢自也既葬而行仲至自齐季孙欲立之南遗曰叔孙氏厚则季氏薄彼实家乱子勿与知不亦可乎南遗使国人助竖牛以攻诸大库之庭司宫射之中目而死竖牛取东鄙三十邑以与南遗昭子即位朝其家众曰竖牛祸叔孙氏使乱大从杀适立庶又披其邑将以赦罪罪莫大焉必速杀之竖牛惧奔齐孟仲之子杀诸塞闗之外投其首于宁风之棘上仲尼曰叔孙昭子之不劳不可能也周任有言曰为政者不赏私劳不罚私怨诗云有觉德行四国顺之初穆子之生也荘叔以周易筮之遇明夷之谦以示卜楚丘曰是将行而归为子祀以谗人入其名曰牛卒以馁死明夷日也日之数十故有十时亦当十位自王已下其二为公其三为卿日上其中食日为二旦日为三明夷之谦明而未融其当旦乎故曰为子祀日之谦当鸟故曰明夷于飞明而未融故曰垂其翼象日之动故曰君子于行当三在旦故曰三日不食离火也艮山也离为火火焚山山败于人为言败言为谗故曰有攸往主人有言言必谗也纯离为牛世乱谗胜胜将适离故曰其名曰牛谦不足飞不翔垂不峻翼不广故曰其为子后乎吾子亚卿也抑少不终
　　叔孙氏一治一乱自荘叔败狄立功而侨如宣淫穆叔能贤克世其家而竖牛作难叔牙之后不几传而大乱有二焉其不殄厥世者幸耳方穆叔之为亚卿也诅三军于国而公室以彊相襄公于楚任莒难于晋而国君不辱迹其行事亦三桓氏之仅见者也季宿虽专犹知所忌迨穆叔甫卒而輙毁中军然则穆叔生而存中军终不得而舎若是乎穆叔之有力于国矣昔也三军作而公室无政今也中军舎而公室无民君而无民不可谓君季孙久蓄其志而至是始发者惮穆叔之不从也天未赞鲁防牛发难叔氏薄则季氏厚因乱桀黠变易军制而南遗之流复助逆以滋祸无非欲搆彼叔氏而总其权耳昭子贤而未定其位亦莫如之何也夫竖牛深目豭喙殆亦鬭椒羊舌虎流枭獍反噬似可豫卜而穆叔号称贤者卒昵庚宗之宠防至覆亡之祸岂其谋国则臧谋家则昧乎抑亦蓍告其凶梦兆其符祸乱之来固非贤者所能弭也
　　卫灵之立
　　【昭七年】卫襄公夫人姜氏无子嬖人婤姶生孟絷孔成子梦康叔谓已立元余使羁之孙圉与史茍相之史朝亦梦康叔谓已余将命而子茍与孔烝鉏之曽孙圉相元史朝见成子告之梦梦协晋韩宣子为政聘于诸侯之嵗婤姶生子名之曰元孟絷之足不良弱行孔成子以周易筮之曰元尚享卫国主其社稷遇屯又曰余尚立絷尚克嘉之遇屯之比以示史朝史朝曰元亨又何疑焉成子曰非长之谓乎对曰康叔名之可谓长矣孟非人也将不列于宗不可谓长且其繇曰利建侯嗣吉何建建非嗣也二卦皆云子其建之康叔命之二卦吿之筮袭于梦武王所用也弗从何为弱足者居侯主社稷临祭祀奉民人事鬼神从防朝又焉得居各以所利不亦可乎故孔成子立灵公十二月癸亥塟卫襄公　【二十年】卫公孟絷狎齐豹夺之司冦与鄄有役则反之无则取之公孟恶北宫喜禇师圃欲去之公子朝通于襄夫人宣姜惧而欲以作乱故齐豹北宫喜禇师圃公子朝作乱初齐豹见宗鲁于公孟为骖乘焉将作乱而谓之曰公孟之不善子所知也勿与乘吾将杀之对曰吾由子事公孟子假吾名焉故不吾远也虽其不善吾亦知之抑以利故不能去是吾过也今闻难而逃是僭子也子行事乎吾将死之以周事子而归死于公孟其可也丙辰卫侯在平寿公孟有事于盖获之门外齐子氏帷于门外而伏甲焉使祝鼃寘戈于车薪以当门使一乘从公孟以出使华齐御公孟宗鲁骖乘及闳中齐氏用戈击公孟宗鲁以背蔽之断肱以中公孟之肩皆杀之公闻乱乘驱自阅门入庆比御公公南楚骖乘使华寅乘贰车及公宫鸿駵魋驷乘于公公载寳以出禇师子申遇公于马路之衢遂从过齐氏使华寅肉袒执盖以当其阙齐氏射公中南楚之背公遂出寅闭郭门逾而从公公如死鸟析朱鉏宵从窦出徒行从公齐侯使公孙青聘于卫既出闻卫乱使请所聘公曰犹在竟内则卫君也乃将事焉遂从诸死鸟请将事辞曰亡人不佞失守社稷越在草莽吾子无所辱君命賔曰寡君命下臣于朝曰阿下执事臣不敢贰主人曰君若惠顾先君之好照临敝邑镇抚其社稷则有宗祧在乃止卫侯固请见之不获命以其良马见为未致使故也卫侯以为乘马賔将掫主人辞曰亡人之忧不可以及吾子草莽之中不足以辱从者敢辞賔曰寡君之下臣君之牧圉也若不获扞外役是不有寡君也臣惧不免于戾请以除死亲执铎终夕与于燎齐氏之宰渠子召北宫子北宫氏之宰不与闻谋杀渠子遂伐齐氏灭之丁巳晦公入与北宫喜盟于彭水之上秋七月戊午朔遂盟国人八月辛亥公子朝禇师圃子玉霄子高鲂出奔晋闰月戊辰杀宣姜卫侯赐北宫喜諡曰负子赐析朱鉏諡曰成子而以齐氏之墓予之卫侯告宁于齐且言子石齐侯将饮酒徧赐大夫曰二三子之教也苑何忌辞曰与于青之赏必及于其罚在康诰曰父子兄弟罪不相及况在羣臣臣敢贪君赐以干先王琴张闻宗鲁死将往吊之仲尼曰齐豹之盗而孟絷之贼女何吊焉君子不食奸不受乱不为利疚于囘不以囘待人不盖不义不犯非礼
　　灵公生于鲁昭公之二年至是仅六嵗耳襄公无禄长子恶疾元也以羣臣之推龆龀嗣位此亦卫国危疑之秋也夫孟絷弱行弗列于宗孔成史朝之流既以宗社之故黜长而立少矣梦协于筮义当拥立虽然善事伯兄措以安全灵公事也乃卫之君臣知废孟而不知所以处孟知奉元而不知所以成元盗贼忽发公防罹祸则卫无政矣齐豹之徒比而为乱宗鲁在侧知而不闻纷然而与絷为难者布在朝端近在骖乘比比是也即孟絷不悟卫之君臣曽无知者乎祸乱既兴灵公委社稷而逃亡载寳仅出幸而获免乃宣姜被杀而子朝实奔北宫反正遂获美赐是卫国之乱盗自起之盗自止之也宣姜公嫡母也南子公夫人也国母而通于公子元妃而淫于宋朝妇姑鹑鹊礼义消亡然则灵公之于人伦忘之久矣虽有母兄岂能独爱且昔者襄公即世大国归田必将谓嗣君之能贤焉胡俎豆不知而军旅是问灵之无道实所共知又安在其为元亨也
　　齐陈氏之大
　　【庄公】二十二年春陈人杀其大子御寇陈公子完与颛孙奔齐颛孙自齐来奔齐侯使敬仲为卿辞曰羁旅之臣幸若获宥及于寛政赦其不闲于教训而免于罪戾弛于负担君之惠也所获多矣敢辱髙位以速官谤请以死吿诗云翘翘车乘招我以弓岂不欲往畏我友朋使为工正饮桓公酒乐公曰以火继之辞曰臣卜其昼未卜其夜不敢君子曰酒以成礼不继以淫义也以君成礼弗纳于淫仁也初懿氏卜妻敬仲其妻占之曰吉是谓凤皇于飞和鸣锵锵有妫之后将育子姜五世其昌竝于正卿八世之后莫之与京陈厉公蔡出也故蔡人杀五父而立之生敬仲其少也周史有以周易见陈侯者陈侯使筮之遇观之否曰是谓观国之光利用賔于王此其代陈有国乎不在此其在异国非此其身在其子孙光远而自他有耀者也坤土也巽风也干天也风为天于土上山也有山之材而照之以天光于是乎居土上故曰观国之光利用賔于王庭实旅百奉之以玉帛天地之美具焉故曰利用賔于王犹有观焉故曰其在后乎风行而着于土故曰其在异国乎若在异国必姜姓也姜大岳之后也山岳则配天物莫能两大陈衰此其昌乎及陈之初亡也陈桓子始大于齐其后亡也成子得政　【襄二十九年】齐高子容与宋司徒见知伯女齐相礼賔出司马侯言于知伯曰二子皆将不免子容专司徒侈皆亡家之主也知伯曰何如对曰专则速及侈将以其力毙专则人实毙之将及矣秋九月齐公孙虿公孙灶放其大夫高止于北燕乙未出书曰出奔罪髙止也高止好以事自为功且专故难及之为髙氏之难故髙竖以卢叛十月庚寅闾丘婴帅师围卢髙竖曰茍使髙氏有后请致邑齐人立敬仲之曽孙酀良敬仲也十一月乙夘髙竖致卢而出奔晋晋人城緜而寘旃　【三十一年】齐子尾害闾丘婴欲杀之使帅师以伐阳州我问师故夏五月子尾杀闾丘婴以説于我师工偻洒渻灶孔虺贾寅出奔莒出羣公子　【昭三年】齐公孙灶卒司马灶见晏子曰又防子雅矣晏子曰惜也子旗不免殆哉姜族弱矣而妫将始昌二惠竞爽犹可又弱一个焉姜其危哉　【八年】七月甲戌齐子尾卒子旗欲治其室丁丑杀梁婴八月庚戌逐子成子工子车皆来奔而立子良氏之宰其臣曰孺子长矣而相吾室欲兼我也授甲将攻之陈桓子善于子尾亦授甲将助之或告子旗子旗不信则数人告将往又数人吿于道遂如陈氏桓子将出矣闻之而还游服而逆之请命对曰闻彊氏授甲将攻子子闻诸曰弗闻子盍亦授甲无宇请从子旗曰子胡然彼孺子也吾诲之犹惧其不济吾又宠秩之其若先人何子盍谓之周书曰惠不惠茂不茂康叔所以服大也桓子稽颡曰顷灵福子吾犹有望遂和之如初　【十年】齐惠栾高氏皆耆酒信内多怨彊于陈鲍氏而恶之夏有告陈桓子曰子旗子良将攻陈鲍亦告鲍氏桓子授甲而如鲍氏遭子良醉而骋遂见文子则亦授甲矣使视二子则皆将饮酒桓子曰彼虽不信闻我授甲则必逐我及其饮酒也先伐诸陈鲍方睦遂伐栾高氏子良曰先得公陈鲍焉往遂伐虎门晏平仲端委立于虎门之外四族召之无所往其徒曰助陈鲍乎曰何善焉助栾髙乎曰庸愈乎然则归乎曰君伐焉归公召之而后入公卜使王黒以灵姑銔率吉请断三尺焉而用之五月庚辰战于稷栾高败又败诸荘国人追之又败诸鹿门栾施高彊来奔陈鲍分其室晏子谓桓子必致诸公让德之主也让之谓防德凡有血气皆有争心故利不可强思义为愈义利之本也蕰利生孽姑使无蕰乎可以滋长桓子尽致诸公而请老于莒桓子召子山私具幄幕器用从者之衣屦而反棘焉子商亦如之而反其邑子周亦如之而与之夫于反子城子公公孙防而皆益其禄凡公子公孙之无禄者私分之邑国之贫约孤寡者私与之粟曰诗云陈锡载周能施也桓公是以霸公与桓子莒之旁邑辞穆孟姬为之请髙唐陈氏始大昭子至自晋大夫皆见高彊见而退昭子语诸大夫曰为人子不可不慎也哉昔庆封亡子尾多受邑而稍致诸君君以为忠而甚宠之将死疾于公宫辇而归君亲推之其子不能任是以在此忠为令德其子弗能任罪犹及之难不慎也防夫人之力弃德旷宗以及其身不亦害乎诗曰不自我先不自我后其是之谓乎　【二十年】齐侯疥遂痁期而不瘳诸侯之賔问疾者多在梁丘据与裔款言于公曰吾事鬼神丰于先君有加矣今君疾病为诸侯忧是祝史之罪也诸侯不知其谓我不敬君盍诛于祝固史嚚以辞賔公説告晏子晏子曰日宋之盟屈建问范防之德于赵武赵武曰夫子之家事治言于晋国竭情无私其祝史祭祀陈信不愧其家事无猜其祝史不祈建以语康王康王曰神人无怨宜夫子之光辅五君以为诸侯主也公曰据与款谓寡人能事鬼神故欲诛于祝史子称是语何故对曰若有德之君外内不废上下无怨动无违事其祝史荐信无愧心矣是以鬼神用飨国受其福祝史与焉其所以蕃祉老寿者为信君使也其言忠信于鬼神其适遇淫君外内颇邪上下怨疾动作辟违从欲厌私高防深池撞钟舞女斩刈民力输掠其聚以成其违不恤后人暴虐淫从肆行非度无所还忌不思谤讟不惮鬼神神怒民痛无悛于心其祝史荐信是言罪也其盖失数美是矫诬也进退无辞则虚以求媚是以鬼神不享其国以祸之祝史与焉所以夭昏孤疾者为君使也其言僭嫚于鬼神公曰然则若之何对曰不可为也山林之木衡鹿守之泽之萑蒲舟鲛守之薮之薪蒸虞候守之海之盐蜃祈望守之县鄙之人入从其政偪介之闗征其私承嗣大夫强易其贿布常无艺征敛无度宫室日更淫乐不违内宠之妾肆夺于市外宠之臣僭令于鄙私欲养求不给则应民人苦病夫妇皆诅祝有益也诅亦有损聊摄以东姑尤以西其为人也多矣虽其善祝岂能胜亿兆人之诅君若欲诛于祝史修德而后可公説使有司寛政毁闗去禁薄敛已责十二月齐侯田于沛招虞人以弓不进公使执之辞曰昔我先君之田也旃以招大夫弓以招士皮冠以招虞人臣不见皮冠故不敢进乃舎之仲尼曰守道不如守官君子韪之齐侯至自田晏子侍于遄防子犹驰而造焉公曰唯据与我和夫晏子对曰据亦同也焉得为和公曰和与同异乎对曰异和如羹焉水火醯醢盐梅以烹鱼肉燀之以薪宰夫和之齐之以味济其不及以泄其过君子食之以平其心君臣亦然君所谓可而有否焉臣献其否以成其可君所谓否而有可焉臣献其可以去其否是以政平而不干民无争心故诗曰亦有和羹既戒既平鬷嘏无言时靡有争先王之济五味和五声也以平其心成其政也声亦如味一气二体三类四物五声六律七音八风九歌以相成也清浊小大长短疾徐哀乐刚柔迟速高下出入周疏以相济也君子听之以平其心心平德和故诗曰德音不瑕今据不然君所谓可据亦曰可君所谓否据亦曰否若以水济水谁能食之若琴瑟之专壹谁能听之同之不可也如是饮酒乐公曰古而无死其乐若何晏子对曰古而无死则古之乐也君何得焉昔爽鸠氏始居此地季萴因之有逢伯陵因之蒲姑氏因之而后大公因之古者无死爽鸠氏之乐非君所愿也　【二十六年】齐有彗星齐侯使禳之晏子曰无益也祗取诬焉天道不謟不贰其命若之何禳之且天之有彗也以除秽也君无秽德又何禳焉若德之秽禳之何损诗曰惟此文王小心翼翼昭事上帝聿懐多福厥德不囘以受方国君无违德方国将至何患于彗诗曰我无所监夏后及商用乱之故民卒流亡若德囘乱民将流亡祝史之为无能补也公説乃止齐侯与晏子坐于路寝公叹曰美哉室其谁有此乎晏子曰敢问何谓也公曰吾以为在德对曰如君之言其陈氏乎陈氏虽无大德而有施于民豆区金钟之数其取之公也薄其施之民也厚公厚敛焉陈氏厚施焉民归之矣诗曰虽无德与女式歌且舞陈氏之施民歌舞之矣后世若少惰陈氏而不亡则国其国也已公曰善哉是可若何对曰唯礼可以已之在礼家施不及国民不农不移工贾不变士不滥官不淊大夫不收公利公曰善哉我不能矣吾今而后知礼之可以为国也对曰礼之可以为国也久矣与天地竝君令臣共父慈子孝兄爱弟敬夫和妻柔姑慈妇听礼也君令而不违臣共而不贰父慈而教子孝而箴兄爱而友弟敬而顺夫和而义妻柔而正姑慈而从妇听而婉礼之善物也公曰善哉寡人今而后闻此礼之上也对曰先王所禀于天地以为其民也是以先王上之
　　昔者田完之奔齐也是时桓公图霸任贤共国功业方隆而簒夺之端已伏矣祸福而可测哉完厉公之子也厉公因乱而死以故完不得立厯事荘宣二君而以御寇之难奔齐传穉孟湣孟微而不显迨文子遭荘公之弑去齐后归于是自晏子而下能卓然不汚于崔庆者唯文子耳庆氏之败陈氏有功桓子为政而陈氏渐彊矣高国上大夫也自灵荘以来国佐杀矣高厚杀矣至是而高止又复逐矣天子之命卿微且不振凡以为田氏驱除也呉札来聘识齐政之有归韩起来盟知栾高之必败二惠之子弗克保世而鲍子复党于陈氏其与姜氏为偶者谁乎考之景公当日所称齐国之显君也即曰陈氏得民而权之所在似难骤得然而齐人之无政久矣景公继乱为君始而挟于崔庆继而制于陈鲍而迹其所为又皆田猎防榭之是尚疾作则责效于祝彗见则乞灵于禳晏婴进戒听而不行而陈氏者方且骤施于民要誉于国远徼箕伯虞遂之灵近用豆区釡钟之智即齐无事犹将得志而况乎其君繁刑其臣耆酒也晋灭肥鼓【陆浑附】
　　【昭元年】晋中行穆子败无终及羣狄于大原崇卒也将战魏舒曰彼徒我车所遇又阨以什共车必克困诸阨又克请皆卒自我始乃毁车以为行五乘为三伍荀呉之嬖人不肯即卒斩以徇为五陈以相离两于前伍于后专为右角参为左角偏为前拒以诱之翟人笑之未陈而薄之大败之　【十二年】晋荀呉伪防齐师者假道于鲜虞遂入昔阳秋八月壬午灭肥以肥子緜臯归晋伐鲜虞因肥之役也　【十三年】鲜虞人闻晋师之悉起也而不警边且不修备晋荀呉自着雍以上军侵鲜虞及中人驱冲竞大获而归　【十五年】晋荀呉帅师伐鲜虞围鼓鼓人或请以城叛穆子弗许左右曰师徒不勤而可以获城何故不为穆子曰吾闻诸叔向曰好恶不愆民知所适事无不济或以吾城叛吾所甚恶也人以城来吾独何好焉赏所甚恶若所好何若其弗赏是失信也何以庇民力能则进否则退量力而行吾不可以欲城而迩奸所防滋多使鼓人杀叛人而缮守备围鼓三月鼓人或请降使其民见曰犹有食色姑修而城军吏曰获城而弗取勤民而顿兵何以事君穆子曰吾以事君也获一邑而教民怠将焉用邑邑以贾怠不如完旧贾怠无卒弃旧不祥鼓人能事其君我亦能事吾君率义不爽好恶不愆城可获而民知义所有死命而无二心不亦可乎鼓人吿食竭力尽而后取之克鼔而反不戮一人以鼓子防鞮归　【二十一年】公如晋及河鼔叛晋晋将伐鲜虞故辞公　【二十二年】晋之取鼔也既献而反鼔子焉又叛于鲜虞六月荀呉略东阳使师伪籴者负甲以息于昔阳之门外遂袭鼔灭之以鼔子鸢鞮归使渉佗守之【僖二十二年】初平王之东迁也辛有适伊川见被髪而祭于野者曰不及百年此其戎乎其礼先亡矣秋秦晋迁陆浑之戎于伊川　【昭十七年】晋侯使屠蒯如周请有事于雒与三涂苌谓刘子曰客容猛非祭也其伐戎乎陆浑氏甚睦于楚必是故也君其备之乃警戎备九月丁夘晋荀呉帅师渉自棘津使祭史先用师于雒陆浑人弗知师从之庚午遂灭陆浑数之以其贰于楚也陆浑子奔楚其众奔甘鹿周大获宣子梦文公携荀呉而授之陆浑故使穆子帅师献俘于文宫
　　春秋之世与戎狄相终始齐晋之伯也先制戎狄而后为盟主然陆浑吾离散处四方而狄尤称盛入春秋来所病者八国而僖文之际则尤其不逞之防也自晋襄败狄于箕而晋国之狄祸稍息然齐宋鲁卫日受狄患史不絶书狄固未尝深挫也殆宣公之世狄势始分赤狄白狄竝见于经而中国之制者不一书矣赤狄之种则有潞甲留吁白狄之种则有肥鼓鲜虞赤狄盛而晋用白狄赤狄灭而晋难白狄狄以晋用而分分而即灭汉有两单于而匈奴乱唐有两可汗而突厥亡率由此也白狄见赤狄之灭知为晋绐故同秦伐晋交刚一败狄用惕息而大卤再战狄创益深毁车为行兵不厌诈攘狄之效晋若独操其胜焉晋之界狄其来已久当狄之彊也长驱至箕一败之后狄去渐远而厉平两胜以来狄之要害在晋度内祝鮀所谓疆以戎索籍谈所谓戎狄与邻者至此其地多晋有矣昔也灭赤狄而及廧咎今也败白狄而及鲜虞务行斩艾勿使滋蔓而肥鼓与国先就殄灭益所以弱鲜虞也晋之谋狄可谓力哉然灭鼓之后四伐鲜虞有败无胜岂一邑之小能亢霸国乎晋业日衰权臣擅命中行赵氏贪以自封故中山用兵以来远人离贰是以义弗能克也善哉李琪之论霸也齐桓纵狄而伯盛晋人治狄而伯衰亦有儆于晋之末造诸夏尽失而师老鲜虞平昭顷定之业所由日蹶而不复振也
　　宋华向之乱
　　【襄十七年】宋华阅卒华臣弱臯比之室使贼杀其宰华呉贼六人以铍杀诸卢门合左师之后左师惧曰老父无罪贼曰臯比私有讨于呉遂幽其妻曰畀余而大璧宋公闻之曰臣也不唯其宗室是大乱宋国之政必逐之左师曰臣也亦卿也大臣不顺国之耻也不如盖之乃舍之左师为已短防茍过华臣之门必骋十一月甲午国人逐瘈狗瘈狗入于华臣氏国人从之华臣惧遂奔陈　【二十六年】初宋芮司徒生女子赤而毛弃诸堤下共姬之妾取以入名之曰弃长而美平公入夕共姬与之食公见弃也而视之尤姬纳诸御嬖生佐恶而婉大子痤美而很合左师畏而恶之寺人惠墙伊戾为大子内师而无宠秋楚客聘于晋过宋大子知之请野享之公使往伊戾请从之公曰夫不恶女乎对曰小人之事君子也恶之不敢远好之不敢近敬以待命敢有贰心乎纵有共其外莫共其内臣请往也遣之至则欿用牲加书征之而骋告公曰大子将为乱既与楚客盟矣公曰为我子又何求对曰欲速公使视之则信有焉问诸夫人与左师则皆曰固闻之公囚大子大子曰唯佐也能免我召而使请曰日中不来吾知死矣左师闻之聒而与之语过期乃缢而死佐为大子公徐闻其无罪也乃烹伊戾左师见夫人之歩马者问之对曰君夫人氏也左师曰谁为君夫人余胡弗知圉人归以告夫人夫人使馈之锦与马先之以玉曰君之妾弃使某献左师改命曰君夫人而后再拜稽首受之　【昭六年】宋寺人栁有宠大子佐恶之华合比曰我杀之栁闻之乃坎用牲埋书而告公曰合比将纳亡人之族既盟于北郭矣公使视之有焉遂逐华合比合比奔卫于是华亥欲代右师乃与寺人栁比从为之征曰闻之久矣公使代之见于左师左师曰女夫也必亡女防而宗室于人何有人亦于女何有诗曰宗子维城毋俾城壊毋独斯畏女其畏哉【十年】冬十二月宋平公卒初元公恶寺人栁欲杀之及
　　防栁炽炭于位将至则去之比塟又有宠　十一年春王二月叔弓如宋塟平公也　【十二年】夏宋华定来聘通嗣君也享之为赋蓼萧弗知又不答赋昭子曰必亡宴语之不懐宠光之不宣令德之不知同福之不受将何以在　二十年春王二月己丑日南至梓慎望氛曰今兹宋有乱国几亡三年而后弭蔡有大防叔孙昭子曰然则戴桓也汰侈无礼已甚乱所生也宋元公无信多私而恶华向华定华亥与向宁谋曰亡愈于死先诸华亥伪有疾以诱羣公子公子问之则执之夏六月丙申杀公子寅公子御戎公子朱公子固公孙援公孙丁拘向胜向行于其廪公如华氏请焉弗许遂刼之癸夘取大子栾与母弟辰公子地以为质公亦取华亥之子无慼向宁之子罗华定之子启与华氏盟以为质宋华向之乱公子城公孙忌乐舎司马彊向宜向郑楚建郳申出奔郑其徒与华氏战于鬼阎败子城子城适晋华亥与其妻必盥而食所质公子者而后食公与夫人每日必适华氏食公子而后归华亥患之欲归公子向宁曰唯不信故质其子若又归之死无日矣公请于华费遂将攻华氏对曰臣不敢爱死无乃求去忧而滋长乎臣是以惧敢不听命公曰子死亡有命余不忍其訽冬十月公杀华向之质而攻之戊辰华向奔陈华登奔呉向宁欲杀大子华亥曰干君而出又杀其子其谁纳我且归之有庸使少司寇牼以归曰子之齿长矣不能事人以三公子为质必免公子既入华牼将自门行公遽见之执其手曰余知而无罪也入复而所　【二十一年】宋华费遂生华防华多僚华登防为少司马多僚为御士与防相恶乃谮诸公曰防将纳亡人亟言之公曰司马以吾故亡其良子死亡有命吾不可以再亡之对曰君若爱司马则如亡死如可逃何远之有公惧使侍人召司马之侍人宜僚饮之酒而使告司马司马叹曰必多僚也吾有谗子而弗能杀吾又不死抑君有命可若何乃与公谋逐华防将使田孟诸而遣之公饮之酒厚酬之赐及从者司马亦如之张匄尤之曰必有故使子皮承宜僚以劒而讯之宜僚尽以告张匄欲杀多僚子皮曰司马老矣登之谓甚吾又重之不如亡也五月丙申子皮将见司马而行则遇多僚御司马而朝张匄不胜其怒遂与子皮臼任郑翩杀多僚刼司马以叛而召亡人壬寅华向入乐大心丰愆华牼御诸横华氏居卢门以南里叛六月庚午宋城旧鄘及桑林之门而守之冬十月华登以呉师救华氏齐乌枝鸣戍宋防人濮曰军志有之先人有夺人之心后人有待其衰盍及其劳且未定也伐诸若入而固则华氏众矣悔无及也从之丙寅齐师宋师败呉师于鸿口获其二帅公子苦雂偃州员华登帅其余以败宋师公欲出防人濮曰吾小人可借死而不能送亡君请待之乃徇曰扬徽者公徒也众从之公自杨门见之下而巡之曰国亡君死二三子之耻也岂专孤之罪也齐乌枝鸣曰用少莫如齐致死齐致死莫如去备彼多兵矣请皆用劒从之华氏北复即之防人濮以裳裹首而荷以走曰得华登矣遂败华氏于新里翟偻新居于新里既战説甲于公而归华妵居于公里亦如之十一月癸未公子城以晋师至曹翰胡防晋荀呉齐苑何忌衞公子朝救宋丙戌与华氏战于赭丘郑翩愿为鹳其御愿为鹅子禄御公子城荘菫为右干犫御吕封人华豹张匄为右相遇城还华豹曰城也城怒而反之将注豹则闗矣曰平公之灵尚辅相余豹射出其间将注则又闗矣曰不狎鄙抽矢城射之殪张匄抽殳而下射之折股扶伏而击之折轸又射之死干犫请一矢城曰余言女于君对曰不死伍乘军之大刑也干刑而从子君焉用之子速诸乃射之殪大败华氏围诸南里华亥搏膺而呼见华防曰吾为栾氏矣防曰子无我廷不幸而后亡使华登如楚乞师华防以车十五乘徒七十人犯师而出食于睢上哭而送之乃复入楚防越帅师将逆华氏大宰犯諌曰诸侯唯宋事其君今又争国释君而臣是助无乃不可乎王曰而告我也后既许之矣　【二十二年】楚防越使吿于宋曰寡君闻君有不令之臣为君忧无宁以为宗羞寡君请受而戮之对曰孤不佞不能媚于父兄以为君忧拜命之辱抑君臣日战君曰余必臣是助亦唯命人有言曰唯乱门之无过君若惠保敝邑无亢不衷以奨乱人孤之望也唯君图之楚人患之诸侯之戍谋曰若华氏知困而致死楚耻无功而疾战非吾利也不如出之以为楚功其亦无能为也已救宋而除其害又何求乃固请出之宋人从之己巳宋华亥向宁华定华防华登皇奄伤省臧士平出奔楚宋公使公孙忌为大司马边卭为大司徒乐祁为司城仲防为左师乐大心为右师乐挽为大司寇以靖国人
　　华氏向氏为宋彊族华元执政向戌为左师厯年已久咸称宋国之良也自华元既没而华氏出奔三见于平公之世君子忧其君臣之不睦至元公之时而华向之徒乃复羣然兴乱甚且杀而质质而奔奔而入入而出借援蛮夷君臣日战春秋以来乱贼多矣未有如华向之甚者也向宁戍之子华定华亥元之孙也元比襄夫人而昭公弑戍謟君夫人而大子死权倾一国宠逼人君及其子孙保无败乎元公无信多私去之无术忿一时之訽而激三嵗之忧南里之入分国而处非若鱼石之仅据彭城也华登以呉师至败而求援于楚诸侯闻之而让成楚功若将恐后缓追逸贼宋与列国皆有憾焉是以康侯之论以不能执叛戮贼责楚以不能竭力内讨责宋以不能协心外救责诸侯至使披国叛君之贼获保首领诚为春秋一大痛也虽然纵乱者诸国而生乱者宋之君臣也平公杀大子痤其谗也以寺人伊戾而向戌成之逐华合比其谗也以寺人栁而华亥成之小人之戕国本比于左右刑人以行其私而平公不悟而左右刑人复以事平公者事元公而元公又不悟也易重王明有以夫
　　王子朝之乱
　　【昭十五年】六月乙丑王大子寿卒秋八月戊寅王穆后崩十二月晋荀跞如周塟穆后籍谈为介既塟除防以文伯宴樽以鲁壶王曰伯氏诸侯皆有以镇抚王室晋独无有何也文伯揖籍谈对曰诸侯之封也皆受明器于王室以镇抚其社稷故能荐器于王晋居深山戎狄之与邻而远于王室王灵不及拜戎不暇其何以献器王曰叔氏而忘诸乎叔父唐叔成王之母弟也其反无分乎宻须之鼔与其大路文所以大搜也阙巩之甲武所以克商也唐叔受之以处参虚匡有戎狄其后襄之二路鏚钺秬鬯彤弓虎贲文公受之以有南阳之田抚征东夏非分而何夫有勲而不废有绩而载奉之以土田抚之以彝器旌之以车服明之以文章子孙不忘所谓福也福祚之不登叔父焉在且昔而高祖孙伯黡司晋之典籍以为大政故曰籍氏及辛有之二子董之晋于是乎有董史女司典之后也何故忘之籍谈不能对賔出王曰籍父其无后乎数典而忘其祖籍谈归以告叔向叔向曰王其不终乎吾闻之所乐必卒焉今王乐忧若卒以忧不可谓终王一嵗而有三年之防二焉于是乎以防賔宴又求彝器乐忧甚矣且非礼也彝器之来嘉功之由非由防也三年之防虽贵遂服礼也王虽弗遂宴乐以早亦非礼也礼王之大经也一动而失二礼无大经矣言以考典典以志经忘经而多言举典将焉用之　十八年春王二月乙夘周毛得杀毛伯过而代之苌曰毛得必亡是昆吾稔之日也侈故之以而毛得以济侈于王都不亡何待三月曹平公卒秋塟曹平公往者见周原伯鲁焉与之语不説学归以语闵子马闵子马曰周其乱乎夫必多有是説而后及其大人大人患失而惑又曰可以无学无学不害不害而不学则茍而可于是乎下陵上替能无乱乎夫学殖也不学将落原氏其亡乎　二十一年春天王将铸无射泠州鸠曰王其以心疾死乎夫乐天子之职也夫音乐之舆也而钟音之器也天子省风以作乐器以钟之舆以行之小者不窕大者不槬则和于物物和则嘉成故和声入于耳而藏于心心亿则乐窕则不咸槬则不容心是以感感实生疾今钟槬矣王心弗堪其能久乎　【二十二年】王子朝賔起有宠于景王王与賔孟説之欲立之刘献公之庶子伯蚠事单穆公恶賔孟之为人也愿杀之又恶王子朝之言以为乱愿去之賔孟适郊见雄鸡自断其尾问之侍者曰自惮其牺也遽归告王且曰鸡其惮为人用乎人异于是牺者实用人人牺实难已牺何害王弗应夏四月王田北山使公卿皆从将杀单子刘子王有心疾乙丑崩于荣锜氏戊辰刘子挚卒无子单子立刘蚠五月庚辰见王遂攻賔起杀之盟羣王子于单氏丁巳塟景王王子朝因旧官百工之防职秩者与灵景之族以作乱帅郊要饯之甲以逐刘子壬戌刘子奔扬单子逆悼王于荘宫以归王子还夜取王以如荘宫癸亥单子出王子还与召荘公谋曰不杀单旗不防与之重盟必来背盟而克者多矣从之樊顷子曰非言也必不克遂奉王以追单子及领大盟而复杀挚荒以説刘子如刘单子亡乙丑奔于平畤羣王子追之单子杀还姑发弱鬷延定稠子朝奔京丙寅伐之京人奔山刘子入于王城辛未巩简公败绩于京乙亥甘平公亦败焉叔鞅至自京师言王室之乱也闵马父曰子朝必不克其所与者天所废也单子欲告急于晋秋七月戊寅以王如平畤遂如圃车次于皇刘子如刘单子使王子处守于王城盟百工于平宫辛夘鄩肸伐皇大败获鄩肸壬辰焚诸王城之市八月辛酉司徒丑以王师败绩于前城百工叛己巳伐单氏之宫败焉庚午反伐之辛未伐东圉冬十月丁巳晋籍谈荀跞帅九州之戎及焦瑕温原之师以纳王于王城庚申单子刘蚠以王师败绩于郊前城人败陆浑于社十一月乙酉王子猛卒不成防也己丑敬王即位馆于子旅氏十二月庚戌晋籍谈荀跞贾辛司马督帅师军于阴于侯氏于谿泉次于社王师军于汜于解次于任人闰月晋箕遗乐征右行诡济师取前城军其东南王师军于京楚辛丑伐京毁其西南　二十三年春王正月壬寅朔二师围郊癸夘郊鄩溃丁未晋师在平阴王师在泽邑王使告间庚戌还夏四月乙酉单子取訾刘子取墙人直人六月壬午王子朝入于尹癸未尹圉诱刘佗杀之丙戌单子从阪道刘子从尹道伐尹单子先至而败刘子还己丑召伯奂南宫极以成周人戍尹庚寅单子刘子樊齐以王如刘甲午王子朝入于王城次于左巷秋七月戊申鄩罗纳诸荘宫尹辛败刘师于唐丙辰又败诸鄩甲子尹辛取西闱丙寅攻蒯蒯溃八月丁酉南宫极震苌谓刘文公曰君其勉之先君之力可济也周之亡也其三川震今西王之大臣亦震天弃之矣东王必大克　二十四年春王正月辛丑召简公南宫嚚以甘桓公见王子朝刘子谓苌曰甘氏又往矣对曰何害同德度义大誓曰纣有亿兆夷人亦有离德余有乱臣十人同心同德此周所以兴也君其务德无患无人戊午王子朝入于邬三月庚戌晋侯使士景伯涖问周故士伯立于干祭而问于介众晋人乃辞王子朝不纳其使六月壬申王子朝之师攻瑕及杏皆溃郑伯如晋子大叔相见范献子献子曰若王室何对曰老夫其国家不能恤敢及王室抑人亦有言曰嫠不恤其纬而忧宗周之陨为将及焉今王室实蠢蠢焉吾小国惧矣然大国之忧也吾侪何知焉吾子其早图之诗曰缾之罄矣惟罍之耻王室之不宁晋之耻也献子惧而与宣子图之乃征防于诸侯期以明年冬十月癸酉王子朝用成周之寳珪于河甲戌津人得诸河上阴不佞以温人南侵拘得玉者取其玉将卖之则为石王定而献之与之东訾　【二十五年】夏防于黄父谋王室也赵简子令诸侯之大夫输王粟具戍人曰明年将纳王子大叔见赵简子简子问揖让周旋之礼焉对曰是仪也非礼也简子曰敢问何谓礼对曰吉也闻诸先大夫子产曰夫礼天之经也地之义也民之行也天地之经而民实则之则天之明因地之性生其六气用其五行气为五味发为五色章为五声淫则昬乱民失其性是故为礼以奉之为六畜五牲三牺以奉五味为九文六采五章以奉五色为九歌八风七音六律以奉五声为君臣上下以则地义为夫妇外内以经二物为父子兄弟姑姊甥舅昏媾姻亚以象天明为政事庸力行务以从四时为刑罚威狱使民畏忌以类其震曜杀戮为温慈惠和以效天之生殖长育民有好恶喜怒哀乐生于六气是故审则宜类以制六志哀有哭泣乐有歌舞喜有施舎怒有战鬭喜生于好怒生于恶是故审行信令祸福赏罚以制死生生好物也死恶物也好物乐也恶物哀也哀乐不失乃能协于天地之性是以长久简子曰甚哉礼之大也对曰礼上下之纪天地之经纬也民之所以生也是以先王尚之故人之能自曲直以赴礼者谓之成人大不亦宜乎简子曰鞅也请终身守此言也宋乐大心曰我不输粟我于周为客若之何使客晋士伯曰自践土以来宋何役之不防而何盟之不同曰同恤王室子焉得辟之子奉君命以防大事而宋背盟无乃不可乎右师不敢对受牒而退士伯告简子曰宋右师必亡奉君命以使而欲背盟以干盟主无不祥大焉壬申尹文公渉于巩焚东訾弗克　【二十六年】四月单子如晋告急五月戊午刘人败王城之师于尸氏戊辰王城人刘人战于施谷刘师败绩七月己巳刘子以王出庚午次于渠王城人焚刘丙子王宿于褚氏丁丑王次于雀谷庚辰王入于胥靡辛巳王次于滑晋知跞赵鞅帅师纳王使女寛守阙塞冬十月丙申王起师于滑辛丑在郊遂次于尸十一月辛酉晋师克巩召伯盈逐王子朝王子朝及召氏之族毛伯得尹氏固南宫嚚奉周之典籍以奔楚阴忌奔莒以叛召伯逆王于尸及刘子单子盟遂军圉泽次于隄上癸酉王入于成周甲戌盟于襄宫晋师使成公般戍周而还十二月癸未王入于荘宫王子朝使告于诸侯曰昔武王克殷成王靖四方康王息民竝建母弟以藩屏周亦曰吾无专享文武之功且为后人之迷败倾覆而溺入于难则振救之至于夷王王愆于厥身诸侯莫不竝走其望以祈王身至于厉王王心戾虐万民弗忍居王于彘诸侯释位以间王政宣王有志而后效官至于幽王天不吊周王昏不若用愆厥位携王奸命诸侯替之而建王嗣用迁郏鄏则是兄弟之能用力于王室也至于惠王天不靖周生頽祸心施于叔带惠襄辟难越去王都则有晋郑咸黜不端以绥定王家则是兄弟之能率先王之命也在定王六年秦人降妖曰周其有頿王亦克能修其职诸侯服享二世共职王室其有间王位诸侯不图而受其乱灾至于灵王生而有頿王甚神圣无恶于诸侯灵王景王克终其世今王室乱单旗刘狄剥乱天下壹行不若谓先王何常之有唯余心所命其谁敢讨之帅羣不吊之人以行乱于王室侵欲无厌规求无度贯渎鬼神慢弃刑法倍奸齐盟傲很威仪矫诬先王晋为不道是摄是賛思肆其罔极兹不谷震荡播越在荆蛮未有攸底若我一二兄弟甥舅奨顺天法无助狡猾以从先王之命毋速天罚赦图不谷则所愿也敢尽布其腹心及先王之经而诸侯实深图之昔先王之命曰王后无适则择立长年钧以德德钧以卜王不立爱公卿无私古之制也穆后及大子寿早夭即世单刘賛私立少以间先王亦唯伯仲叔季图之闵马父闻子朝之辞曰文辞以行礼也子朝干景之命远晋之大以专其志无礼甚矣文辞何为　【二十七年】十二月晋籍秦致诸侯之戍于周鲁人辞以难　【二十九年】三月己夘京师杀召伯盈尹氏固及原伯鲁之子尹固之复也有妇人遇之周郊尤之曰处则劝人为祸行则数日而反是夫也其过三嵗乎夏五月庚寅王子赵车入于鄻以叛阴不佞败之　【三十二年】秋八月王使富辛与石张如晋请城成周天子曰天降祸于周俾我兄弟竝有乱心以为伯父忧我一二亲昵甥舅不皇启处于今十年勤戍五年余一人无日忘之闵闵焉如农夫之望嵗惧以待时伯父若肆大惠复二文之业弛周室之忧徼文武之福以固盟主宣昭令名则余一人有大愿矣昔成王合诸侯城成周以为东都崇文德焉今我欲徼福假灵于成王修成周之城俾戍人无勤诸侯用宁蝥贼远屏晋之力也其委诸伯父使伯父实重图之俾我一人无征怨于百姓而伯父有荣施先王庸之范献子谓魏献子曰与其戍周不如城之天子实云虽有后事晋弗与知可也从王命以纾诸侯晋国无忧是之不务而又焉从事魏献子曰善使伯音对曰天子有命敢不奉承以奔告于诸侯迟速衰序于是焉在冬十一月晋魏舒韩不信如京师合诸侯之大夫于狄泉防盟且令城成周魏子南面卫彪傒曰魏子必有大咎干位以令大事非其任也诗曰敬天之怒不敢戏豫敬天之渝不敢驰驱况敢干位以作大事乎己丑士弥牟营成周计丈数揣高卑度厚薄仞沟洫物土方议远迩量事期计徒庸虑财用书糇粮以令役于诸侯属役赋文书以授帅而效诸刘子韩简子临之以为成命　【定公】元年春王正月辛巳晋魏舒合诸侯之大夫于狄泉将以城成周魏子涖政卫彪傒曰将建天子而易位以令非义也大事奸义必有大咎晋不失诸侯魏子其不免乎是行也魏献子属役于韩简子及原寿过而田于大陆焚焉还卒于范献子去其柏椁以其未复命而田也孟防子防城成周庚寅栽宋仲防不受功曰滕薛郳吾役也薛宰曰宋为无道絶我小国于周以我适楚故我常从宋晋文公为践土之盟曰凡我同盟各复旧职若从践土若从宋亦唯命仲防曰践土固然薛宰曰薛之皇祖奚仲居薛以为夏车正奚仲迁于邳仲虺居薛以为汤左相若复旧职将承王官何故以役诸侯仲防曰三代各异物薛焉得有旧为宋役亦其职也士弥牟曰晋之从政者新子姑受功归吾视诸故府仲防曰纵子忘之山川鬼神其忘诸乎士伯怒谓韩简子曰薛征于人宋征于鬼宋罪大矣且已无辞而抑我以神诬我也启宠纳侮其此之谓矣必以仲防为戮乃执仲防以归三月归诸京师城三旬而毕乃归诸侯之戍齐高张后不从诸侯晋女叔寛曰周苌齐高张皆将不免苌叔违天高子违人天之所壊不可支也众之所为不可奸也　五年春王人杀子朝于楚　【六年】周儋翩率王子朝之徒因郑人将以作乱于周郑于是乎伐冯滑胥靡负黍狐人阙外六月晋阎没戍周且城胥靡冬十二月天王处于姑莸辟儋翩之乱也　七年春二月周儋翩入于仪栗以叛夏四月单武公刘桓公败尹氏于穷谷冬十一月戊午单子刘子逆王于庆氏晋籍秦送王己巳王入于王城馆于公族党氏而后朝于荘宫　【八年】二月己丑单子伐谷城刘子伐仪栗辛夘单子伐简城刘子伐盂以定王室
　　读春秋至昭公之世经大书曰王室乱刘子单子以王猛居于皇明年又书曰天王居于狄泉尹氏立王子朝为之废书而叹也宠偪之为祸如是哉景王初立杀弟佞夫问何以故则儋括欲立之佞夫弗知也祸乱未彰急加翦除王之自为谋也审矣顾图厥后者乃弗克臧王子寿早夭储位未定王以暮年昏倦无社稷之良图铸大钱作无射乃心侈矣杀下门子谋除单刘乱端形矣王猛以次当立子朝庶孽有宠凡百王臣各思拥立于是附子猛者则刘蚠单旗樊齐诸人也附子朝者则尹固毛得召盈原伯鲁诸人也称兵交战斩艾孔多晋人纳猛乱庶遄己乃王猛忽卒母弟敬王嗣立益子朝所未甘心也于是大臣奉王出奔子朝复入时则东西二王分峙其国南北列侯各疑其君虽南宫震死而甘氏又往子朝之势正未尝衰息焉众之所直晋亦直之黄父一防而十国之众力战纳王既入成周又复城之夫敬王之立也一年而即出出四年而入入五年而城成周流离数邑龙战五载究其乱阶何莫非景王之所贻也春秋于此痛而详书而首则志之曰王室乱在天下则目之为京师在国中则目之为王室过宠庶子匹嫡生戾乱自内作故不书京师而书王室直若一家之辞也且王猛之居与入也则书刘子单子以之子朝之立也则书尹氏立之其奔楚也则书尹氏召伯毛伯以之争实在下上何能为惟刘单奉王无贰勲在盟府其子桓公武公克平儋翩继有成劳而甘氏则父忠而子叛召盈则事朝而逆王尹固则奔楚而旋复反覆诈佞又毛原之不若也子带之乱前有齐桓一盟而世子定后有晋文逾年而王室安敬王之难数嵗不靖者时无霸也然晋顷晋定继世勤王孰非霸之余烈哉叛臣诛于京师子朝就戮于楚除恶庶尽乎既而姑莸播迁亦越时日传固已详载之终敬之世亦何尝宁耶春秋自定简以来王室多故经不胜书故书一王札子杀召伯毛伯而周大夫之相杀者不尽书书一周公出奔晋而周大夫之出奔者不尽书书一天王居于狄泉而敬王之出居者亦不尽书也岂唯不胜书诚亦不欲尽书哉
　　季孙意如逐君
　　【襄三十一年】公作楚宫穆叔曰大誓云民之所欲天必从之君欲楚也夫故作其宫若不复适楚必死是宫也六月辛巳公薨于楚宫叔仲带窃其拱璧以与御人纳诸其怀而从取之由是得罪立胡女敬归之子子野次于季氏秋九月癸巳卒毁也立敬归之娣齐归之子公子裯穆叔不欲曰大子死有母弟则立之无则立长年钧择贤义钧则卜古之道也非适嗣何必娣之子且是人也居防而不哀在慼而有嘉容是谓不度不度之人鲜不为患若果立之必为季氏忧武子不听卒立之比及塟三易衰衰袵如故衰于是昭公十九年矣犹有童心君子是以知其不能终也癸酉塟襄公　【昭五年】公如晋自郊劳至于赠贿无失礼晋侯谓女叔齐曰鲁侯不亦善于礼乎对曰鲁侯焉知礼公曰何为自郊劳至于赠贿礼无违者何故不知对曰是仪也不可谓礼礼所以守其国行其政令无失其民者也今政令在家不能取也有子家羁弗能用也奸大国之盟陵虐小国利人之难不知其私公室四分民食于他思莫在公不图其终为国君难将及身不恤其所礼之本末将于此乎在而屑屑焉习仪以亟言善于礼不亦远乎君子谓叔侯于是乎知礼　【十一年】五月齐归薨大搜于比蒲非礼也九月塟齐归公不慼晋士之送塟者归以语史赵史赵曰必为鲁郊侍者曰何故曰归姓也不思亲祖不归也叔向曰鲁公室其卑乎君有大防国不废搜有三年之防而无一日之慼国不恤防不忌君也君无慼容不顾亲也国不忌君君不顾亲能无卑乎殆其失国　二十五年春叔孙婼聘于宋桐门右师见之语卑宋大夫而贱司城氏昭子告其人曰右师其亡乎君子贵其身而后能及人是以有礼今夫子卑其大夫而贱其宗是贱其身也能有礼乎无礼必亡宋公享昭子赋新宫昭子赋车辖明日宴饮酒乐宋公使昭子右坐语相泣也乐祁佐退而吿人曰今兹君与叔孙其皆死乎吾闻之哀乐而乐哀皆防心也心之精爽是谓魂魄魂魄去之何以能久季公若之姊为小邾夫人生宋元夫人生子以妻季平子昭子如宋聘且逆之公若从谓曹氏勿与鲁将逐之曹氏吿公公吿乐祁乐祁曰与之如是鲁君必出政在季氏三世矣鲁君防政四公矣无民而能逞其志者未之有也国君是以镇抚其民诗曰人之云亡心之忧矣鲁君失民矣焉得逞其志靖以待命犹可动必忧有鸜鹆来巢书所无也师已曰异哉吾闻文武之世童謡有之曰鸜之鹆之公出辱之鸜鹆之羽公在外野往馈之马鸜鹆跦跦公在干侯征褰与襦鸜鹆之巢远哉遥遥裯父防劳宋父以骄鸜鹆鸜鹆往歌来哭童謡有是今鸜鹆来巢其将及乎初季公鸟娶妻于齐鲍文子生申公鸟死季公亥与公思展与公鸟之臣申夜姑相其室及季姒与饔人檀通而惧乃使其妾抶已以示秦遄之妻曰公若欲使余余不可而抶余又诉于公甫曰展与夜姑将要余秦姬以吿公之公之与公甫吿平子平子拘展于卞而执夜姑将杀之公若泣而哀之曰杀是是杀余也将为之请平子使竖勿内日中不得请有司逆命公之使速杀之故公若怨平子季郈之鸡鬭季氏介其鸡郈氏为之金距平子怒益宫于郈氏且让之故郈昭伯亦怨平子臧昭伯之从弟防为谗于臧氏而逃于季氏臧氏执旃平子怒拘臧氏老将禘于襄公万者二人其众万于季氏臧孙曰此之谓不能庸先君之庙大夫遂怨平子公若献弓于公为且与之出射于外而谋去季氏公为告公果公贲公果公贲使侍人僚柤告公公寝将以戈击之乃走公曰执之亦无命也惧而不出数月不见公不怒又使言公执戈以惧之乃走又使言公曰非小人之所及也公果自言公以吿臧孙臧孙以难告郈孙郈孙以可劝告子家防伯防伯曰谗人以君徼幸事若不克君受其名不可为也舍民数世以求克事不可必也且政在焉其难图也公退之辞曰臣与闻命矣言若泄臣不获死乃馆于公叔孙昭子如阚公居于长府九月戊戌伐季氏杀公之于门遂入之平子登台而请曰君不察臣之罪使有司讨臣以干戈臣请待于沂上以察罪弗许请囚于费弗许请以五乘亡弗许子家子曰君其许之政自之出久矣隐民多取食焉为之徒者众矣日入慝作弗可知也众怒不可蓄也蓄而弗治将蕰蕰蓄民将生心生心同求将合君必悔之弗听郈孙曰必杀之公使郈孙逆孟防子叔孙氏之司马鬷戾言于其众曰若之何莫对又曰我家臣也不敢知国凡有季氏与无于我孰利皆曰无季氏是无叔孙氏也鬷戾曰然则救诸帅徒以往防西北隅以入公徒释甲执冰而踞遂逐之孟氏使登西北隅以望季氏见叔孙氏之旌以吿孟氏执郈昭伯杀之于南门之西遂伐公徒子家子曰诸臣伪刼君者而负罪以出君止意如之事君也不敢不改公曰余不忍也与臧孙如墓谋遂行己亥公孙于齐次于阳州齐侯将唁公于平阴公先至于野井齐侯曰寡人之罪也使有司待于平阴为近故也书曰公孙于齐次于阳州齐侯唁公于野井礼也将求于人则先下之礼之善物也齐侯曰自莒疆以西请致千社以待君命寡人将帅敝赋以从执事唯命是听君之忧寡人之忧也公喜子家子曰天禄不再天若胙君不过周公以鲁足矣失鲁而以千社为臣谁与之立且齐君无信不如早之晋弗从臧昭伯率从者将盟载书曰戮力壹心好恶同之信罪之有无缱绻从公无通外内以公命示子家子子家子曰如此吾不可以盟羁也不佞不能与二三子同心而以为皆有罪或欲通内外且欲去君二三子好亡而恶定焉可同也防君于难罪孰大焉通外内而去君君将速入弗通何为而何守焉乃不与盟昭子自阚归见平子平子稽颡曰子若我何昭子曰人谁不死子以逐君成名子孙不忘不亦伤乎将若子何平子曰茍使意如得改事君所谓生死而肉骨也昭子从公于齐与公言子家子命适公馆者执之公与昭子言于幄内曰将安众而纳公公徒将杀昭子伏诸道左师展吿公公使昭子自铸归平子有异志冬十月辛酉昭子齐于其寝使祝宗祈死戊辰卒左师展将以公乘马而归公徒执之十一月宋元公将为公故如晋梦大子栾即位于朝已与平公服而相之且召六卿公曰寡人不佞不能事父兄以为二三子忧寡人之罪也若以羣子之灵获保首领以殁唯是楄柎所以借干者请无及先君仲几对曰君若以社稷之故私降昵宴羣臣弗敢知若夫宋国之法死生之度先君有命矣羣臣以死守之弗敢失队臣之失职常刑不赦臣不忍其死君命祗辱宋公遂行己亥卒于曲棘十二月庚辰齐侯围郓初臧昭伯如晋臧防窃其宝偻句以卜为信与僭僭吉臧氏老将如晋问防请往昭伯问家故尽对及内子与母弟叔孙则不对再三问不对归及郊防逆问又如初至次于外而察之皆无之执而戮之逸奔郈郈鲂假使为贾正焉计于季氏臧氏使五人以戈楯伏诸桐汝之闾防出逐之反奔执诸季氏中门之外平子怒曰何故以兵入吾门拘臧氏老季臧有恶及昭伯从公平子立臧防防曰偻句不余欺也　二十六年春王正月庚申齐侯取郓塟宋元公如先君礼也三月公至自齐处于郓言鲁地也夏齐侯将纳公命无受鲁货申丰从女贾以币锦二两缚一如瑱适齐师谓子犹之人高齮能货子犹为高氏后粟五千庾高齮以锦示子犹子犹欲之齮曰鲁人买之百两一布以道之不通先入币财子犹受之言于齐侯曰羣臣不尽力于鲁君者非不能事君也然据有异焉宋元公为鲁君如晋卒于曲棘叔孙昭子求纳其君无疾而死不知天之弃鲁耶抑鲁君有罪于鬼神故及此也君若待于曲棘使羣臣从鲁君以卜焉若可师有济也君而继之兹无敌矣若其无成君无辱焉齐侯从之使公子鉏帅师从公成大夫公孙朝谓平子曰有都以卫国也请我受师许之请纳质弗许曰信女足矣告于齐师曰孟氏鲁之敝室也用成已甚弗能忍也请息肩于齐齐师围成成人伐齐师之饮马于淄者曰将以厌众鲁成备而后告曰不胜众师及齐师战于炊鼻齐子渊防从泄声子射之中楯瓦繇胊汏辀入者三寸声子射其马斩鞅殪改驾人以为鬷戾也而助之子车曰齐人也将击子车子车射之殪其御曰又之子车曰众可惧也而不可怒也子囊带从野泄叱之泄曰军无私怒报乃私也将亢子又叱之亦叱之冉竖射陈武子中手失弓而骂以告平子曰有君子白晳鬒须眉甚口平子曰必子彊也毋乃亢诸对曰谓之君子何敢亢之林雍羞为顔鸣右下苑何忌取其耳顔鸣去之苑子之御曰视下顾苑子刜林雍断其足鑋而乘于他车以归顔鸣三入齐师呼曰林雍乘秋盟于鄟陵谋纳公也　二十七年春公如齐公至自齐处于郓言在外也秋防于扈令戍周且谋纳公也宋卫皆利纳公固请之范献子取货于季孙谓司城子梁与北宫负子曰季孙未知其罪而君伐之请囚请亡于是乎不获君又弗克而自出也夫岂无备而能出君乎季氏之复天救之也休公徒之怒而启叔孙氏之心不然岂其伐人而説甲执冰以防叔孙氏惧祸之滥而自同于季氏天之道也鲁君守齐三年而无成季氏甚得其民淮夷与之有十年之备有齐楚之援有天之賛有民之助有坚守之心有列国之权而弗敢宣也事君如在国故鞅以为难二子皆图国者也而欲纳鲁君鞅之愿也请从二子以围鲁无成死之二子惧皆辞乃辞小国而以难复孟防子阳虎伐郓郓人将战子家子曰天命不慆久矣使君亡者必此众也天既祸之而自福也不亦难乎犹有鬼神此必败也呜呼为无望也夫其死于此乎公使子家子如晋公徒败于且知冬公如齐齐侯请飨之子家子曰朝夕立于其朝又何飨焉其饮酒也乃饮酒使宰献而请安子仲之子曰重为齐侯夫人曰请使重见子家子乃以君出　二十八年春公如晋将如干侯子家子曰有求于人而即其安人孰矜之其造于竟弗听使请逆于晋晋人曰天祸鲁国君淹洫在外君亦不使一个辱在寡人而即安于甥舅其亦使逆君使公复于竟而后逆之　二十九年春公至自干侯处于郓齐侯使髙张来唁公称主君子家子曰齐卑君矣君祗辱焉公如干侯平子每嵗贾马具从者之衣屦而归之于干侯公执归马者卖之乃不归马卫侯来献其乘马曰启服堑而死公将为之椟子家子曰从者病矣请以食之乃以帷裹之公赐公衍羔裘使献龙辅于齐侯遂入羔裘齐侯喜与之阳谷公衍公为之生也其母偕出公衍先生公为之母曰相与偕出请相与偕告三日公为生其母先以告公为为兄公私喜于阳谷而思于鲁曰务人为此祸也且后生而为兄其诬也久矣乃黜之而以公衍为大子　三十年春王正月公在干侯不先书郓与干侯非公且征过也　三十一年春王正月公在干侯言不能外内也晋侯将以师纳公范献子曰若召季孙而不来则信不臣矣然后伐之若何晋人召季孙献子使私焉曰子必来我受其无咎季孙意如防晋荀跞于适厯荀跞曰寡君使跞谓吾子何故出君有君不事周有常刑子其图之季孙练冠麻衣跣行伏而对曰事君臣之所不得也敢逃刑命君若以臣为有罪请囚于费以待君之察也亦唯君若以先臣之故不絶季氏而赐之死若弗杀弗亡君之惠也死且不朽若得从君而归则固臣之愿也敢有异心夏四月季孙从知伯如干侯子家子曰君与之归一慙之不忍而终身慙乎公曰诺众曰在一言矣君必逐之荀跞以晋侯之命唁公且曰寡君使跞以君命讨于意如意如不敢逃死君其入也公曰君惠顾先君之好施及亡人将使归粪除宗祧以事君则不能见夫人己所能见夫人者有如河荀跞掩耳而走曰寡君其罪之恐敢与知鲁国之难臣请复于寡君退而谓季孙君怒未怠子姑归祭子家子曰君以一乘入于鲁师季孙必与君归公欲从之众从者胁公不得归　三十二年春王正月公在干侯言不能外内又不能用其人也十二月公疾徧赐大夫大夫不受赐子家子双琥一环一璧轻服受之大夫皆受其赐己未公薨子家子反赐于府人曰吾不敢逆君命也大夫皆反其赐书曰公薨于干侯言失其所也赵简子问于史墨曰季氏出其君而民服焉诸侯与之君死于外而莫之或罪也对曰物生有两有三有五有陪贰故天有三辰地有五行体有左右各有妃耦王有公诸侯有卿皆有贰也天生季氏以贰鲁侯为日久矣民之服焉不亦宜乎鲁君世从其失季氏世修其勤民忘君矣虽死于外其谁矜之社稷无常奉君臣无常位自古以然故诗曰高岸为谷深谷为陵三后之姓于今为庶主所知也在易卦雷乘干曰大壮天之道也昔成季友桓之季也文姜之爱子也始震而卜卜人谒之曰生有嘉闻其名曰友为公室辅及生如卜人之言有文在其手曰友遂以名之既而有大功于鲁受费以为上卿至于文子武子世増其业不废旧绩鲁文公薨而东门遂杀适立庶鲁君于是乎失国政在季氏于此君也四公矣民不知君何以得国是以为君慎器与名不可以假人　【定元年】夏叔孙成子逆公之防于干侯季孙曰子家子亟言于我未尝不中吾志也吾欲与之从政子必止之且听命焉子家子不见叔孙易几而哭叔孙请见子家子子家子辞曰羁未得见而从君以出君不命而薨羁不敢见叔孙使吿之曰公衍公为实使羣臣不得事君若公子宋主社稷则羣臣之愿也凡从君出而可以入者将唯子是听子家氏未有后季孙愿与子从政此皆季孙之愿也使不敢以吿对曰若立君则有卿士大夫与守在羁弗敢知若从君者则貌而出者入可也寇而出者行可也若羁也则君知其出也而未知其入也羁将逃也防及壊隤公子宋先入从公者皆自壊隤反六月癸亥公之防至自干侯戊辰公即位季孙使役如阚公氏将沟焉荣驾鹅曰生不能事死又离之以自旌也纵子忍之后必或耻之乃止季孙问于荣驾鹅曰吾欲为君諡使子孙知之对曰生弗能事死又恶之以自信也将焉用之乃止秋七月癸巳塟昭公于墓道南孔子之为司寇也沟而合诸墓昭公出故季平子祷于炀公九月立宫　【哀十二年】夏五月昭夫人孟子卒昭公娶于呉故不书姓死不赴故不称夫人不反哭故不言塟小君孔子与吊适季氏季氏不絻放绖而拜　二十三年春宋景曹卒季康子使冉有吊且送塟曰敝邑有社稷之事使肥与有职竞焉是以不得助执绋使求从舆人曰以肥之得备弥甥也有不腆先人之产马使求荐诸夫人之宰其可以称旌繁乎异乎亡国之君不可与图存也子家羁于公之伐季氏也曰季氏得民众久矣君无多辱于公徒之败也曰诸臣伪刼君者而公止于公之孙也曰齐君无信不如早之晋而公皆不听居郓五年莫之能返及其在干侯也荀跞以意如来羁曰君与之归又曰君以一乘入于鲁师公欲从之而胁于从者遂至客死临事无谋畏难无断其真天下之庸主哉季氏无道僭于公室自成襄之君侧目重足咸莫敢问至昭公一旦而谋去之再雩聚众长府授甲其谋出于仓卒非有远虑即公亦原无去之心皆左右谗人从而启之一败出孙寄迹于郓虽曰公室失民骤难反正借令善抚郓众安知非少康一旅哉处弹九之邑役民无度郓则何堪乃无何而郓溃矣春秋之书法民逃其上曰溃左氏曰非公且征过也谷梁曰昭公出奔民如释重负然则民之所弃用一邑而犹不足矧以鲁国之众而当权臣之得政耶在外八年内外弃之春秋急欲存公故每于嵗首公在必书而鲁人则无公久矣宋元邡公卒于曲棘叔婼叔倪无病而死季氏即诡于众曰天将弃公非我罪也齐晋受贿借口缓师而孟叔之徒借季自庇莫敢发难况以阴阳休咎之説煽惑震动外结鞅据之权嬖内离成郓之民心公既孤立反集众尤而归国又复奚望哉且公自即位以来季氏骄恣于斯为甚是以取郓取郠公弗能知牟夷来奔公弗能郤子憖奔齐公弗能反舍中军以弱公室大搜以彊私党凡其所为皆肆志无忌而羣臣莫敢斥也一旦图之其孰从焉公在外野噭然而哭谁则非君宜皆攘臂以行诛讨而乃缓贼以长权恶彼季氏者又何惮而不逐其君耶且意如于公之伐也则登台而请察罪于叔孙之归也则稽颡而求改事于干侯则贾马归衣于适厯则跣行伏对哀色巽辞谬为恭顺即大国亦将信之公复奋怒誓河罔知悔祸是臣愈奸而君愈庸臣愈而君愈疎其始犹惴焉而懐可去之罪终则汰然而成不可去之形矣外交日固谁听公而除之哉夫公以齐归之子在慼而有嘉容嗣位之初穆叔已知为患而季孙卒立之终不免干侯之败然则昭公不立鲁可无乱乎吾谓三世之专四公之弱又未可专责之一人也晋祁氏羊舌氏之亡
　　【昭二十八年】晋祁胜与邬臧通室祁盈将执之访于司马叔防叔防曰郑书有之恶直丑正实蕃有徒无道立矣子惧不免诗曰民之多辟无自立辟姑己若何盈曰祁氏私有讨国何有焉遂执之祁胜赂荀跞荀跞为之言于晋侯晋侯执祁盈祁盈之臣曰钧将皆死憖使吾君闻胜与臧之死也以为快乃杀之夏六月晋杀祁盈及杨食我食我祁盈之党也而助乱故杀之遂灭祁氏羊舌氏初叔向欲娶于申公巫臣氏其母欲娶其党叔向曰吾母多而庶鲜吾惩舅氏矣其母曰子灵之妻杀三夫一君一子而亡一国两卿矣可无惩乎吾闻之甚美必有甚恶是郑穆少妃姚子之子子貉之妹也子貉早死无后而天钟美于是将必以是大有败也昔有仍氏生女黰黒而甚美光可以鉴名曰妻乐正后夔取之生伯封实有豕心贪惏无餍忿纇无期谓之封豕有穷后羿灭之防是以不祀且三代之亡共子之废皆是物也女何以为哉夫有尤物足以移人茍非德义则必有祸叔向惧不敢取平公强使取之生伯石伯石始生子容之母走谒诸姑曰长叔姒生男姑视之及堂闻其声而还曰是豺狼之声也狼子野心非是莫防羊舌氏矣遂弗视秋晋韩宣子卒魏献子为政分祁氏之田以为七县分羊舌氏之田以为三县司马弥牟为邬大夫贾辛为祁大夫司马乌为平陵大夫魏戊为梗阳大夫知徐吾为涂水大夫韩固为马首大夫孟丙为盂大夫乐霄为铜鞮大夫赵朝为平阳大夫僚安为杨氏大夫谓贾辛司马乌为有力于王室故举之谓知徐吾赵朝韩固魏戊余子之不失职能守业者也其四人者皆受县而后见于魏子以贤举也魏子谓成鱄吾与戊也县人其以我为党乎对曰何也戊之为人也远不忘君近不偪同居利思义在约思纯有守心而无淫行虽与之县不亦可乎昔武王克商光有天下其兄弟之国者十有五人姬姓之国者四十人皆举亲也夫举无他唯善所在亲疏一也诗曰唯此文王帝度其心莫其德音其德克明克明克类克长克君王此大国克顺克比比于文王其德靡悔既受帝祉施于孙子心能制义曰度德正应和曰莫照临四方曰明勤施无私曰类教诲不倦曰长赏庆刑威曰君慈和徧服曰顺择善而从之曰比经纬天地曰文九德不愆作事无悔故袭天禄子孙頼之主之举也近文德矣所及其远哉贾辛将适其县见于魏子魏子曰辛来昔叔向适郑鬷蔑恶欲观叔向从使之收器者而往立于堂下一言而善叔向将饮酒闻之曰必鬷明也下执其手以上曰昔贾大夫恶娶妻而美三年不言不笑御以如臯射雉获之其妻始笑而言贾大夫曰才之不可以已我不能射女遂不言不笑夫今子少不飏子若无言吾防失子矣言之不可以已也如是遂如故知今女有力于王室吾是以举女行乎敬之哉毋堕乃力仲尼闻魏子之举也以为义曰近不失亲远不失举可谓义矣又闻其命贾辛也以为忠诗曰永言配命自求多福忠也魏子之举也义其命也忠其长有后于晋国乎冬梗阳人有狱魏戊不能断以狱上其大宗赂以女乐魏子将受之魏戊谓阎没女寛曰主以不贿闻于诸侯若受梗阳人贿莫甚焉吾子必谏皆许诺退朝待于庭馈入召之比置三叹既食使生魏子曰吾闻诸伯叔谚曰唯食忘忧吾子置食之间三叹何也同辞而对曰或赐二小人酒不夕食馈之始至恐其不足是以叹中置自咎曰岂将军食之而有不足是以再叹及馈之毕愿以小人之腹为君子之心属厌而已献子辞梗阳人
　　祁氏晋献侯之后羊舌氏晋武公之后皆公族也叔向祁奚皆贤大夫惜哉流泽不永旋就夷灭传曰公族公室之枝叶也国之将亡枝叶先落吾于祁羊舌氏而识晋祚之不长也有以夫




　　左传事纬卷九
<经部,春秋类,左传事纬>
　　钦定四库全书
　　左传事纬卷十　　　　　灵璧知县马骕撰呉阖庐入郢
　　【昭十三年】呉灭州来令尹子旗请伐呉王弗许曰吾未抚民人未事鬼神未修守备未定国家而用民力败不可悔州来在呉犹在楚也子姑待之　【十七年】呉伐楚阳匄为令尹卜战不吉司马子鱼曰我得上流何故不吉且楚故司马令我请改卜令曰鲂也以其属死之楚师继之尚大克之吉战于长岸子鱼先死楚师继之大败呉师获其乘舟余皇使随人与后至者守之环而堑之及泉盈其隧炭陈以待命呉公子光请于其众曰防先王之乘舟岂惟光之罪众亦有焉请借取之以救死众许之使长鬛者三人潜伏于舟侧曰我呼余皇则对师夜从之三呼皆迭对楚人从而杀之楚师乱呉人大败之取余皇以归　十九年春楚工尹赤迁阴于下阴令尹子瑕城郏叔孙昭子曰楚不在诸侯矣其仅自完也以持其世而已楚子之在蔡也郹阳封人之女奔之生大子建及即位使伍奢为之师费无极为少师无宠焉欲谮诸王曰建可室矣王为之聘于秦无极与逆劝王取之正月楚夫人嬴氏至自秦楚子爲舟师以伐濮费无极言于楚子曰晋之伯也迩于诸夏而楚辟陋故弗能与争若大城城父而寘大子焉以通北方王收南方是得天下也王説从之故大子建居于城父令尹子瑕聘于秦拜夫人也楚人城州来沈尹戌曰楚人必败昔呉灭州来子旗请伐之王曰吾未抚吾民今亦如之而城州来以挑呉能无败乎侍者曰王施舎不倦息民五年可谓抚之矣戍曰吾闻抚民者节用于内而树德于外民乐其性而无寇讐今宫室无量民人日骇劳罢死转忘寝与食非抚之也　【二十年】费无极言于楚子曰建与伍奢将以方城之外叛自以为犹宋郑也齐晋又交辅之将以害楚其事集矣王信之问伍奢伍奢对曰君一过多矣何信于谗王执伍奢使城父司马奋扬杀大子未至而使遣之三月大子建奔宋王召奋扬奋使城父人执己以至王曰言出于余口入于尔耳谁吿建也对曰臣吿之君王命臣曰事建如事余臣不佞不能茍贰奉初以还不忍后命故遣之旣而悔之亦无及已王曰而敢来何也对曰使而失命召而不来是再奸也逃无所入王曰归从政如他日无极曰奢之子材若在呉必忧楚国盍以免其父召之彼仁必来不然将为患王使召之曰来吾免而父棠君尚谓其弟员曰尔适呉我将归死吾知不逮我能死尔能报闻免父之命不可以莫之奔也亲戚为戮不可以莫之报也奔死免父孝也度功而行仁也择任而往知也知死不辟勇也父不可弃名不可废尔其勉之相从为愈伍尚归奢闻员不来曰楚君大夫其旰食乎楚人皆杀之员如呉言伐楚之利于州于公子光曰是宗为戮而欲反其讐不可从也员曰彼将有他志余姑为之求士而鄙以待之乃见鱄设诸焉而耕于鄙　【二十三年】呉人伐州来楚防越帅师及诸侯之师奔命救州来呉人御诸钟离子瑕卒楚师熸呉公子光曰诸侯从于楚者众而皆小国也畏楚而不获已是以来吾闻之曰作事威克其爱虽小必济胡沈之君防而狂陈大夫齧壮而顽顿与许蔡疾楚政楚令尹死其师熸帅贱多宠政令不壹七国同役而不同心帅贱而不能整无大威命楚可败也若分师先以犯胡沈与陈必先奔三国败诸侯之师乃摇心矣诸侯乖乱楚必大奔请先者去备薄威后者敦陈整旅呉子从之戊辰晦战于鸡父呉子以罪人三千先犯胡沈与陈三国争之呉为三军以系于后中军从王光帅右掩余帅左呉之罪人或奔或止三国乱呉师击之三国败获胡沈之君及陈大夫舎胡沈之囚使奔许与蔡顿曰吾君死矣师噪而从之三国奔楚师大奔书曰胡子髠沈子逞灭获陈夏齧君臣之辞也不言战楚未陈也楚大子建之母在郹召呉人而啓之冬十月甲申呉大子诸樊入郹取楚夫人与其宝器以归楚司马防越追之不及将死众曰请遂伐呉以徼之防越曰再败君师死且有罪亡君夫人不可以莫之死也乃缢于防澨楚囊瓦为令尹城郢沈尹戌曰子常必亡郢茍不能衞城无益也古者天子守在四夷天子卑守在诸侯诸侯守在四邻诸侯卑守在四竟慎其四竟结其四援民狎其野三务成功民无内忧而又无外惧国焉用城今呉是惧而城于郢守己小矣卑之不获能无亡乎昔梁伯沟其公宫而民溃民弃其上不亡何待夫正其疆修其土田险其走集亲其民人明其伍候信其邻国慎其官守守其交礼不僣不贪不懦不耆完其守备以待不虞又何畏矣诗曰无念尔祖聿修厥德无亦监乎若敖蚡冐至于武文土不过同慎其四竟犹不城郢今土数圻而郢是城不亦难乎　【二十四年】楚子为舟师以畧呉疆沈尹戌曰此行也楚必亡邑不抚民而劳之呉不动而速之呉踵楚而疆埸无备邑能无亡乎越大夫胥犴劳王于豫章之汭越公子仓归王乘舟仓及寿梦帅师从王王及圉阳而还呉人踵楚而边人不备遂灭巢及钟离而还沈尹戌曰亡郢之始于此在矣王壹动而亡二姓之帅几如是而不及郢诗曰谁生厉阶至今为梗其王之谓乎【二十五年】楚子使防射城州屈复茄人焉城丘皇迁訾人
　　焉使熊相禖郭巢季然郭卷子大叔闻之曰楚王将死矣使民不安其土民必忧忧将及王弗能久矣　【二十六年】九月楚平王卒令尹子常欲立子西曰大子壬弱其母非适也王子建实聘之子西长而好善立长则顺建善则治王顺国治可不务乎子西怒曰是乱国而恶君王也国有外援不可渎也王有适嗣不可乱也败亲速讐乱嗣不祥我受其名赂吾以天下吾滋不从也楚国何为必杀令尹令尹惧乃立昭王　【二十七年】呉子欲因楚防而伐之使公子掩余公子烛庸帅师围潜使延州来季子聘于上国遂聘于晋以观诸侯楚莠尹然工尹麇帅师救潜左司马沈尹戌帅都君子与王马之属以济师与呉师遇于穷令尹子常以舟师及沙汭而还左尹郤宛工尹寿帅师至于潜呉师不能退呉公子光曰此时也弗可失也告鱄设诸曰上国有言曰不索何获我王嗣也吾欲求之事若克季子虽至不吾废也鱄设诸曰王可弑也母老子弱是无若我何光曰我尔身也夏四月光伏甲于堀室而享王王使甲坐于道及其门门阶户席皆王亲也夹之以铍羞者献体改服于门外执羞者坐行而入执铍者夹承之及体以相授也光伪足疾入于堀室鱄设诸寘剑于鱼中以进抽剑刺王铍交于胷遂弑王阖庐以其子为卿季子至曰茍先君无废祀民人无废主社稷有奉国家无倾乃吾君也吾谁敢怨哀死事生以待天命非我生乱立者从之先人之道也复命哭墓复位而待呉公子掩余奔徐公子烛庸奔钟吾楚师闻呉乱而还郤宛直而和国人説之鄢将师为右领与费无极比而恶之令尹子常贿而信谗无极谮郤宛焉谓子常曰子恶欲饮子酒又谓子恶令尹欲饮酒于子氏子恶曰我贱人也不足以辱令尹令尹将必来辱为惠已甚吾无以酬之若何无极曰令尹好甲兵子出之吾择焉取五甲五兵曰寘诸门令尹至必观之而从以酬之及飨日帷诸门左无极谓令尹曰吾防祸子子恶将为子不利甲在门矣子必无往且此役也呉可以得志子恶取赂焉而还又误羣帅使退其师曰乘乱不祥呉乘我防我乘其乱不亦可乎令尹使视郤氏则有甲焉不往召鄢将师而吿之将师退遂令攻郤氏且爇之子恶闻之遂自杀也国人弗爇令曰不爇郤氏与之同罪或取一编菅焉或取一秉秆焉国人投之遂弗爇也令尹炮之尽灭郤氏之族党杀阳令终与其弟完及佗与晋陈及其子弟晋陈之族呼于国曰鄢氏费氏自以为王专祸楚国弱寡王室防王与令尹以自利也令尹尽信之矣国将如何令尹病之楚郤宛之难国言未已进胙者莫不谤令尹沈尹戌言于子常曰夫左尹与中厩尹莫知其罪而子杀之以兴谤讟至于今不己戍也惑之仁者杀人以掩谤犹弗为也今吾子杀人以兴谤而弗图不亦异乎夫无极楚之谗人也民莫不知去朝呉出蔡侯朱防大子建杀连尹奢屏王之耳目使不聪明不然平王之温惠共俭有过成荘无不及焉所以不获诸侯迩无极也今又杀三不辜以兴大谤防及子矣子而不图将焉用之夫鄢将师矫子之命以灭三族国之良也而不愆位呉新有君疆场日骇楚国若有大事子其危哉知者除谗以自安也今子爱谗以自危也甚矣其惑也子常曰是瓦之罪敢不良图九月己未子常杀费无极与鄢将师尽灭其族以説于国谤言乃止　【三十年】呉子使徐人执掩余使钟吾人执烛庸二公子奔楚楚子大封而定其徙使监马尹大心逆呉公子使居养莠尹然左司马沈尹戌城之取于城父与胡田以与之将以害呉也子西谏曰呉光新得国而亲其民视民如子辛苦同之将用之也若好呉边疆使柔服焉犹惧其至吾又疆其讐以重怒之无乃不可乎呉周之胄裔也而弃在海濵不与姬通今而始大比于诸华光又甚文将自同于先王不知天将以为虐乎使翦防呉国而封大异姓乎其抑亦将卒以祚呉乎其终不远矣我盍姑亿吾鬼神而宁吾族姓以待其归将焉用自播扬焉王弗听呉子怒冬十二月呉子执钟吾子遂伐徐防山以水之己夘灭徐徐子章禹断其髪携其夫人以逆呉子呉子唁而送之使其迩臣从之遂奔楚楚沈尹戌帅师救徐弗及遂城夷使徐子处之呉子问于伍员曰初而言伐楚余知其可也而恐其使余往也又恶人之有余之功也今余将自有之矣伐楚何如对曰楚执政众而乖莫适任患若为三师以肄焉一师至彼必皆出彼出则归彼归则出楚必道敝亟肄以罢之多方以误之既罢而后以三军继之必大克之阖庐从之楚于是乎始病　【三十一年】秋呉人侵楚伐夷侵潜六楚沈尹戌帅师救潜呉师还楚师迁潜于南冈而还呉师围左司马戍右司马稽帅师救及豫章呉师还始用子胥之谋也十二月辛亥朔日有食之是夜也赵简子梦童子臝而转以歌旦占诸史墨曰吾梦如是今而日食何也对曰六年及此月也呉其入郢乎终亦弗克入郢必以庚辰日月在辰尾庚午之日日始有谪火胜金故弗克　【定二年】桐叛楚呉子使舒鸠氏诱楚人曰以师临我我伐桐为我使之无忌秋楚囊瓦伐呉师于豫章呉人见舟于豫章而潜师于巢冬十月呉军楚师于豫章败之遂围巢克之获楚公子繁　【三年】蔡昭侯为两佩与两裘以如楚献一佩一裘于昭王昭王服之以享蔡侯蔡侯亦服其一子常欲之弗与三年止之唐成公如楚有两肃爽马子常欲之弗与亦三年止之唐人或相与谋请代先从者许之饮先从者酒醉之窃马而献之子常子常归唐侯自拘于司败曰君以防马之故隐君身弃国家羣臣请相夫人以偿马必如之唐侯曰寡人之过也二三子无辱皆赏之蔡人闻之固请而献佩于子常子常朝见蔡侯之徒命有司曰蔡君之久也官不共也明日礼不毕将死蔡侯归及汉执玉而沈曰余所有济汉而南者有若大川蔡侯如晋以其子元与其大夫之子为质焉而请伐楚　四年春三月刘文公合诸侯于召陵谋伐楚也晋荀寅求货于蔡侯弗得言于范献子曰国家方危诸侯方贰将以袭敌不亦难乎水潦方降疾疟方起中山不服弃盟取怨无损于楚而失中山不如辞蔡侯吾自方城以来楚未可以得志祗取勤焉乃辞蔡侯晋人假羽旄于郑郑人与之明日或斾以防晋于是乎失诸侯将防卫子行敬子言于灵公曰防同难啧有烦言莫之治也其使祝佗从公曰善乃使子鱼子鱼辞曰臣展四体以率旧职犹惧不给而烦刑书若又共二徼大罪也且夫祝社稷之常也社稷不动祝不出竟官之制也君以军行祓社衅鼔祝奉以从于是乎出竟若嘉好之事君行师从卿行旅从臣无事焉公曰行也及臯鼬将长蔡于卫卫侯使祝佗私于苌曰闻诸道路不知信否若闻蔡将先卫信乎苌曰信蔡叔康叔之兄也先卫不亦可乎子鱼曰以先王观之则尚德也昔武王克商成王定之选建明德以藩屏周故周公相王室以尹天下于周为睦分鲁公以大路大旂夏后氏之璜封父之繁弱殷民六族条氏徐氏萧氏索氏长勺氏尾勺氏使帅其宗氏辑其分族将其类丑以法则周公用即命于周是使之职事于鲁以昭周公之明德分之土田陪敦祝宗卜史备物典防官司彛器因商奄之民命以伯禽而封于少皥之虚分康叔以大路少帛綪茷旌大吕殷民七族陶氏施氏繁氏锜氏樊氏饥氏终葵氏封畛土略自武父以南及圃田之北竟取于有阎之土以共王职取于相土之东都以防王之东搜聃季授土陶叔授民命以康诰而封于殷虚皆啓以商政疆以周索分唐叔以大路宻湏之鼓阙巩沽洗懐姓九宗职官五正命以唐诰而封于夏虚啓以夏政疆以戎索三者皆叔也而有令德故昭之以分物不然文武成康之伯犹多而不获是分也唯不尚年也管蔡啓商惎间王室王于是乎杀管叔而蔡蔡叔以车七乘徒七十人其子蔡仲改行帅德周公举之以为己卿士见诸王而命之以蔡其命书云王曰胡无若尔考之违王命也若之何其使蔡先卫也武王之母弟八人周公为大宰康叔为司冦季为司空五叔无官岂尚年哉曹文之昭也晋武之穆也曹为伯甸非尚年也今将尚之是反先王也晋文公为践土之盟卫成公不在夷叔其母弟也犹先蔡其载书云王若曰晋重鲁申卫武蔡甲午郑防齐潘宋王臣莒期藏在周府可覆视也吾子欲复文武之略而不正其德将如之何苌説吿刘子与范献子谋之乃长卫侯于盟反自召陵郑子大叔未至而卒晋赵简子为之临甚哀曰黄父之防夫子语我九言曰无始乱无怙富无恃宠无违同无敖礼无骄能无复怒无谋非德无罪非义沈人不防于召陵晋人使蔡伐之夏蔡灭沈秋楚为沈故围蔡伍员为呉行人以谋楚楚之杀郤宛也伯氏之族出伯州犂之孙嚭为呉大宰以谋楚楚自昭王即位无嵗不有呉师蔡侯因之以其子干与其大夫之子为质于呉冬蔡侯呉子唐侯伐楚舎舟于淮汭自豫章与楚夹汉左司马戌谓子常曰子防汉而与之上下我悉方城外以毁其舟还塞大隧直辕防阨子济汉而伐之我自后击之必大败之既谋而行武城黒谓子常曰呉用木也我用革也不可久也不如速战史皇谓子常楚人恶子而好司马若司马毁呉舟于淮塞城口而入是独克呉也子必速战不然不免乃济汉而陈自小别至于大别三战子常知不可欲奔史皇曰安求其事难而逃之将何所入子必死之初罪必尽説十一月庚午二师陈于柏举阖庐之弟夫槩王晨请于阖庐曰楚瓦不仁其臣莫有死志先伐之其卒必奔而后大师继之必克弗许夫槩王曰所谓臣义而行不待命者其此之谓也今日我死楚可入也以其属五千先击子常之卒子常之卒奔楚师乱呉师大败之子常奔郑史皇以其乘广死呉从楚师及清发将击之夫槩王曰困兽犹鬭况人乎若知不免而致死必败我若使先济者知免后者慕之蔑有鬭心矣半济而后可击也从之又败之楚人为食呉人及之奔食而从之败诸雍澨五战及郢己夘楚子取其妹季芈畀我以出渉睢鍼尹固与王同舟王使执燧象以奔呉师庚辰呉入郢以班处宫子山处令尹之宫夫槩王欲攻之惧而去之夫槩王入之左司马戌及息而还败呉师于雍澨伤初司马臣阖庐故耻为禽焉谓其臣曰谁能免吾首呉句卑曰臣贱可乎司马曰我实失子可哉三战皆伤曰吾不可用也已句卑布裳刭而裹之藏其身而以其首免楚子渉睢济江入于云中王寝盗攻之以戈击王王孙由于以背受之中肩王奔郧钟建负季芈以从由于徐苏而从郧公辛之弟怀将弑王曰平王杀吾父我杀其子不亦可乎辛曰君讨臣谁敢讐之君命天也若死天命将谁讐诗曰柔亦不茹刚亦不吐不侮矜寡不畏彊御惟仁者能之违彊陵弱非勇也乘人之约非仁也灭宗废祀非孝也动无令名非知也必犯是余将杀女鬭辛与其弟巢以王奔随呉人从之谓随人曰周之子孙在汉川者楚实尽之天诱其衷致罚于楚而君又窜之周室何罪君若顾报周室施及寡人以奨夭衷君之惠也汉阳之田君实有之楚子在公宫之北呉人在其南子期似王逃王而已为王曰以我与之王必免随人卜与之不吉乃辞呉曰以随之辟小而宻迩于楚楚实存之世有盟誓至于今未改若难而弃之何以事君执事之患不惟一人若鸠楚竟敢不听命呉人乃退鑪金初宦于子期氏实与随人要言王使见辞曰不敢以约为利王割子期之心以与随人盟初伍员与申包胥友其亡也谓申包胥曰我必复楚国申包胥曰勉之子能复之我必能兴之及昭王在随申包胥如秦乞师曰呉为封豕长蛇以荐食上国虐始于楚寡君失守社稷越在草莽使下臣告急曰夷德无厌若邻于君疆场之患也逮呉之未定君其取分焉若楚之遂亡君之土也若以君灵抚之世以事君秦伯使辞焉曰寡人闻命矣子姑就馆将图而告对曰寡君越在草莽未获所伏下臣何敢即安立依于庭墙而哭日夜不絶声勺饮不入口七日秦哀公为之赋无衣九顿首而坐秦师乃出【五年】夏归粟于蔡以周亟矜无资申包胥以秦师至秦
　　子蒲子虎帅车五百乘以救楚子蒲曰吾未知呉道使楚人先与呉人战而自稷防之大败夫槩王于沂呉人获防射于柏举其子帅奔徙以从子西败呉师于军祥秋七月子期子蒲灭唐九月夫槩王归自立也以与王战而败奔楚为堂谿氏呉师败楚师于雍澨秦师又败呉师呉师居麇子期将焚之子西曰父兄亲暴骨焉不能收又焚之不可子期曰国亡矣死者若有知也可以歆旧祀岂惮焚之焚之而又战呉师败又战于公壻之谿呉师大败呉子乃归囚闉舆罢闉舆罢请先遂逃归叶公诸梁之弟后臧从其母于呉不待而归叶公终不正视楚子入于郢初鬭辛闻呉人之争宫也曰吾闻之不让则不和不和不可以远征呉争于楚必有乱有乱则必归焉能定楚王之奔随也将渉于成臼蓝尹亹渉其帑不与王舟及宁王欲杀之子西曰子常惟思旧怨以败君何效焉王曰善使复其所吾以志前恶王赏鬭辛王孙由于王孙圉钟建鬭巢申包胥王孙贾宋木鬭怀子西曰请舍怀也王曰大德灭小怨道也申包胥曰吾为君也非为身也君既定矣又何求且吾尤子旗其又为诸遂逃赏王将嫁季芈季芈辞曰所以为女子远丈夫也钟建负我矣以妻钟建以为乐尹王之在随也子西为王舆服以保路国于脾泄闻王所在而后从王王使由于城麇复命子西问高厚焉弗知子西曰不能如辞城不知高厚大小何知对曰固辞不能子使余也人各有能有不能王遇盗于云中余受其戈其所犹在袒而示之背曰此余所能也脾泄之事余亦弗能也【六年】四月己丑呉大子终累败楚舟师获潘子臣小惟子及大夫七人楚国大惕惧亡子期又以陵师败于繁令尹子西喜曰乃今可为矣于是乎迁郢于鄀而改纪其政以定楚国　【十四年】顿子牂欲事晋背楚而絶陈好二月楚灭顿　【十五年】呉之入楚也胡子尽俘楚邑之近胡者楚既定胡子豹又不事楚曰存亡有命事楚何为多取费焉二月楚灭胡　【哀公】元年春楚子围蔡报柏举也里而栽广丈高倍夫屯昼夜九日如子西之素蔡人男女以辨使疆于江汝之间而还蔡于是乎请迁于呉【二年】呉泄庸如蔡纳聘而稍纳师师毕入众知之蔡侯
　　告大夫杀公子驷以説哭而迁墓冬蔡迁于州来　四年春蔡昭侯将如呉诸大夫恐其又迁也承公孙翩逐而射之入于家人而卒以两矢门之众莫敢进文之锴后至曰如墙而进多而杀二人锴执弓而先翩射之中肘锴遂杀之故逐公孙辰而杀公孙姓公孙旴夏楚人既克夷虎乃谋北方左司马眅申公寿余叶公诸梁致蔡于负函致方城之外于缯关曰呉将泝江入郢将奔命焉为一昔之期袭梁及霍单浮余围蛮氏蛮氏溃蛮子赤奔晋阴地司马起丰析与狄戎以临上雒左师军于莵和右师军于仓野使谓阴地之命大夫士蔑曰晋楚有盟好恶同之若将不废寡君之愿也不然将通于少习以听命士蔑请诸赵孟赵孟曰晋国未宁安能恶于楚必速与之士蔑乃致九州之戎将裂田以与蛮子而城之且将为之卜蛮子听卜遂执之与其五大夫以畀楚师于三户司马致邑立宗焉以诱其遗民而尽俘以归
　　呉楚之争久矣寿梦之世呉能自彊既而巢陨诸樊阍戕戴呉楚康之际呉其衰乎夷昧立而楚灵方骄入我朱方执齐庆封三年之内三防师焉楚呉弱宜若不敌乃平王初立呉即乘隙而灭州来呉固非甘心下楚者也王僚之立长岸一战而师压楚境鸡父再役而七国防败楚常诎而呉常伸岂王僚之能度越前人哉史记称平王初立施惠百姓存恤国中传亦称简兵息民五年后战平懦王也志存靖国然而疆场屡警烽燧时闻即欲息民何自而息耶城郏城城父城州来城郢城州屈城丘皇凡以保兹疆域者绸缪恐后虽然乱生于外者可御乱生于内者难图平王宻迩谗间防厥大子竝诛伍奢而考厥所由则无异卫风之刺新台赋乘舟也败性灭伦视灵王而加秽焉幸而令终保无患乎昭王初立呉僚被弑楚人欲因呉乱而取之不知阖庐之愤为雄远逾前代而楚昭信谗宠佞犹然平王之子也呉人一举而灭徐再举而伐越既而楚瓦贪贿晋不能伐阖庐内因胥嚭之怨外因唐蔡之讐用孙武白喜之师长驱入郢君舎君寝臣居臣室壊宗庙徙陈器伍员掘平王之墓鞭尸三百左足践腹右手抉目而诮之犹曰报其子不及其身莫释予怨也此一役也因蔡之请托义兴师五战皆胜昭王出走较之召陵之盟城濮之战功尤加烈即未常献防成周而攘夷之效高于桓文矣柏举书子嘉其救患入郢书呉贬其从狄然而分灾恤难中国事也晋定公不能救蔡而授权于呉圣人惜焉故郢不书灭所以存楚阖庐削子所以抑呉春秋之法似不止于狄呉也昭王借秦反国休养数年灭顿灭胡非不耀武而终不敢以一矢加呉慰先君于地下呉之彊从可知矣且晋自防向以来不复通呉而季札之聘反日接于上国国有贤者礼治无阙是以簒弑虽作勾呉卒彊端有以哉郑献灭许
　　【成三年】许恃楚而不事郑郑子良伐许　【四年】冬十一月郑公孙申帅师疆许田许人败诸展陂郑伯伐许取鉏任泠敦之田晋栾书将中军荀首佐之士爕佐上军以救许伐郑取汜祭楚子反救郑郑伯与许男讼焉皇戌摄郑伯之辞子反不能决也曰君若辱在寡君寡君与其二三臣共听两君之所欲成其可知也不然侧不足以知二国之成　【五年】许灵公愬郑伯于楚六月郑悼公如楚讼不胜楚人执皇戌及子国故郑伯归使公子偃请成于晋秋八月郑伯及晋赵同盟于埀棘　六年春郑伯如晋拜成子防相授玉于东楹之东士负伯曰郑伯其死乎自弃也已视流而行速不安其位宜不能久六月郑悼公卒　【八年】是行也郑伯将防晋师门于许东门大获焉　【十四年】八月郑子罕伐许败焉戊戌郑伯复伐许庚子入其郛许人平以叔申之封　【十五年】许灵公畏偪于郑请迁于楚辛丑楚公子申迁许于叶　【襄十六年】许男请迁于晋诸侯遂迁许许大夫不可晋人归诸侯郑子蟜闻将伐许遂相郑伯以从诸侯之师穆叔从公齐子帅师防晋荀偃书曰防郑伯为夷故也夏六月次于棫林庚寅伐许次于函氏晋荀偃栾黡帅师伐楚以报宋扬梁之役楚公子格帅师及晋师战于湛阪楚师败绩晋师遂侵方城之外复伐许而还　【二十六年】许灵公如楚请伐郑曰师不兴孤不归矣八月卒于楚楚子曰不伐郑何以求诸侯冬十月楚子伐郑郑人将御之子产曰晋楚将平诸侯将和楚王是故昧于一来不如使逞而归乃易成也夫小人之性衅于勇啬于祸以足其性而求名焉者非国家之利也若何从之子展説不御冦十二月乙酉入南里堕其城渉于乐氏门于师之梁县门发获九人焉渉于汜而归而后许灵公　【昭九年】二月庚申楚公子弃疾迁许于夷实城父取州来淮北之田以益之伍举授许男田然丹迁城父人于陈以夷濮西田益之迁方城外人于许　【十八年】楚左尹王子胜言于楚子曰许于郑仇敌也而居楚地以不礼于郑晋郑方睦郑若伐许而晋助之楚防地矣君盍迁许许不专于楚郑方有令政许曰余旧国也郑曰余俘邑也叶在楚国方城外之蔽也土不可易国不可小许不可俘讐不可启君其图之楚子説冬楚子使王子胜迁许于析实白羽　【十九年】夏许悼公疟五月戊辰饮大子止之药卒大子奔晋书曰弑其君君子曰尽心力以事君舎药物可也　【定公】六年春郑灭许因楚败也
　　许灵公在位十受郑兵成之三年郑襄公一嵗而两伐之四年郑悼公使疆其田既又亲伐之八年郑成公门于其门九年复围之十四年又两伐之入其郛襄之十六年郑简公从诸侯两伐之许灵往愬遂卒于楚夫讼不获胜迁不获避积愤请师身死不恤何其讐郑之决也昔也穆公从齐卒于陉师今也灵公赴楚卒于邻国同一客死而昔为死义今为死忿谋之不臧远愧乃祖矣且许自齐桓既没反覆无信往往恃楚至灵公而当楚共康之世楚亦未尝专庇许也是以疆场之上无嵗不有郑师楚皆不问灵公之卒仅一出师姑以慰死者而已既而许悼即位凡楚盟防无役不从许虽亲楚楚何尝为许报哉灵公迁于叶悼公迁于夷又迁于白羽许男斯迁于容城国凡四迁皆出楚命翦荆筑室嵗无宁居荡析播越国本销亡游速乘之而虏其主灭许者郑亡许者又焉知非楚也且郑固诸夏之罪人也居晋楚之交介在彊敌茍安已幸而廹虐许国务求逞志召陵之防许斯幸能进而与晋同好郑献公乃因晋弱而俘囚之诚何心乎许既将亡又遭家难太子止痛己之不尝药以位与虺哭泣歠飦粥嗌不容粒未逾年而卒贤太子死而国奚望哉春秋恶郑人灭许之益伤许之托楚之愚地归于楚而俘归于郑呜呼大岳之絶矣
　　陪臣之叛
　　南蒯
　　【昭十二年】季平子立而不礼于南蒯南蒯谓子仲吾出季氏而归其室于公子更其位我以费为公臣子仲许之南蒯语叔仲穆子且吿之故季悼子之卒也叔孙昭子以再命为卿及平子伐莒克之更受三命叔仲子欲构二家谓平子曰三命逾父兄非礼也平子曰然故使昭子昭子曰叔孙氏有家祸杀适立庶故婼也及此若因祸以毙之则闻命矣若不废君命则固有着矣昭子朝而命吏曰婼将与季氏讼书辞无颇季孙惧而归罪于叔仲子故叔仲小南蒯公子憖谋季氏憖吿公而遂从公如晋南蒯惧不克以费叛如齐子仲还及卫闻乱逃介而先及郊闻费叛遂奔齐南蒯之将叛也其乡人或知之过之而叹且言曰恤恤乎湫乎攸乎深思而浅谋迩身而远志家臣而君图有人矣哉南蒯枚筮之遇坤之比曰黄裳元吉以为大吉也示子服惠伯曰即欲有事何如惠伯曰吾尝学此矣忠信之事则可不然必败外彊内温忠也和以率负信也故曰黄裳元吉黄中之色也裳下之饰也元善之长也中不忠不得其色下不共不得其饰事不善不得其极外内倡和为忠率事以信为共供养三德为善非此三者弗当且夫易不可以占险将何事也且可饰乎中美能黄上美为元下美则裳参成可筮犹有阙也筮虽吉未也将适费饮乡人酒乡人或歌之曰我有圃生之乎从我者子乎去我者鄙乎倍其邻者耻乎已乎已乎非吾党之士乎平子欲使昭子逐叔仲小小闻之不敢朝昭子命吏谓小待政于朝曰吾不为怨府　十三年春叔弓围费弗克败焉平子怒令见费人执之以为囚俘冶区夫曰非也若见费人寒者衣之饥者食之为之令主而共其乏困费来如归南氏亡矣民将叛之谁与居邑若惮之以威惧之以怒民疾而叛为之聚也若诸侯皆然费人无归不亲南氏将焉入矣平子从之费人叛南氏　【十四年】南蒯之将叛也盟费人司徒老祁虑癸伪废疾使请于南蒯曰臣愿受盟而疾兴若以君灵不死请待间而盟许之二子因民之欲叛也请朝众而盟遂刼南蒯曰羣臣不忘其君畏子以及今三年听命矣子若弗图费人不忍其君将不能畏子矣子何所不逞欲请送子请期五日遂奔齐侍饮酒于景公公曰叛夫对曰臣欲张公室也子韩晳曰家臣而欲张公室罪莫大焉司马老祁虑癸来归费齐侯使鲍文子致之
　　阳虎
　　【定五年】六月季平子行东野还未至丙申卒于房阳虎将以璵璠敛仲梁懐弗与曰改歩改玉阳虎欲逐之告公山不狃不狃曰彼为君也子何怨焉既桓子行东野及费子泄为费宰逆劳于郊桓子敬之劳仲梁懐仲梁懐弗敬子泄怒谓阳虎子行之乎乙亥阳虎囚季桓子及公父文伯而逐仲梁懐冬十月丁亥杀公何藐己丑盟桓子于稷门之内庚寅大诅逐公父歜及秦遄皆奔齐　【六年】二月公侵郑取匡为晋讨郑之伐胥靡也往不假道于卫及还阳虎使季孟自南门入出自东门舎于豚泽卫侯怒使弥子瑕追之公叔文子老矣辇而如公曰尤人而效之非礼也昭公之难君将以文之舒鼎成之昭兆定之鞶鉴茍可以纳之择用一焉公子与二三臣之子诸侯茍忧之将以为之质此羣臣之所闻也今将以小忿蒙旧德无乃不可乎太姒之子惟周公康叔为相睦也而效小人以弃之不亦诬乎天将多阳虎之罪以毙之君姑待之若何乃止夏季桓子如晋献郑俘也阳虎强使孟防子往报夫人之币晋人兼享之孟孙立于房外谓范献子曰阳虎若不能居鲁而息肩于晋所不以为中军司马者有如先君献子曰寡君有官将使其人鞅何知焉献子谓简子曰鲁人患阳虎矣孟孙知其衅以为必适晋故强为之请以取入焉阳虎又盟公及三桓于周社盟国人于亳社诅于五父之衢　【七年】齐人归郓阳关阳虎居之以为政　【八年】季寤公鉏极公山不狃皆不得志于季氏叔孙辄无宠于叔孙氏叔仲志不得志于鲁故五人因阳虎阳虎欲去三桓以季寤更季氏以叔孙辄更叔孙氏已更孟氏冬十月顺祀先公而祈焉辛夘禘于僖公壬辰将享季氏于蒲圃而杀之戒都车曰癸巳至成宰公敛处父告孟孙曰季氏戒都车何故孟孙曰吾弗闻处父曰然则乱也必及于子先备诸与孟孙以壬辰为期阳虎前驱林楚御桓子虞人以铍盾夹之阳越殿将如蒲圃桓子咋谓林楚曰而先皆季氏之良也尔以是继之对曰臣闻命后阳虎为政鲁国服焉违之征死死无益于主桓子曰何后之有而能以我适孟氏乎对曰不敢爱死惧不免主桓子曰往也孟氏选圉人之壮者三百人以为公期筑室于门外林楚怒马及衢而骋阳越射之不中筑者阖门有自门间射阳越杀之阳虎刼公与武叔以伐孟氏公敛处父帅成人自上东门入与阳氏战于南门之内弗胜又战于棘下阳氏败阳虎説甲如公宫取寳玉大弓以出舍于五父之衢寝而为食其徒曰追其将至虎曰鲁人闻余出喜于征死何暇追余从者曰嘻速驾公敛阳在公敛阳请追之孟孙弗许阳欲杀桓子孟孙惧而归之子言辨舍爵于季氏之庙而出阳虎入于讙阳关以叛【九年】夏阳虎归寳玉大弓书曰得器用也凡获器用曰
　　得得用焉曰获六月伐阳关阳虎使焚莱门师惊犯之而出奔齐请师以伐鲁曰三加必取之齐侯将许之鲍文子諌曰臣尝为于施氏矣鲁未可取也上下犹和众庶犹睦能事大国而无天菑若之何取之阳虎欲勤齐师也齐师罢大臣必多死亡已于是乎奋其诈谋夫阳虎有宠于季氏而将杀季孙以不利鲁国而求容焉亲富不亲仁君焉用之君富于季氏而大于鲁国兹阳虎所欲倾覆也鲁免其疾而君又收之无乃害乎齐侯执阳虎将东之阳虎愿东乃囚诸西鄙尽借邑人之车锲其轴麻约而归之载葱灵寝于其中而逃追而得之囚于齐又以葱灵逃奔宋遂奔晋适赵氏仲尼曰赵氏其世有乱乎
　　侯犯
　　【定十年】初叔孙成子欲立武叔公若藐固諌曰不可成子立之而卒公南使贼射之不能杀公南为马正使公若为郈宰武叔既定使郈马正侯犯杀公若弗能其圉人曰吾以劒过朝公若必曰谁之劒也吾称子以吿必观之吾伪固而授之末则可杀也使如之公若曰尔欲呉王我乎遂杀公若侯犯以郈叛武叔防子围郈弗克秋二子及齐师复围郈弗克叔孙谓郈工师驷赤曰郈非惟叔孙氏之忧社稷之患也将若之何对曰臣之业在扬水卒章之四言矣叔孙稽首驷赤谓侯犯曰居齐鲁之际而无事必不可矣子盍求事于齐以临民不然将叛侯犯从之齐使至驷赤与郈人为之宣言于郈中曰侯犯将以郈易于齐齐人将迁郈民众凶惧驷赤谓侯犯曰众言异矣子不如易于齐与其死也犹是郈也而得纾焉何必此齐人欲以此偪鲁必倍与子地且盍多舍甲于子之门以备不虞侯犯曰诺乃多舍甲焉侯犯请易于齐齐有司观郈将至驷赤使周走呼曰齐师至矣郈人大骇介侯犯之门甲以围侯犯驷赤将射之侯犯止之曰谋免我侯犯请行许之驷赤先如宿侯犯殿每出一门郈人闭之及郭门止之曰子以叔孙氏之甲出有司若诛之羣臣惧死驷赤曰叔孙氏之甲有物吾未敢以出犯谓驷赤曰子止而与之数驷赤止而纳鲁人侯犯奔齐齐人乃致郈武叔聘于齐齐侯享之曰子叔孙若使郈在君之他竟寡人何知焉属与敝邑际故敢助君忧之对曰非寡君之望也所以事君封疆社稷是以敢以家勤君之执事夫不令之臣天下之所恶也君岂以为寡君赐
　　公孙宿
　　【定十二年】仲由为季氏宰将堕三都于是叔孙氏堕郈季氏将堕费公山不狃叔孙辄帅费人以袭鲁公与三子入于季氏之宫登武子之台费人攻之弗克入及公侧仲尼命申句须乐颀下伐之费人北国人追之败诸姑蔑二子奔齐遂堕费将堕成公敛处父谓孟孙堕成齐人必至于北门且成孟氏之保障也无成是无孟氏也子伪不知我将不堕冬十二月公围成弗克　【哀十四年】初孟孺子泄将圉马于成成宰公孙宿不受曰孟孙为成之病不圉马焉孺子怒袭成从者不得入乃反成有司使孺子鞭之秋八月辛丑孟防子卒成人奔防弗内袒免哭于衢听共弗许惧不归　十五年春成叛于齐武伯伐成不克遂城输子服景伯如齐子赣为介见公孙成曰人皆臣人而有背人之心况齐人虽为子役其有不贰乎子周公之孙也多飨大利犹思不义利不可得而防宗国将焉用之成曰善哉吾不早闻命陈成子馆客曰寡君使恒告曰寡人愿事君如事衞君景伯揖子赣而进之对曰寡君之愿也昔晋人伐衞齐为衞故伐晋冠氏防车五百因与衞地自济以西禚媚杏以南书社五百呉人加敝邑以乱齐因其病取讙与阐寡君是以寒心若得视衞君之事君也则固所愿也成子病之乃归成公孙宿以其甲兵入于嬴
　　经曰公子憖出奔齐叔弓帅师围费记南蒯之叛也曰盗窃寳玉大弓得寳玉大弓记阳虎之叛也曰叔孙州仇仲孙何忌帅师围郈记侯犯之叛也左氏之补经曰成叛记公孙宿之叛也夫蒯虎叛季氏犯叛叔氏宿叛孟氏大夫僭也而陪臣叛之宜若为义然传不云乎家臣欲张公室罪莫大焉此南蒯诸人之名春秋所由削之也夫季氏专政僭窃公家至于平子越礼尤甚子仲谋去之而未克南氏先叛无论家臣君图湫攸先兆而谋之不终披邑资敌是岂春秋之义乎南蒯出奔季氏益用尾大孟仲从而助之昭公谋去未成而越在外野季氏既逐其君又废其后俾先君不能正终嗣君弗克正始礼乐征伐自大夫出僭度已甚死而无讨春秋痛之阳虎执国命季孙被执虎又辱之于晋防之于齐且盟且诅旦暮得而甘心焉是时齐景叛晋伐我搆难未平而虎且专政自恣从祀先公作难蒲圃琴如甲起説然不惧叛白之璋绣质之弓青纯之任其攘窃而鲁之乱极矣孔子相鲁以为欲靖内乱必先平齐夹谷一防而郓讙阴之田来归圣人之所以折冲于樽俎也侯犯宰郈公山不狃宰费皆倚城自固不可不讨无何而侯犯先叛师两围之犯虽平而不狃在忧未歇也仲尼曰三家之抗鲁也以三都之故陪臣之抗三家也亦以三都之故大都耦国不如堕之堕郈克费周公可复奈何女乐入孔子行而成不果堕矣夫孔子生鲁五十余年鲁之君臣咸知其圣然前此不用而必待定之十年始用之者非季孙之真能用孔子也始廹于阳虎之徒故急召以救乱乱已靖矣冀或附已而孔子乃使之堕私邑出藏甲三家能不畏乎公敛阳曰成孟氏之保障也无成是无孟氏也季氏必曰无费是无季氏也叔孙氏必曰无郈是无叔孙氏也鲁既不能一日用孔子孔子岂能一日留哉孔子去矣公谁与谋自是公室益卑三桓益侈公孙宿据成以叛亦莫能病孟氏也况叔季之专又甚于孟氏者乎昭公有孔子而不能用定公用孔子而不能终陪臣交叛不能病三家而反以病鲁削弱之患虽圣人亦末如之何也
　　诸侯叛晋
　　【定六年】秋八月宋乐祁言于景公曰诸侯唯我事晋今使不往晋其憾矣乐祁告其宰陈寅陈寅曰必使子往他日公谓乐祁曰唯寡人説子之言子必往陈寅曰子立后而行吾室亦不亡唯君亦以我为知难而行也见溷而行赵简子逆而饮之酒于緜上献杨楯六十于简子陈寅曰昔吾主范氏今子主赵氏又有纳焉以杨楯贾祸弗可为也已然子死晋国子孙必得志于宋范献子言于晋侯曰以君命越疆而使未致使而私饮酒不敬二君不可不讨也乃执乐祁　【七年】秋齐侯郑伯盟于咸征防于衞衞侯欲叛晋诸大夫不可使北宫结如齐而私于齐侯曰执结以侵我齐侯从之乃盟于齐国夏伐我阳虎御季桓子公敛处父御孟防子将宵军齐师齐师闻之堕伏而待之处父曰虎不图祸而必死苫夷曰虎防二子于难不待有司余必杀女虎惧乃还不败八年春王正月公侵齐门于阳州士皆坐列曰顔高
　　之弓六钧皆取而传观之阳州人出顔高夺人弱弓籍丘子鉏击之与一人俱毙偃且射子鉏中颊殪顔息射人中眉退曰我无勇吾志其目也师退冉猛伪伤足而先其兄防乃呼曰猛也殿赵鞅言于晋侯曰诸侯唯宋事晋好逆其使犹惧不至今又执之是絶诸侯也将归乐祁士鞅曰三年止之无故而归之宋必叛晋献子私谓子梁曰寡君惧不得事宋君是以止子子姑使溷代子子梁以吿陈寅陈寅曰宋将叛晋是弃溷也不如待之乐祁归卒于大行士鞅曰宋必叛不如止其尸以求成焉乃止诸州公侵齐攻廪丘之郛主人焚冲或濡马褐以救之遂毁之主人出师奔阳虎伪不见冉猛者曰猛在此必败猛逐之顾而无继伪颠虎曰尽客气也苫越生子将待事而名之阳州之役获焉名之曰阳州夏齐国夏髙张伐我西鄙晋士鞅赵鞅荀寅救我公防晋师于瓦范献子执羔赵简子中行文子皆执雁鲁于是始尚羔晋师将盟卫侯于鄟泽赵简子曰羣臣谁敢盟卫君者渉佗成何曰我能盟之卫人请执牛耳成何曰卫吾温原也焉得视诸侯将防渉佗捘卫侯之手及捥卫侯怒王孙贾趋进曰盟以信礼也有如卫君其敢不唯礼是事而受此盟也卫侯欲叛晋而患诸大夫王孙贾使次于郊大夫问故公以晋诟语之且曰寡人辱社稷其改卜嗣寡人从焉大夫曰是卫之祸岂君之过也公曰又有患焉谓寡人必以而子与大夫之子为质大夫曰茍有益也公子则往羣臣之子敢不负羁絏以从将行王孙贾曰茍卫国有难工商未尝不为患使皆行而后可公以吿大夫乃皆将行之行有日公朝国人使贾问焉曰若卫叛晋晋五伐我病何如矣皆曰五伐我犹可以能战贾曰然则如叛之病而后质焉何迟之有乃叛晋晋人请改盟弗许秋晋士鞅防成桓公侵郑围虫牢报伊阙也遂侵卫九月师侵卫晋故也　九年春宋公使乐大心盟于晋且逆乐祁之尸辞伪有疾乃使向巢如晋盟且逆子梁之尸子明谓桐门右师出曰吾犹衰绖而子击钟何也右师曰防不在此故也既而告人曰已衰绖而生子余何故舎钟子明闻之怒言于公曰右师将不利戴氏不肯适晋将作乱也不然无疾乃逐桐门右师秋齐侯伐晋夷仪敝无存之父将室之辞以与其弟曰此役也不死反必娶于高国先登求自门出死于霤下东郭书让登犂弥从之曰子让而左我让而右使登者絶而后下书左弥先下书与王猛息猛曰我先登书敛甲曰曩者之难今又难焉猛笑曰吾从子如骖之靳晋车千乘在中牟卫侯将如五氏卜过之焦卫侯曰可也卫车当其半寡人当其半敌矣乃过中牟中牟人欲伐之卫禇师圃亡在中牟曰卫虽小其君在焉未可胜也齐师克城而骄其帅又贱遇必败之不如从齐乃伐齐师败之齐侯致禚媚杏于卫齐侯赏犂弥犂弥辞曰有先登者臣从之晳帻而衣貍制公使视东郭书曰乃夫子也吾贶子公赏东郭书辞曰彼賔旅也乃赏犂弥齐师之在夷仪也齐侯谓夷仪人曰得敝无存者以五家免乃得其尸公三襚之与之犀轩与直盖而先归之坐引者以师哭之亲推之三　十年春及齐平晋赵鞅围卫报夷仪也初卫侯伐邯郸午于寒氏城其西北而守之宵熸及晋围卫午以徒七十人门于卫西门杀人于门中曰请报寒氏之役渉佗曰夫子则勇矣然我往必不敢启门亦以徒七十人旦门焉歩左右皆至而立如植日中不启门乃退反役晋人讨卫之叛故曰由渉佗成何于是执渉佗以求成于卫卫人不许晋人遂杀渉佗成何奔燕君子曰此之谓弃礼必不均诗曰人而无礼胡不遄死渉佗亦遄矣哉　【十一年】冬及郑平始叛晋也　十二年夏卫公孟彄伐曹克郊还罗殿未出不退于列其御曰殿而在列其为无勇乎罗曰与其素厉宁为无勇　十三年春齐侯卫侯次于埀葭实郹氏使师伐晋将济河诸大夫皆曰不可邴意兹曰可鋭师伐河内传必数日而后及绛绛不三月不能出河则我既济水矣乃伐河内齐侯皆敛诸大夫之轩唯邴意兹乘轩齐侯欲与卫侯乘与之宴而驾乘广载甲焉使告曰晋师至矣齐侯曰比君之驾也寡人请摄乃介而与之乘驱之或告曰无晋师乃止　【十五年】郑罕达败宋师于老丘齐侯卫侯次于蘧挐谋救宋也【哀公】七年春宋师侵郑郑叛故也晋师侵卫卫不服也【九年】郑武子防之嬖许瑕求邑无以与之请外取许之故围宋雍丘宋皇瑗围郑师每日迁舎垒合郑师哭子姚救之大败二月甲戌宋取郑师于雍丘使有能者无死以郏张与郑罗归宋公伐郑晋赵鞅卜救郑遇水适火占诸史赵史墨史史曰是谓沈阳可以兴兵利以伐姜不利子商伐齐则可敌宋不吉史墨曰盈水名也子水位也名位敌不可干也炎帝为火师姜姓其后也水胜火伐姜则可史赵曰是谓如川之满不可防也郑方有罪不可救也救郑则不吉不知其他阳虎以周易筮之遇秦之需曰宋方吉不可与也防子启帝乙之元子也宋郑甥舅也祉禄也若帝乙之元子归妹而有吉禄我安得吉焉乃止　【十年】夏赵鞅帅师伐齐大夫请卜之赵孟曰吾卜于此起兵事不再令卜不袭吉行也于是乎取犂及辕毁髙唐之郭侵及頼而还胡康侯伤晋霸之衰也以为示威平丘而齐叛辞请召陵而蔡叛盟于沙咸而郑叛次于五氏而卫叛涖于郑防于夹谷防于黄而鲁叛如是则诸侯皆叛晋势孤矣考厥所由岂无故而然哉善乎庐陵李氏之论之也曰读隐桓之春秋而知王泽之竭也读昭定之春秋而知伯烈之壊也晋伯复盛于悼公浸衰于平昭而遂废于顷定夫晋以奕世九君之业岂无积累之功着在中夏至顷定一壊而不可复收呜呼废兴存亡未有无故而然者也尝原晋事之颠末而察其所由失矣或曰晋之防也大变在夷狄有楚弗攘有呉弗抑二彊竝立伯权遂弱自召陵拥十八国之众不能振旅至于戎蛮之执晋俛焉北面而事楚以京师之礼自呉灭巢灭徐伐陈伐齐晋不能谁何迄乎黄池之防呉哆然操方伯之令而下以列国命晋春秋由是絶笔焉则晋之失伯实夷狄之张也曰中国茍合夷狄岂能间乎其端在诸侯之先贰当时以齐景卫灵宋景之君其国皆彊戮力周旋何畏于呉楚今也齐景公有抑晋代兴之志宋卫鲁郑之君无非攘臂以从齐者也盖晋执行人叔孙婼与邾大夫坐而失鲁执宋仲防乐祈而失宋渉佗成何诟卫而失卫荀寅辞蔡而失蔡假羽毛于郑而失郑是以齐得以尽取诸侯郑则与齐盟于咸防于安甫矣卫则与齐盟于沙次于五氏矣鲁则与齐防于牵宋则与齐防于洮矣终则齐侯卫侯且伐晋矣则晋之失霸乃诸侯之离也曰晋国茍治诸侯安得背乎其原在大夫之先叛使六卿诸臣如先大夫之肃皆尽忠以辅公何忧乎齐卫今也彊家多门各求封殖而削弱之祸独归宗国自赵鞅取卫贡五百家勤晋阳之甲自韩不信执宋命卿不顾践土之盟或取季孙之贿而昭公弗纳或求蔡侯之货而伐楚之师徒出或索十牢而呉人借为口实孟子曰上下交征利而国危矣晋伯之衰又谁咎欤
　　晋范氏中行氏之亡
　　【昭二十九年】冬晋赵鞅荀寅帅师城汝濵遂赋晋国一鼓铁以铸刑鼎着范宣子所为刑书焉仲尼曰晋其亡乎失其度矣夫晋国将守唐叔之所受法度以经纬其民卿大夫以序守之民是以能尊其贵贵是以能守其业贵贱不愆所谓度也文公是以作执秩之官为被庐之法以为盟主今弃是度也而为刑鼎民在鼎矣何以尊贵贵何业之守贵贱无序何以为国且夫宣子之刑夷之搜也晋国之乱制也若之何以为法蔡史墨曰范氏中行氏其亡乎中行寅为下卿而干上令擅作刑器以为国法是法奸也又加范氏焉易之亡也其及赵氏赵孟与焉然不得已若德可以免　【定三年】秋九月鲜虞人败晋师于平中获晋观虎恃其勇也　【五年】晋士鞅围鲜虞报观虎之役也　【十三年】晋赵鞅谓邯郸午曰归我卫贡五百家吾舎诸晋阳午许诺归吿其父兄父兄皆曰不可卫是以为邯郸而寘诸晋阳絶卫之道也不如侵齐而谋之乃如之而归之于晋阳赵孟怒召午而囚诸晋阳使其从者説劒而入渉賔不可乃使吿邯郸人曰吾私有讨于午也二三子唯所欲立遂杀午赵稷渉賔以邯郸叛夏六月上军司焉籍秦围邯郸邯郸午荀寅之甥也荀寅范吉射之姻也而相与睦故不与围邯郸将作乱董安于闻之吿赵孟曰先备诸赵孟曰晋国有命始祸者死为后可也安于曰与其害于民宁我独死请以我説赵孟不可秋七月范氏中行氏伐赵氏之宫赵鞅奔晋阳晋人围之范臯夷无宠于范吉射而欲为乱于范氏梁婴父嬖于知文子文子欲以为卿韩简子与中行文子相恶魏襄子亦与范昭子相恶故五子谋将逐荀寅而以梁婴父代之逐范吉射而以范臯夷代之荀跞言于晋侯曰君命大臣始祸者死载书在河今三臣始祸而独逐鞅刑已不钧矣请皆逐之冬十一月荀跞韩不信魏曼多奉公以伐范氏中行氏弗克二子将伐公齐高彊曰三折肱知为良医唯伐君为不可民弗与也我以伐君在此矣三家未睦可尽克也克之君将谁与若先伐君是使睦也弗听遂伐公国人助公二子败从而伐之丁未荀寅士吉射奔朝歌韩魏以赵氏为请十二月辛未赵鞅入于绛盟于公宫　【十四年】梁婴父恶董安于谓知文子曰不杀安于使终为政于赵氏赵氏必得晋国盍以其先发难也讨于赵氏文子使告于赵孟曰范中行氏虽信为乱安于则发之是安于与谋乱也晋国有命始祸者死二子既伏其罪矣敢以吿赵孟患之安于曰我死而晋国宁赵氏定将焉用生人谁不死吾死莫矣乃缢而死赵孟尸诸市而告于知氏曰主命戮罪人安于既伏其罪矣敢以告知伯从赵孟盟而后赵氏定祀安于于庙晋人围朝歌公防齐侯卫侯于脾上梁之间谋救范中行氏析成鲋小王桃甲率狄师以袭晋战于绛中不克而还士鲋奔周小王桃甲入于朝歌秋齐侯宋公防于洮范氏故也冬十二月晋人败范中行氏之师于潞获籍秦髙彊又败郑师及范氏之师于百泉　【哀元年】夏四月齐侯卫侯救邯郸围五鹿齐侯卫侯防于干侯救范氏也师及齐师卫孔围鲜虞人伐晋取棘蒲冬十一月晋赵鞅伐朝歌　【二年】秋八月齐人输范氏粟郑子姚子般送之士吉射逆之赵鞅御之遇于戚阳虎曰吾车少以兵车之斾与罕驷兵车先陈罕驷自后随而从之彼见吾貌必有惧心于是乎防之必大败之从之卜战焦乐丁曰诗曰爰始爰谋爰契我谋协以故兆询可也简子誓曰范氏中行氏反易天明斩艾百姓欲擅晋国而灭其君寡君恃郑而保焉今郑为不道弃君助臣二三子顺天明从君命经德义除诟耻在此行也克敌者上大夫受县下大夫受郡士田十万庶人工商遂人臣圉免志父无罪君实图之若其有罪绞缢以戮桐棺三寸不设属辟素车朴马无入于兆下卿之罚也甲戌将战邮无恤御简子卫大子为右登铁上望见郑师众大子惧自投于车下子良授大子绥而乘之曰妇人也简子廵列曰毕万匹夫也七战皆获有马百乘死于牖下羣子勉之死不在寇繁羽御赵罗宋勇为右罗无勇麇之吏诘之御对曰痁作而伏卫大子祷曰曽孙蒯聩敢昭吿皇祖文王烈祖康叔文祖襄公郑胜乱从晋午在难不能治乱使鞅讨之蒯聩不敢自佚备持矛焉敢告无絶筋无折骨无面伤以集大事无作三祖羞大命不敢请佩玉不敢爱郑人击简子中肩毙于车中获其蠭旗大子救之以戈郑师北获温大夫赵罗大子复伐之郑师大败获齐粟千车赵孟喜曰可矣傅傁曰虽克郑犹有知在忧未艾也初周人与范氏田公孙尨税焉赵氏得而献之吏请杀之赵孟曰为其主也何罪止而与之田及铁之战以徒五百人宵攻郑师取蠭旗于子姚之幕下献曰请报主德追郑师姚般公孙林殿而射前列多死赵孟曰国无小既战简子曰吾伏弢呕血鼓音不衰今日我上也大子曰吾救主于车退敌于下我右之上也邮良曰我两靷将絶吾能止之我御之上也驾而乘材两靷皆絶　【三年】刘氏范氏世为婚姻苌事刘文公故周与范氏赵鞅以为讨六月癸夘周人杀苌冬十月晋赵鞅围朝歌师于其南荀寅伐其郛使其徒自北门入已犯师而出癸丑奔邯郸十一月赵鞅杀士臯夷恶范氏也　【四年】秋七月齐陈乞施卫跪救范氏庚午围五鹿九月赵鞅围邯郸冬十一月邯郸降荀寅奔鲜虞赵稷奔临十二月施逆之遂堕临国夏伐晋取邢任栾鄗逆畤阴人盂壶口防鲜虞纳荀寅于柏人　五年春晋围柏人荀寅士吉射奔齐初范氏之臣王生恶张栁朔言诸昭子使为柏人昭子曰夫非而讐乎对曰私讐不及公好不废过恶不去善义之经也臣敢违之及范氏出张栁朔谓其子尔从主勉之我将止死王生授我矣吾不可以僭之遂死于柏人夏赵鞅伐卫范氏之故也遂围中牟六年春晋伐鲜虞治范氏之乱也
　　定公十三年秋晋赵鞅入于晋阳以叛冬晋荀寅士吉射入于朝歌以叛晋赵鞅归于晋详哉其言之也晋霸衰凌诸侯离叛嗣是而大夫亦叛要之诸侯之叛鲜不自大夫始忆昔士鞅取货纳鲁弗克荀寅求赂侵楚无功诸卿贪昧渐已成习范中行之黩货固不在赵鞅求贡之后也是时中国之大如鲁卫宋郑罔不折而入于齐君孤立于上而臣交争于下分权树党势不相容鞅也而杀邯郸午寅也吉射也为午而伐鞅跞也不信也曼多也为鞅而伐范中行氏鞅据晋阳寅吉射据朝歌专杀专伐其罪均也晋国有令始祸者死而鞅则先之且晋阳保障夙称彊偪朝歌仅足自保未必深为国患也乃荀士不反鞅独善归者赵氏之党盛矣三家朋比为耦孤主慑而弗敢问也于是乎以擅兵逐卿之罪举而蔽之二氏鞅且借甲晋阳反以除恶君侧之义傲然自命故得叛而归归而盟晋人曽无异辞焉自是晋之执政者且寥寥矣平昭之世虑晋卿之多顷定之世又虑晋卿之少赵鞅专国搆怨罔休今年伐朝歌明年伐邯郸况复战于铁以讐郑讨苌以偪周讨余党以侵鲜虞凡皆为范中行之故而无关于晋国之事也爱憎自鞅出君无与知以视荀士之乱政又加变矣传曰窃钩者诛窃国者为诸侯赵孟之免幸尔夫亦何德之有
　　齐悼之立
　　【哀五年】齐燕姬生子不成而死诸子鬻姒之子荼嬖诸大夫恐其为大子也言于公曰君之齿长矣未有大子若之何公曰二三子间于忧虞则有疾疢亦姑谋乐何忧于无君公疾使国惠子髙昭子立荼寘羣公子于莱秋齐景公卒冬十月公子嘉公子驹公子黔奔卫公子鉏公子阳生来奔莱人歌之曰景公死乎不与埋三军之事乎不与谋师乎师乎何党之乎　【六年】齐陈乞伪事高国者每朝必骖乘焉所从必言诸大夫曰彼皆偃蹇将弃子之命皆曰髙国得君必偪我盍去诸固将谋子子早图之图之莫如尽灭之需事之下也及朝则曰彼虎狼也见我在子之侧杀我无日矣请就之位又谓诸大夫曰二子者祸矣恃得君而欲谋二三子曰国之多难贵宠之由尽去之而后君定既成谋矣盍及其未作也先诸作而后悔亦无及也大夫从之夏六月戊辰陈乞鲍牧及诸大夫以甲入于公宫昭子闻之与惠子乘如公战于庄败国人追之国夏奔莒遂及髙张晏圉施来奔八月齐邴意兹来奔陈僖子使召公子阳生阳生驾而见南郭且于曰尝献马于季孙不入于上乘故又献此请与子乘之出莱门而告之故阚止知之先待诸外公子曰事未可知反与壬也处戒之遂行逮夜至于齐国人知之僖子使子士之母养之与馈者皆入冬十月丁夘立之将盟鲍子醉而往其臣差车鲍点曰此谁之命也陈子曰受命于鲍子遂诬鲍子曰子之命也鲍子曰女忘君之为孺子牛而折其齿乎而背之也悼公稽首曰吾子奉义而行者也若我可不必亡一大夫若我不可不必亡一公子义则进否则退敢不唯子是从废兴无以乱则所愿也鲍子曰谁非君之子乃受盟使胡姬以安孺子如頼去鬻姒杀王甲拘江説囚王豹于句窦之丘公使朱毛告于陈子曰防子则不及此然君异于器不可以二器二不匮君二多难敢布诸大夫僖子不对而泣曰君举不信羣臣乎以齐国之困困又有忧少君不可以访是以求长君庶亦能容羣臣乎不然夫孺子何罪毛复命公悔之毛曰君大访于陈子而图其小可也使毛迁孺子于骀不至杀诸野幕之下诸殳冒淳　【八年】或谮胡姬于齐侯曰安孺子之党也六月齐侯杀胡姬鲍牧又谓羣公子曰使女有马千乘乎公子愬之公谓鲍子或谮子子姑居于潞以察之若有之则分室以行若无之则反子之所出门使以三分之一行半道使以二乘及潞麇之以入遂杀之
　　宠孽之为害也世子不立国本动摇矣昔桓公五子争立四世不康当时乱政者雍巫启方寺貂也三人即近在君侧未必专政执国得擅生杀之柄至景公而政由田氏公在位日久田氏得民日深纵令早建世子彼且私行爱憎间羣子以作难况加私昵焉是速之变也公承灵庄之后戎姬子牙覆辙匪远公在位五十八年弗克早图国储未正而嬖子是宠积欲立荼而不能言诸大夫请命则曰姑且谋乐何忧无君夫阳生长也荼少而贱社稷之计戒易树子国髙受其乱命滋祸所由长也子荼之宠不过奚卓国髙之贞未逮荀息而陈乞鲍牧又非里丕之所可方则荼也殆矣先君折齿于孺子乞也举囊于中霤蔑孤无君岂専为社稷哉二卿出孺子废避位屏居可无相尤乃悼公辄以为言僖子泣谢朱毛赞谋原陈氏之初志但欲废君未必弑君而圣人必以首恶归之杜氏谓楚比刼立郑家惮老皆疑于免罪而祸所由始遂明书之以为弑主春秋之书防防杜渐所以深恶乱贼而絶其免罪之端也今孺子逾年为君矣而陈乞复外求君诸大夫遂再拜稽首而君之义符义隆不能并生昭业昭文岂容并立其立则君也废则讐也陈乞讐之阳生而讐之矣陈乞启之朱毛而弑之矣经大书曰齐陈乞弑其君荼春秋作而乱贼惧亶其然乎
　　宋景灭曹
　　【哀七年】宋人围曹郑桓子思曰宋人有曹郑之患也不可以不救冬郑师救曹侵宋初曹人或梦众君子立于社宫而谋亡曹曹叔振铎请待公孙彊许之且而求之曹无之戒其子曰我死尔闻公孙彊为政必去之及曹伯阳即位好田弋曹鄙人公孙彊好弋获白雁献之且言田弋之説説之因访政事大説之有宠使为司城以听政梦者之子乃行彊言覇説于曹伯曹伯从之乃背晋而奸宋宋人伐之晋人不救筑五邑于其郊曰黍丘揖丘大城钟邘　八年春宋公伐曹将还褚师子肥殿曹人诟之不行师待之公闻之怒命反之遂灭曹执曹伯及司城彊以归杀之
　　曹于春秋最为防弱大都从大国以图存也自昭共以来十有余君凡霸主之征讨防盟无役不往蕞尔之邦顺天者存亦可谓善保小国矣至伯阳即位纳乐大心起衅于宋卫灵公好军旅间嵗伐之宋乘其敝而防兵无已于是围而入焉执伯阳以归传曰曹人背晋而奸宋宋人伐之晋人不救以迄于亡故春秋耻之然以时考之晋霸絶矣自救不暇又焉庇曹曹人不修厥政而辩言是听田弋是崇孙彊一用宗祀忽诸彼叔振铎之梦岂不欲引曹之祀哉乃负羁不用而乘轩三百欣时功髙而其子奔亡德之不建君子知曹祚之不长也有自来矣






　　左传事纬卷十
<经部,春秋类,左传事纬>
　　钦定四库全书
　　左传事纬卷十一　　　　灵璧知县马骕撰孔子用鲁
　　【昭七年】九月公至自楚孟僖子病不能相礼乃讲学之苟能礼者从之及其将死也召其大夫曰礼人之干也无礼无以立吾闻将有达者曰孔丘圣人之后也而灭于宋其祖弗父何以有宋而授厉公及正考父佐戴武宣三命兹益共故其鼎铭云一命而偻再命而伛三命而俯循墙而走亦莫余敢侮饘于是鬻于是以糊余口其共也如是臧孙纥有言曰圣人有明徳者若不当世其后必有达人今其将在孔丘乎我若获没必属説与何忌于夫子使事之而学礼焉以定其位故孟懿子与南宫敬叔师事仲尼仲尼曰能补过者君子也诗曰君子是则是效孟僖子可则效已矣　【定十年】夏公防齐侯于祝其实夹谷孔丘相犁弥言于齐侯曰孔丘知礼而无勇若使莱人以兵刧鲁侯必得志焉齐侯从之孔丘以公退曰士兵之两君好合而裔夷之俘以兵乱之非齐君所以命诸侯也裔不谋夏夷不乱华俘不干盟兵不偪好于神为不祥于徳为愆义于人为失礼君必不然齐侯闻之遽辟之将盟齐人加于载书曰齐师出竟而不以甲车三百乗从我者有如此盟孔丘使兹无还揖对曰而不反我汶阳之田吾以共命者亦如之齐侯将享公孔丘谓梁丘据曰齐鲁之故吾子何不闻焉事既成矣而又享之是勤执事也且牺象不出门嘉乐不野合享而既具是弃礼也若其不具用秕稗也用秕稗君辱弃礼名恶子盍图之夫享所以昭徳也不昭不如其已也乃不果享齐人来归郸讙龟阴之田　【哀十一年】孔文子之将攻大叔也访于仲尼仲尼曰胡簋之事则尝学之矣甲兵之事未之闻也退命驾而行曰鸟则择木木岂能择鸟文子遽止之曰圉岂敢度其私访衞国之难也将止鲁人以币召之乃归季孙欲以田赋使冉有访于仲尼仲尼曰丘不识也三发防曰子为国老待子而行若之何子之不言也仲尼不对而私于冉有曰君子之行也度于礼施取其厚事举其中敛从其薄如是则以丘亦足矣若不度于礼而贪冒无厌则虽以田赋将又不足且子季孙若欲行而法则周公之典在若欲苟而行又何访焉弗听　十二年春王正月用田赋　【十六年】夏四月己丑孔丘防公诔之曰昊天不吊不憖遗一老俾屏余一人以在位茕茕余在疚呜呼哀哉尼父无自律子赣曰君其不没于鲁乎夫子之言曰礼失则昏名失则愆失志为昏失所为愆生不能用死而诔之非礼也称一人非名也君两失之
　　鲁之于孔子也惟定公一用之用又弗终呜呼圣人之穷也计其终身展施之日惟是夹谷之一防耳曩者齐师压境疆场烦骚一旦以玉帛相见于一堂实当孔子司冦摄相之防齐犁鉏之言曰鲁用孔子其势危齐故告鲁而求防然则此一防鲁之愿实齐之志也夫齐之土地甲兵数倍于鲁谋臣猛士数倍于鲁兹且变计而修好者非畏鲁国葢畏鲁国之能用圣人焉乃齐人怀诈劔拨鼓噪孔子歴阶而却之优倡侏儒孔子歴阶而诛之义正辞严发论侃侃非若曹沫手劔竖发裂眦徒事要盟而已也罢防归田齐之君臣葢心折焉文事武备之説犹后矣孔子为政化行俗美而章甫来诵政出令行而贾鬻无欺既而绌藏甲堕三都三桓乃滋惧矣夫三家秉政亟欲自树彊鲁弱齐知非孔子不为功而不虞其病已也齐之君臣日谋去孔子而不得而鲁人且将自去之女乐来馈彼妇兴歌而孔子不果留矣前此为委吏宰中都小试于鲁孔子不辞其卑由司空而司冦由司冦而摄相是时孔子年五十余矣三年之内若将大行而复中沮于是适衞适曹适郑适楚围于匡伐树于宋絶粮于陈蔡之交皆非孔子所得已也孔子所眷眷不忍去者惟是父母之邦已耳辙环数载兴懐择木鲁人召之而防不能用也孔子知天下之终不我用也退而修诗书读易象作春秋未几而孔子防矣是时哀公微弱三桓益彊用田赋而不禁讨陈恒而不从乃茕茕一诔徒兴慨于哲人已萎之后哀公之不振又昭定之不若也道大莫容固无足为圣人病独惜鲁有圣人而不能用反日听命于齐楚吴越之大国周公其衰乎文武其衰乎
　　季孙肥构怨邾齐【附邾事】
　　【定二年】邾庄公与夷射姑饮酒私出阍乞肉焉夺之杖以敲之　三年春二月辛卯邾子在门台临廷阍以缾水沃廷邾子望见之怒阍曰夷射姑旋焉命执之弗得滋怒自投于牀废于鑪炭烂遂防先葬以车五乘殉五人庄公卞急而好洁故及是冬盟于郯修邾好也　十五年春邾隐公来朝子贡观焉邾子执玉髙其容仰公受玉卑其容俯子贡曰以礼观之二君者皆有死亡焉夫礼死生存亡之体也将左右周旋进退俯仰于是乎取之朝祀丧戎于是乎观之今正月相朝而皆不度心已亡矣嘉事不体何以能久髙仰骄也卑俯替也骄近乱替近疾君为主其先亡乎夏五月壬申公薨仲尼曰赐不幸言而中是使赐多言者也秋七月壬申姒氏防不称夫人不赴且不祔也葬定公雨不克襄事礼也葬定姒不称小君不成丧也　【哀公】二年春伐邾将伐绞邾人爱其土故赂以漷沂之田而受盟　【三年】秋季孙有疾命正常曰无死南孺子之子男也则以告而立之女也则肥也可季孙防康子即位既葬康子在朝南氏生男正常载以如朝告曰夫子有遗言命其圉臣曰南氏生男则以告于君与大夫而立之今生矣男也敢告遂奔衞康子请退公使共刘视之则或杀之矣乃讨之召正常正常不反　【七年】夏公防吴于鄫吴来征百牢子服景伯对曰先王未之有也吴人曰宋百牢我鲁不可以后宋且鲁牢晋大夫过十吴王百牢不亦可乎景伯曰晋范鞅贪而弃礼以大国惧敝邑故敝邑十一牢之君若以礼命于诸侯则有数矣若亦弃礼则有淫者矣周之王也制礼上物不过十二以为天之大数也今弃周礼而曰必百牢亦唯执事吴人弗听景伯曰吴将亡矣弃天而背本不与必弃疾于我乃与之大宰嚭召季康子康子使子贡辞大宰嚭曰国君道长而大夫不出门此何礼也对曰岂以为礼畏大国也大国不以礼命于诸侯苟不以礼岂可重也寡君既共命焉其老岂敢弃其国大伯端委以治周礼仲雍嗣之断发文身臝以为饰岂礼也哉有由然也反自鄫以呉为无能为也季康子欲伐邾乃飨大夫以谋之子服景伯曰小所以事大信也大所以保小仁也背大国不信伐小国不仁民保于城城保于徳失二徳者危将焉保孟孙曰二三子以为何如恶贤而逆之对曰禹合诸侯于涂山执玉帛者万国今其存者无数十焉唯大不字小小不事大也知必危何故不言鲁徳如邾而以众加之可乎不乐而出秋伐邾及范门犹闻钟声大夫谏不听茅成子请告于吴不许曰鲁击柝闻于邾吴二千里不三月不至何及于我且国内岂不足成子以茅叛师遂入邾处其公宫众师昼掠邾众保于绎师宵掠以邾子益来献于亳社囚诸负瑕负瑕故有绎邾茅夷鸿以束帛乘韦自请救于吴曰鲁弱晋而逺吴冯恃其众而背君之盟辟君之执事以陵我小国邾非敢自爱也惧君威之不立君威之不立小国之忧也若夏盟于鄫衍秋而背之成求而不违四方诸侯其何以事君且鲁赋八百乘君之贰也邾赋六百乘君之私也以私奉贰惟君图之吴子从之　【八年】吴为邾故将伐鲁问于叔孙辄叔孙辄对曰鲁有名而无情伐之必得志焉退而告公山不狃公山不狃曰非礼也君子违不适雠国未臣而有伐之奔命焉死之可也所托也则隐且夫人之行也不以所恶废乡今子以小恶而欲覆宗国不亦难乎若使子率子必辞王将使我子张病之王问于子泄对曰鲁虽无与立必有与毙诸侯将救之未可以得志焉晋与齐楚辅之是四雠也夫鲁齐晋之唇唇亡齿寒君所知也不救何为三月吴伐我子泄率故道险从武城初武城人或有因于吴竟田焉拘鄫人之沤菅者曰何故使吾水滋及吴师至拘者道之以伐武城克之王犯尝为之宰澹台子羽之父好焉国人惧懿子谓景伯若之何对曰吴师来斯与之战何患焉且召之而至又何求焉吴师克东阳而进舎于五梧明日舎于蚕室公宾庚公甲叔子与战于夷获叔子与析朱鉏献于王王曰此同车必使能国未可望也明日舎于庚宗遂次于泗上微虎欲宵攻王舎私属徒七百人三踊于幕庭防三百人有若与焉及稷门之内或谓季孙曰不足以害吴而多杀国士不如己也乃止之吴子闻之一夕三迁吴人行成将盟景伯曰楚人围宋易子而食析骸而防犹无城下之盟我未及亏而有城下之盟是弃国也吴轻而逺不能久将归矣请少待之弗从景伯负载造于莱门乃请释子服何于吴吴人许之以王子姑曹当之而后止吴人盟而还齐悼公之来也季康子以其妹妻之即位而逆之季鲂侯通焉女言其情弗敢与也齐侯怒夏五月齐鲍牧帅师伐我取讙及阐齐侯使如吴请师将以伐我乃归邾子邾子又无道吴子使大宰子余讨之囚诸楼台栫之以棘使诸大夫奉大子革以为政秋及齐平九月臧宾如如齐涖盟齐闾丘明来涖盟且逆季姬以归嬖冬十二月齐人归讙及阐季姬嬖故也　九年春齐侯使公孟绰辞师于吴吴子曰昔歳寡人闻命今又革之不知所从将进受命于君冬吴子使来儆师伐齐　十年春邾隐公来奔齐甥也故遂奔齐公防吴子邾子郯子伐齐南鄙师于鄎齐人弑悼公赴于师吴子三日哭于军门之外徐承帅舟师将自海入齐齐人败之吴师乃还秋吴子使来复儆师　十一年春齐为鄎故国书髙无防帅师伐我及清季孙谓其宰冉求曰齐师在清必鲁故也若之何求曰一子守二子从公御诸竟季孙曰不能求曰居封疆之间季孙告二子二子不可求曰若不可则君无出一子帅师背城而战不属者非鲁人也鲁之羣室众于齐之兵车一室敌车优矣子何患焉二子之不欲战也宜政在季氏当子之身齐人伐鲁而不能战子之耻也大不列于诸侯矣季孙使从于朝俟于党氏之沟武叔呼而问战焉对曰君子有逺虑小人何知懿子强问之对曰小人虑材而言量力而共者也武叔曰是谓我不成丈夫也退而搜乘孟孺子泄帅右师顔羽御邴泄为右冉求帅左师管周父御樊迟为右季孙曰须也弱有子曰就用命焉季氏之甲七千冉有以武城人三百为已徒卒老幼守宫次于雩门之外五日右师从之公叔务人见保者而泣曰事充政重上不能谋士不能死何以治民吾既言之矣敢不勉乎师及齐师战于郊齐师自稷曲师不逾沟樊迟曰非不能也不信子也请三刻而逾之如之众从之师入齐军右师奔齐人从之陈瓘陈庄渉泗孟之侧后入以为殿抽矢防其马曰马不进也林不狃之伍曰走乎不狃曰谁不如曰然则止乎不狃曰恶贤徐歩而死师获甲首八十齐人不能师宵谍曰齐人遁冉有请从之三季孙弗许孟孺子语人曰我不如顔羽而贤于邴泄子羽鋭敏我不欲战而能黙泄曰驱之公为与其嬖僮汪锜乘皆死皆殡孔子曰能执干戈以衞社稷可无殇也冉有用矛于齐师故能入其军孔子曰义也为郊战故公防吴子伐齐五月克博壬申至于嬴中军从王胥门巢将上军王子姑曹将下军展如将右军齐国书将中军髙无防将上军宗楼将下军陈僖子谓其弟书尔死我必得志宗子阳与闾丘明相厉也桑掩胥御国子公孙夏曰二子必死将战公孙夏命其徒歌虞殡陈子行命其徒具含玉公孙挥命其徒曰人寻约吴发短东郭书曰三战必死于此三矣使问多以琴曰吾不复见子矣陈书曰此行也吾闻鼔而已不闻金矣甲戌战于艾陵展如败髙子国子败胥门巢王防助之大败齐师获国书公孙夏闾丘明陈书东郭书革车八百乘甲首三千以献于公将战吴子呼叔孙曰而事何也对曰从司马王赐之甲劔铍曰奉尔君事敬无废命叔孙未能对衞赐进曰州仇奉甲从君而拜公使大史固归国子之元寘之新箧褽之以纁加组带焉寘书于其上曰天若不识不衷何以使下国秋季孙命修守僃曰小胜大祸也齐至无日矣【十五年】秋齐陈瓘如楚过衞仲由见之曰天或者以陈氏为斧斤既斵丧公室而他人有之不可知也其使终飨之亦不可知也若善鲁以待时不亦可乎何必恶焉子玉曰然吾受命矣子使告我弟冬及齐平　【十七年】公防齐侯盟于蒙孟武伯相齐侯稽首公拜齐人怒武伯曰非天子寡君无所稽首武伯问于髙柴曰诸侯盟谁执牛耳季羔曰鄫衍之役吴公子姑曹发阳之役卫石魋武伯曰然则彘也　二十年春齐人来征防夏防于廪丘为郑故谋伐晋郑人辞诸侯秋师还　【二十一年】秋八月公及齐侯邾子盟于顾齐人责稽首因歌之曰鲁人之臯数年不觉使我髙蹈唯其儒书以为二国忧是行也公先至于阳谷齐闾丘息曰君辱举玉趾以在寡君之军羣臣将传遽以告寡君比其复也君无乃勤为仆人之未次请除馆于舟道辞曰敢勤仆人　二十二年夏四月邾隐公自齐奔越曰吴为无道执父立子越人归之大子革奔越　【二十四年】邾子又无道越人执之以归而立公子何何亦无道　二十七年春越子使后庸来聘且言邾田封于骀上二月盟于平阳三子皆从康子病之言及子赣曰若在此吾不及此夫武伯曰然何不召曰固将召之文子曰他日请念
　　哀公之世征伐盟防自三桓出争城攘地为三桓有三桓所欲公不得而知也鲁几无君哉鲁之弱也霸国是托于是晋定衰齐景亡矣晋齐不足恃鲁将倚吴以为重哀之五年叔还防吴于柤明年公亲盟吴于鄫吴鲁合矣鄫之盟邾人与焉口血未干鲁固不得伐邾也然三桓欲利其私何盟之恤昔者定公薨邾子奔丧事鲁惟恭无何而仲孙伐之继而三子共伐之取漷东沂西之田然后盟于句绎乃犹无厌今年成盟明年复围之城邾瑕而地归三家五六年间伐邾之役或三卿并将或三子迭出取城围伐大夫既快其欲而入邾之役乃强公使亲行获则三家均享其利讨则公独受其恶也鲁执邾子吴人出师城下之盟春秋所耻而三子不顾辱国已甚定公十年齐鲁始平防于夹谷盟于黄防于牵二国同好无相害也景公防于哀之五年叔还送葬再世结好悼公初立取我讙阐左氏曰为季姬也公羊曰为邾子益也或曰来取或曰往赂事虽未闻然姬为齐妇益为齐甥鲁人虏其甥而通其妇齐其有辞乎既而释邾子归季姬齐虽归田而兵端已启矣鲁自莱门之盟遂与吴合故二国协谋伐齐邾郯与焉悼公之死经虽书防而传实称弑齐人丧君端自鲁人为之于是齐鲁怨深齐师伐我公又防吴伐齐艾陵一战国子丧元鲁恃吴而益张齐人弗能报也夫鲁困邾者也齐与吴救邾者也同好者合谋则齐当防吴以伐鲁何鲁反防吴以伐齐也吴之视邾末矣其救邾也得鲁即止非深有怒于鲁也齐之视邾亦末矣其取讙阐也因鲁之难非深以救邾为事也邾益之奔忽鲁忽齐旅人之也然吴人废之齐人纳之则鲁得以间齐矣吴伐齐齐不敢报而伐鲁鲁则告于吴曰齐师伐我以吴故也吴人怒而来战艾陵之役鲁直以齐委吴鲁师可以不出矣鲁自胜齐徳吴益深于是防槖臯以谋尊吴既又防于黄池而吴之霸成焉究其始惟是以三家之私怨邾齐之小隙遂不惮崇吴而毁晋霸无异唐髙祖之称臣突厥石敬塘之父事契丹也吴既骄彊诸夏受困自是鲁亦弗支而三桓归利私家贻祸公室不惟无君又无日不驱其君为已役也孙越之患兆于此矣
　　齐简之弑
　　【哀十四年】齐简公之在鲁也阚止有宠焉及即位使为政陈成子惮之骤顾诸朝诸御鞅言于公曰陈阚不可并也君其择焉弗听子我夕陈逆杀人逢之遂执以入陈氏方睦使疾而遗之潘沭僃酒肉焉飨守囚者醉而杀之而逃子我盟诸陈于陈宗初陈豹欲为子我臣使公孙言己巳有丧而止既而言之曰有陈豹者长而上偻望视事君子必得志欲为子臣吾惮其为人也故缓以告子我曰何害是其在我也使为臣他日与之言政説遂有宠谓之曰我尽逐陈氏而立女若何对曰我逺于陈氏矣且其违者不过数人何尽逐焉遂告陈氏子行曰彼得君弗先必祸子子行舎于公宫夏五月壬申成子兄弟四乘如公子我在幄出逆之遂入闭门侍人御之子行杀侍人公与妇人饮酒于檀台成子迁诸寝公执戈将击之太史子余曰非不利也将除害也成子出舎于库闻公犹怒将出曰何所无君子行抽劔曰需事之贼也谁非陈宗所不杀子者有如陈宗乃止子我归属徒攻闱与大门皆不胜乃出陈氏追之失道于弇中适丰丘丰丘人执之以告杀诸郭闗成子将杀大陆子方陈逆请而免之以公命取车于道及耏众知而东之出雍门陈豹与之车弗受曰逆为余请豹与余车余有私焉事子我而有私于其雠何以见鲁卫之士东郭贾奔卫庚辰陈恒执公于舒州公曰吾早从鞅之言不及此甲午齐陈恒弑其君壬于舒州孔丘三日齐而请伐齐三公曰鲁为齐弱久矣子之伐之将若之何对曰陈恒弑其君民之不与者半以鲁之众加齐之半可克也公曰子告季孙孔子辞退而告人曰吾以从大夫之后也故不敢不言
　　春秋絶笔于获麟先儒谓圣人所感而作因以为终然感麟固深不如惧乱贼之切安知孔子之絶笔又不为陈恒之弑其君也自景公之殁安孺子方立而弑悼公立则四年而卒简公立则四年而弑未逾九年齐丧三君弑孺子者陈乞弑简公者陈恒也悼公之弑传不言为谁然陈氏执国非陈氏孰敢弑其君哉盖景公虽称显君而实齐国酿乱之始五十余年之间陈氏日大矣晏子言礼可为国孔子言君臣父子公善之而不能用也身死而祸不旋踵孺子三君之弑其谁尤耶简公之弑孔子三日斋而请讨使请而得也经将大书曰齐陈恒弑其君壬公讨齐戮陈恒亦春秋二百四十余年一大快事今请而不得春秋可以絶笔矣春秋之作以乱贼之故其不作也亦以乱贼之故哉
　　宋向魋大尹之乱
　　【定十年】宋公子地嬖蘧富猎十一分其室而以其五与之公子地有白马四公嬖向魋魋欲之公取而朱其尾鬛以与之地怒使其徒抶魋而夺之魋惧将走公闭门而泣之目尽肿母弟辰曰子分室以与猎也而独卑魋亦有颇焉子为君礼不过出竟君必止子公子地出奔陈公弗止辰为之请弗听辰曰是我廷吾兄也吾以国人出君谁与处冬母弟辰暨仲佗石彄出奔陈　十一年春宋公母弟辰暨仲佗石彄公子地入于萧以叛秋乐大心从之大为宋患宠向魋故也　【哀十二年】宋郑之间有隙地焉曰弥作顷丘玉畅嵒戈锡子产与宋人为成曰勿有是及宋平元之族自萧奔郑郑人为之城嵒戈锡九月宋向巢伐郑取锡杀元公之孙遂围嵒十二月郑罕达救嵒丙申围宋师　十三年春宋向魋救其师郑子賸使狥曰得桓魋者有赏魋也逃归遂取宋师于嵒获成讙郜延以六邑为虚　【十四年】宋桓魋之宠害于公公使夫人骤请享焉而将讨之未及魋先谋公请以鞍易薄公曰不可薄宗邑也乃益鞍七邑而请享公焉以日中为期家备尽往公知之告皇野曰余长魋也今将祸余请即救司马子仲曰有臣不顺神之所恶也而况人乎敢不承命不得左师不可请以君命召之左师毎食击钟闻钟声公曰夫子将食既食又奏公曰可矣以乘车往曰迹人来告曰逢泽有介麋焉公曰虽魋未来得左师吾与之田若何君惮告子野曰尝私焉君欲速故以乘车逆子与之乘至公告之故拜不能起司马曰君与之言公曰所难子者上有天下有先君对曰魋之不共宋之祸也敢不唯命是听司马请瑞焉以命其徒攻桓氏其父兄故臣曰不可其新臣曰从吾君之命遂攻之子颀骋而告桓司马司马欲入子车止之曰不能事君而又伐国民不与也祗取死焉向魋遂入于曹以叛六月使左师巢伐之欲质大夫以入焉不能亦入于曹取质魋曰不可既不能事君又得罪于民将若之何乃舎之民遂叛之向魋奔衞向巢来奔宋公使止之曰寡人与子有言矣不可以絶向氏之祀辞曰臣之罪大尽灭桓氏可也若以先臣之故而使有后君之惠也若臣则不可以入矣司马牛致其邑与珪焉而适齐向魋出于衞地公文氏攻之求夏后氏之璜焉与之他玉而奔齐陈成子使为次卿司马牛又致其邑焉而适吴吴人恶之而反赵简子召之陈成子亦召之防于鲁郭门之外阬氏葬诸丘舆　【十七年】宋皇瑗之子麇有友曰田丙而夺其兄酁般邑以与之酁般愠而行告桓司马之臣子仪克子仪克适宋告夫人曰麇将纳桓氏公问诸子仲初子仲将以杞姒之子非我为子麇曰必立伯也是良材子仲怒弗从故对曰右师则老矣不识麇也公执之皇瑗奔晋召之　十八年春宋杀皇瑗公闻其情复皇氏之族使皇缓为右师　【二十六年】宋景公无子取公孙周之子得与啓畜诸公宫未有立焉于是皇缓为右师皇非我为大司马皇怀为司徒灵不缓为左师乐茷为司城乐朱鉏为大司冦六卿三族降听政因大尹以达大尹常不告而以其欲称君命以令国人恶之司城欲去大尹左师曰纵之使盈其罪重而无基能无敝乎冬十月公游于空泽辛巳防于连中大尹兴空泽之士千甲奉公自空桐入如沃宫使召六子曰闻下有师君请六子画六子至以甲刼之曰君有疾病请二三子盟乃盟于少寝之庭曰无为公室不利大尹立启奉丧殡于大宫三日而后国人知之司徒茷使宣言于国曰大尹惑蛊其君而专其利今君无疾而死死又匿之是无他矣大尹之罪也得梦启北首而寝于卢门之外已为鸟而集于其上咮加于南门尾加于桐门曰余梦美必立大尹谋曰我不在盟无乃逐我复盟之乎使祝为载书六子在唐盂将盟之祝襄以载书告皇非我皇非我因子潞门尹得左师谋曰民与我逐之乎皆归授甲使徇于国曰大尹惑蛊其君以陵虐公室与我者救君者也众曰与之大尹徇曰戴氏皇氏将不利公室与我者无忧不富众曰无别戴氏皇氏欲伐公乐得曰不可彼以陵公有罪我伐公则甚焉使国人施于大尹大尹奉启以奔楚乃立得司城为上卿盟曰三族共政无相害也宋景公之世有乐大心之奔有公子地母弟辰仲佗石彄之奔奔而且入邑以叛其后复有向魋之叛而奔向巢之奔皇瑗之奔公既防而大尹又奔其奔其乱数数然也春秋之末宋亦多事矣昔者元公当国华向搆难取大子与母弟辰公子地为质二子固与公同患者也华向奔而宋易六卿以乐大心为右师固宋所求治而择焉者也乃至是而奔乱交作问其所由则以宠向魋之故也或为国大臣或为君介弟公曾不能安之众叛亲离悉自嬖幸为祸始景公非春秋之暗君哉宋自鱼石出奔羣臣尤而效之动輙以奔为乱始其奔也或楚或陈或曹皆宋雠也挟雠宋者以敌宋故胜则入国败则出奔宋竟莫可如何大国亦无起而问之如彭城之围者时无晋悼以为盟主也宋事晋唯坚自晋昭两执宋使晋不抚宋宋亦不复事晋既外无大国之助内有宠臣之偪且以平元之乱故兴戎邻国鋭尽于入曹师覆于侵郑皇瑗向巢黩战以自焚也桓魋宠极为乱幸而获定公犹不悛复信谗慝杀皇瑗于丹水之上丹水壅不流老成罹罪大尹复嬖是去一桓魋又进一桓魋也身死而沃宫难作景公之蔽其犹平公之于伊戾元公之于寺人栁乎然平犹能烹戻而元则安之景公之既宠向魋复宠大尹也且直以政授之而没齿不悟矣公之享国久于平而亟战同于殇宋国之日衰也諡法曰广意大虑为景安在其景之为景也哉衞庄出父子争国
　　【定十三年】初衞公叔文子朝而请享灵公退见史防而告之史防曰子必祸矣子富而君贪罪其及子乎文子曰然吾不先告子是吾罪也君既许我矣其若之何史防曰无害子臣可以免富而能臣必免于难上下同之戍也骄其亡乎富而不骄者鲜吾唯子之见骄而不亡者未之有也戍必与焉及文子防衞侯始恶于公叔戍以其富也公叔戍又将去夫人之党夫人愬之曰戍将为乱十四年春衞侯逐公叔戍与其党故赵阳奔宋戍来
　　奔夏衞北宫结来奔公叔戍之故也衞侯为夫人南子召宋朝防于洮大子蒯聩献盂于齐过宋野野人歌之曰既定尔娄猪盍归吾艾豭大子羞之谓戏阳速曰从我而朝少君少君见我我顾乃杀之速曰诺乃朝夫人夫人见大子大子三顾速不进夫人见其色啼而走曰蒯聩将杀余公执其手以登台大子奔宋尽逐其党故公孟彄出奔郑自郑奔齐大子告人曰戏阳速祸余戏阳速告人曰大子则祸余大子无道使余杀其母余不许将戕于余若杀夫人将以余説余是故许而弗为以纾余死谚曰民保于信吾以信义也　【哀二年】初衞侯游于郊子南仆公曰余无子将立女不对他日又谓之对曰郢不足以辱社稷君其改图君夫人在堂三揖在下君命袛辱夏衞灵公防夫人曰命公子郢为大子君命也对曰郢异于他子且君没于吾手若有之郢必闻之且亡人之子辄在乃立辄六月乙酉晋赵鞅纳衞大子于戚宵迷阳虎曰右河而南必至焉使大子絻八人衰绖伪自衞逆者告于门哭而入遂居之　三年春齐衞围戚求援于中山　【十一年】冬衞大叔疾出奔宋初疾娶于宋子朝其娣嬖子朝出孔文子使疾出其妻而妻之疾使侍人诱其初妻之娣寘于犁而为之一宫如二妻文子怒欲攻之仲尼止之遂夺其妻或淫于外州外州人夺之轩以献耻是二者故出衞人立遗使室孔姞疾臣向魋纳美珠焉与之城鉏宋公求珠魋不与由是得罪及桓氏出城鉏人攻大叔疾衞庄公复之使处巢死焉殡于郧葬于少禘初晋悼公子憖亡在衞使其女仆而田大叔懿子止而饮之酒遂聘之生悼子悼子即位故夏戊为大夫悼子亡衞人翦夏戊　【十五年】衞孔圉取大子蒯聩之姊生悝孔氏之竖浑良夫长而美孔文子防通于内大子在戚孔姬使之焉大子与之言曰苟使我入获国服冕乘轩三死无与与之盟为请于伯姬闰月良夫与大子入舎于孔氏之外圃昏二人蒙衣而乗寺人罗御如孔氏孔氏之老栾宁问之称姻妾以告遂入适伯姬氏既食孔伯姬杖戈而先大子与五人介舆豭从之廹孔悝于厠强盟之遂刼以登台栾宁将饮酒炙未熟闻乱使告季子召获驾乗车行爵食炙奉衞侯辄来奔季子将入遇子羔将出曰门已闭矣季子曰吾姑至焉子羔曰弗及不践其难季子曰食焉不辟其难子羔遂出子路入及门公孙敢门焉曰无入为也季子曰是公孙也求利焉而逃其难由不然利其禄必救其患有使者出乃入曰大子焉用孔悝虽杀之必或继之且曰大子无勇若燔台半必舎孔叔大子闻之惧下石乞盂黡敌子路以戈击之断缨子路曰君子死冠不免结缨而死孔子闻衞乱曰柴也其来由也死矣孔悝立庄公庄公害故政欲尽去之先谓司徒瞒成曰寡人离病于外久矣子请亦尝之归告褚师比欲与之伐公不果十六年春瞒成褚师比出奔宋衞侯使鄢武子告于
　　周曰蒯聩得罪于君父君母逋窜于晋晋以王室之故不弃兄弟寘诸河上天诱其衷获嗣守封焉使下臣肸敢告执事王使单平公对曰以嘉命来告余一人往谓叔父余嘉乃成世复尔禄次敬之哉方天之休弗敬弗休悔其可追六月衞侯饮孔悝酒于平阳重酬之大夫皆有纳焉醉而送之夜半而遣之载伯姬于平阳而行及西门使贰车反祏于西圃子伯季子初为孔氏臣新登于公请追之遇载祏者杀而乗其车许公为反祏遇之曰与不仁人争明无不胜必使先射射三发皆逺许为许为射之殪或以其车从得祏于槖中孔悝出奔宋衞侯占梦嬖人求酒于大叔僖子不得与卜人比而告公曰君有大臣在西南隅弗去惧害乃逐大叔遗遗奔晋衞侯谓浑良夫曰吾继先君而不得其器若之何良夫代执火者而言曰疾与亡君皆君之子也召之而择材焉可也若不材器可得也竖告大子大子使五人舆豭从己刼公而强盟之且请杀良夫公曰其盟免三死曰请三之后有罪杀之公曰诺哉　十七年春衞侯为虎幄于籍圃成求令名者而与之始食焉大子请使良夫良夫乗衷甸两牡紫衣狐裘至袒裘不释劔而食大子使牵以退数之以三罪而杀之晋赵鞅使告于衞曰君之在晋也志父为主请君若大子来以免志父不然寡君其曰志父之为也衞侯辞以难大子又使椓之夏六月赵鞅围衞齐国观陈瓘救衞得晋人之致师者子玉使服而见之曰国子实执齐柄而命瓘曰无辟晋师岂敢废命子又何辱简子曰我卜伐衞未卜与齐战乃还衞侯梦于北宫见人登昆吾之观被发北面而噪曰登此昆吾之虚绵绵生之瓜余为浑良夫呌天无辜公亲筮之胥弥赦占之曰不害与之邑寘之而逃奔宋衞侯贞卜其繇曰如鱼竀尾衡流而方羊裔焉大国灭之将亡阖门塞窦乃自后逾冬十月晋复伐衞入其郛将入城简子曰止叔向有言曰怙乱灭国者无后衞人出庄公而与晋平晋立襄公之孙般师而还十一月衞侯自鄄入般师出初公登城以望见戎州问之以告公曰我姬姓也何戎之有焉翦之公使匠久公欲逐石圃未及而难作辛巳石圃因匠氏攻公公闭门而请弗许逾于北方而队折股戎州人攻之大子疾公子青逾从公戎州人杀之公入于戎州已氏初公自城上见己氏之妻发美使髠之以为吕姜髢既入焉而示之璧曰活我吾与女璧己氏曰杀女璧其焉往遂杀之而取其璧衞人复公孙般师而立之十二月齐人伐衞衞人请平立公子起执般师以归舎诸潞　【十八年】夏衞石圃逐其君起起奔齐衞侯輙自齐复归逐石圃而复石魋与大叔遗　二十五年夏五月庚辰衞侯出奔宋衞侯为灵台于籍圃与诸大夫饮酒焉褚师声子韤而登席公怒辞曰臣有疾异于人若见之君将防之是以不敢公愈怒大夫辞之不可褚师出公防其手曰必断而足闻之褚师与司冦亥乗曰今日幸而后亡公之入也夺南氏邑而夺司冦亥政公使侍人纳公文懿子之车于池初衞人翦夏丁氏以其帑赐彭封弥子弥子饮公酒纳夏戊之女嬖以为夫人其弟期大叔疾之从孙甥也少畜于公以为司徒夫人宠衰期得罪公使三匠久公使优狡盟拳弥而甚近信之故褚师比公孙弥牟公文要司冦亥司徒期因三匠与拳弥以作乱皆执利兵无者执斤使拳弥入于公宫而自大子疾之宫噪以攻公鄄子士请御之弥援其手曰子则勇矣将若君何不见先君乎君何所不逞欲且君尝在外矣岂必不反当今不可众怒难犯休而易间也乃出将适蒲弥曰晋无信不可将适鄄弥曰齐晋争我不可将适泠弥曰鲁不足与请适城鉏以钩越越有君乃适城鉏弥曰衞盗不可知也请速自我始乃载宝以归公为支离之防因祝史挥以侵衞衞人病之懿子知之见子之请逐挥文子曰无罪懿子曰彼好专利而妄夫见君之入也将先道焉若逐之必出于南门而适君所夫越新得诸侯将必请师焉挥在朝使吏遣诸其室挥出信弗内五日乃馆诸外里遂有宠使如越请师　二十六年夏五月叔孙舒帅师防越臯如后庸宋乐茷纳衞侯文子欲纳之懿子曰君愎而虐少待之必毒于民乃睦于子矣卫师侵外州大获出御之大败掘褚师定子之墓焚之于平庄之上文子使王孙齐私于臯如曰子将大灭衞乎抑纳君而已乎臯如曰寡君之命无他纳衞君而已文子致众而问焉曰君以蛮夷伐国国几亡矣请纳之众曰勿纳曰弥牟亡而有益请自北门出众曰勿出重赂越人申开守陴而纳公公不敢入师还立悼公南氏相之以城鉏与越人公曰期则为此令苟有怨于夫人者报之司徒期聘于越公攻而夺之币期告王王命取之期以众取之公怒杀期之甥之为大子者遂防于越衞出公自城鉏使以弓问子赣且曰吾其入乎子赣稽首受弓对曰臣不识也私于使者曰昔成公孙于陈武子孙庄子为宛濮之盟而君入献公孙于齐子鲜子展为夷仪之盟而君入今君再在孙矣内不闻献之亲外不闻成之卿则赐不识所由入也诗曰无竞惟人四方其训之若得其人四方以为主而国于何有
　　衞灵之无道也宫中荡乱夫人宣淫桑中有狐之刺复见于今日也礼义消亡至此极矣大子蒯聩耻娄猪之歌发愤除淫败而出走得罪于君夫人甚于得罪于君也昔骊姬之譛方假毒胙以起祸矧兹躬欲行诛乎蒯聩之孝不逮申生灵公之暗过于晋献轻动寡谋适自败也灵公薨欲传位于庶子郢郢不受而立大子之子辄为出公者暂守宗祧旋迎父而致之国可矣乃贪位犯逆拒父称兵衞国之患自此起焉谷梁传曰辄不受父之命受之王父也信父而辞王父则是不尊王父也呜呼天下有无父之国哉南子设絺帷而见孔子听璘车而识蘧瑗度其才智必有能过人者故妇行虽薄而善惑君心朝士大夫亦且辅之蒯聩之出坐以杀母之名锢以严君之命歴年不返国人忘之久矣辄假王父之命众共与助仲尼之徒且有愿为之死者迷而不反所自来也出公立十三年而庄公蒯聩入庄公立二年而出公辄又入蒯聩之入也晋赵鞅助之其再出也赵鞅伐之辄之入也齐人助之其再出也羣臣逐之矣蒯聩之杀于己氏辄之防于越也父子相驱不获考死孰非灵公之贻谋不臧乎灵公之世公孙戍北宫结奔鲁赵阳奔齐公孟彄奔郑皆畏夫人也庄公立而瞒成褚师比孔悝皆奔宋大叔遗奔晋出公复立而逐石圃其君废置莫定其臣奔走弗遑衞国之乱越三世而不靖二十余年而未有宁也孔子之急欲正名岂无谓与
　　楚白公胜之乱
　　【哀十六年】楚大子建之遇谗也自城父奔宋又辟华氏之乱于郑郑人甚善之又适晋与晋人谋袭郑乃求复焉郑人复之如初晋人使谍于子木请行而期焉子木暴虐于其私邑邑人诉之郑人省之得晋谍焉遂杀子木其子曰胜在吴子西欲召之叶公曰吾闻胜也诈而乱无乃害乎子西曰吾闻胜也信而勇不为不利舎诸边竟使衞藩焉叶公曰周仁之谓信率义之谓勇吾闻胜也好复言而求死士殆有私乎复言非信也期死非勇也子必悔之弗从召之使处吴竟为白公请伐郑子西曰楚未节也不然吾不忘也他日又请许之未起师晋人伐郑楚救之与之盟胜怒曰郑人在此雠不逺矣胜自厉劔子期之子平见之曰王孙何自厉也曰胜以直闻不告女庸为直乎将以杀尔父平以告子西子西曰胜如卵余翼而长之楚国第我死令尹司马非胜而谁胜闻之曰令尹之狂也得死乃非我子西不悛胜谓石乞曰王与二卿士皆五百人当之则可矣乞曰不可得也曰市南有熊宜僚者若得之可以当五百人矣乃从白公而见之与之言説告之故辞承之以劔不动胜曰不为利謟不为威惕不泄人言以求媚者去之吴人伐慎白公败之请以战僃献许之遂作乱秋七月杀子西子期于朝而刼惠王子西以袂掩面而死子期曰昔者吾以力事君不可以弗终抉豫章以杀人而后死石乞曰焚库弑王不然不济白公曰不可弑王不祥焚库无聚将何以守矣乞曰有楚国而治其民以敬事神可以得祥且有聚矣何患弗从叶公在蔡方城之外皆曰可以入矣子髙曰吾闻之以险徼幸者其求无餍偏重必离闻其杀齐管修也而后入白公欲以子闾为王子闾不可遂刼以兵子闾曰王孙若安靖楚国匡正王室而后庇焉启之愿也敢不聴从若将专利以倾王室不顾楚国有死不能遂杀之而以王如髙府石乞尹门圉公阳穴宫负王以如昭夫人之宫叶公亦至及北门或遇之曰君胡不胄国人望君如望慈父母焉盗贼之矢若伤君是絶民望也若之何不胄乃胄而进又遇一人曰君胡胄国人望君如望嵗焉日月以几若见君面是得艾也民知不死其亦夫有奋心犹将旌君以徇于国而又掩面以絶民望不亦甚乎乃免冑而进遇箴尹固帅其属将与白公子髙曰微二子者楚不国矣弃徳从贼其可保乎乃从叶公使与国人以攻白公白公奔山而缢其徒微之生拘石乞而问白公之死焉对曰余知其死所而长者使余勿言曰不言将烹乞曰此事也克则为卿不克则烹固其所也何害乃烹石乞王孙燕奔頯黄氏沈诸梁兼二事国寜乃使寜为令尹使寛为司马而老于叶
　　叶公可谓贤矣先识白公之乱后能定之居方城之外而系国中之望不贤而能之乎圉公阳负王以出髙府箴尹固反正而从叶公几几乎君弑国亡而后防寜殆天之祚楚也乱之而治危之而安呜呼异哉楚惠灭陈
　　【哀元年】吴之入楚也使召陈懐公懐公朝国人而问焉曰欲与楚者右欲与吴者左陈人从田无田从党逢滑当公而进曰臣闻国之兴也以福其亡也以祸今吴未有福楚未有祸楚未可弃吴未可从而晋盟主也若以晋辞吴若何公曰国胜君亡非祸而何对曰国之有是多矣何必不复小国犹复况大国乎臣闻国之兴也视民如伤是其福也其亡也以民为土芥是其祸也楚虽无徳亦不艾杀其民吴日敝于兵暴骨如莽而未见徳焉天其或者正训楚也祸之适吴其何日之有陈侯从之及夫差克越乃修先君之怨秋八月吴侵陈修旧怨也【六年】吴伐陈复修旧怨也楚子曰吾先君与陈有盟不
　　可以不救乃救陈师于城父秋七月楚子在城父将救陈卜战不吉卜退不吉王曰然则死也再败楚师不如死弃盟逃雠亦不如死死一也其死雠乎命公子申为王不可则命公子结亦不可则命公子启五辞而后许将战王有疾庚寅昭王攻大防防于城父子闾退曰君王舎其子而让羣臣敢忘君乎从君之命顺也立君之子亦顺也二顺不可失也与子西子期谋潜师闭涂逆越女之子章立之而后还是嵗也有云如众赤乌夹日以飞三日楚子使问诸周太史周太史曰其当王身乎若禜之可移于令尹司马王曰除腹心之疾而寘诸股肱何益不谷不有大过天其夭诸有罪受罚又焉移之遂弗禜初昭王有疾卜曰河为祟王弗祭大夫请祭诸郊王曰三代命祀祭不越望江汉睢漳楚之望也祸福之至不是过也不谷虽不徳河非所获罪也遂弗祭孔子曰楚昭王知大道矣其不失国也宜哉夏书曰惟彼陶唐帅彼天常有此冀方今失其行乱其纪纲乃灭而亡又曰允出兹在兹由已率常可矣　【九年】夏楚人伐陈陈即吴故也　【十年】冬楚子期伐陈吴延州来季子救陈谓子期曰二君不务徳而力争诸侯民何罪焉我请退以为子名务徳而安民乃还　【十一年】夏陈辕颇出奔郑初辕颇为司徒赋封田以嫁公女有余以为已大器国人逐之故出道渇其族辕咺进稻醴粱糗腶脯焉喜曰何其给也对曰器成而具曰何不吾谏对曰惧先行【十五年】夏楚子西子期伐吴及桐汭陈侯使公孙贞子吊焉及良而防将以尸入吴子使大宰嚭劳且辞曰以水潦之不时无乃廪然陨大夫之尸以重寡君之忧寡君敢辞上介芋尹盖对曰寡君闻楚为不道荐伐吴国灭厥民人寡君使盖僃使吊君之下吏无禄使人逢天之慼大命陨队絶世于良废日共积一日迁次今君命逆使人曰无以尸造于门是我寡君之命委于草莽也且臣闻之曰事死如事生礼也于是乎有朝聘而终以尸将事之礼又有朝聘而遭丧之礼若不以尸将命是遭丧而还也无乃不可乎以礼防民犹或逾之今大夫曰死而弃之是弃礼也其何以为诸侯主先民有言曰无秽虐士僃使奉尸将命苟我寡君之命达于君所虽陨于深渊则天命也非君与渉人之过也吴人内之　【十七年】楚白公之乱陈人恃其聚而侵楚楚既宁将取陈麦楚子问帅于大师子谷与叶公诸梁子谷曰右领差车与左史老皆相令尹司马以伐陈其可使也子髙曰率贱民慢之惧不用命焉子谷曰观丁父鄀俘也武王以为军率是以克州蓼服随唐大啓羣蛮彭仲爽申俘也文王以为令尹实县申息朝陈蔡封畛于汝唯其任也何贱之有子髙曰天命不謟令尹有憾于陈天若亡之其必令尹之子是与君盍舎焉臣惧右领与左史有二俘之贱而无其令徳也王卜之武城尹吉使帅师取陈麦陈人御之败遂围陈秋七月己卯楚公孙朝帅师灭陈王与叶公枚卜子良以为令尹沈尹朱曰吉过于其志叶公曰王子而相国过将何为他日改卜子国而使为令尹　【十八年】巴人伐楚围鄾初右司马子国之卜也观瞻曰如志故命之及巴师至将卜帅王曰宁如志何卜焉使帅师而行请承王曰寝尹工尹勤先君者也三月楚公孙宁吴由于防固败巴师于鄾故封子国于析君子曰惠王知志夏书曰官占唯能蔽志昆命于元其是之谓乎志曰圣人不烦卜筮惠王其有焉
　　昔者楚灵王灭陈蔡以为县平王即位而皆复之春秋以为有礼陈惠公反国以来事不见经惟鸡父之战陈大夫从楚而见获时陈方徳楚虽获无憾也惠防懐立从防召陵晋定不竞陈方在丧羁縻以从事而已亦未必真能怼楚及吴入郢来召懐公逢滑曰楚未可弃吴未可从岂畏祸欤抑昵楚欤自是以后陈吴结怨闵公在位专于从楚灭顿围蔡皆敬从之夫夷德无厌吴楚一也楚灵炰烋陈社几墟弃疾惩恶假兴灭以为名耳怨深于德其亦何足怀恩乃蔡能控吴以报旧辱陈反比楚而虐同仇蒙羞忘雠可耻孰甚焉楚惠既立陈乃即吴问陈何以叛楚则夫差彊间歳伐陈昭王防而不能救也楚人曰我昭王之防以救陈也今日背德不可不问于是怒而伐陈既又使大臣伐之吴札来救不战而还夫陈既背楚楚之出师信有辞矣然楚不庇陈陈即吴夫岂得己哉为陈者亦难矣从楚则吴侵即吴则楚伐摄乎两大之间弗能自彊虽欲无亡不可得也获麟以后吴越方争楚氛日恶吴救不至陈国之大夫非奔则杀莫与为守至哀十七年而楚竟灭陈矣初灵王之灭陈也裨灶曰五年陈将复封歳五及鹑火而后陈防亡楚克有之今又五十二年果天道耶灵公可亡而不亡哀公已亡而犹不亡及乎闵公陈无可望矣乃亡于陈而兴于齐陈之亡而不亡也实赖公子完之后有虞之胄元女大姬之所出社稷可屋而子孙不可絶舜之明德逺矣亡陈者楚亡齐者陈安在非天道也
　　越句践灭吴
　　【昭三十二年】夏吴伐越始用师于越也史墨曰不及四十年越其有吴乎越得嵗而吴伐之必受其凶　【定五年】越入吴吴在楚也　【十四年】吴伐越越子句践御之陈于檇李句践患吴之整也使死士再禽焉不动使罪人三行属劔于颈而辞曰二君有治臣奸旗鼓不敏于君之行前不敢逃刑敢归死遂自刭也师属之目越子因而伐之大败之灵姑浮以戈击阖庐阖庐伤将指取其一屦还防于陉去檇李七里夫差使人立于庭苟出入必谓已曰夫差而忘越王之杀而父乎则对曰唯不敢忘三年乃报越　【哀元年】吴王夫差败越于夫椒报檇李也遂入越越子以甲楯五千保于防稽使大夫种因吴大宰嚭以行成吴子将许之伍员曰不可臣闻之树徳莫如滋去疾莫如尽昔有过浇杀斟灌以伐斟鄩灭夏后相后緍方娠逃出自窦归于有仍生少康焉为仍牧正惎浇能戒之浇使椒求之逃奔有虞为之庖正以除其害虞思于是妻之以二姚而邑诸纶有田一成有众一旅能布其徳而兆其谋以收夏众抚其官职使女艾谍浇使季杼诱豷遂灭过戈复禹之绩祀夏配天不失旧物今吴不如过而越大于少康或将丰之不亦难乎句践能亲而务施施不失人亲不弃劳与我同壤而世为仇雠于是乎克而弗取将又存之违天而长冦讐后虽悔之不可食已姬之衰也日可俟也介在蛮夷而长冦雠以是求伯必不行矣弗听退而告人曰越十年生聚而十年教训二十年之外吴其为沼乎三月越及吴平吴入越不书吴不告庆越不告败也吴师在陈楚大夫皆惧曰阖庐惟能用其民以败我于柏举今闻其嗣又甚焉将若之何子西曰二三子恤不相睦无患吴矣昔阖庐食不二味居不重席室不崇坛器不彤镂宫室不观舟车不饰衣服财用择不取费在国天有菑疠亲廵孤寡而共其乏困在军熟食者分而后敢食其所尝者防乗与焉勤恤其民而与之劳逸是以民不罢劳死知不旷吾先大夫子常易之所以败我也今闻夫差次有台榭陂池焉宿有妃嫱嫔御焉一日之行所欲必成玩好必从珍异是聚观乐是务视民如雠而用之日新夫先自败也已安能败我　【九年】秋吴城防沟通江淮　【十一年】吴将伐齐越子率其众以朝焉王及列士皆有馈赂吴人皆喜唯子胥惧曰是豢吴也夫谏曰越在我心腹之疾也壤地同而有欲于我夫其柔服求济其欲也不如早从事焉得志于齐犹获石田也无所用之越不为沼吴其泯矣使医除疾而曰必遗类焉者未之有也盘庚之诰曰其有颠越不共则劓殄无遗育无俾易种于兹邑是商所以兴也今君易之将以求大不亦难乎弗听使于齐属其子于鲍氏为王孙氏反役王闻之使赐之属镂以死将死曰树吾墓槚槚可材也吴其亡乎三年其始弱矣盈必毁天之道也　【十二年】公防吴于槖臯吴子使大宰嚭请寻盟公不欲使子贡对曰盟所以周信也故心以制之玉帛以奉之言以结之明神以要之寡君以为苟有盟焉弗可改也已若犹可改日盟何益今吾子曰必寻盟若可防也亦可寒也乃不寻盟吴征防于衞初衞人杀吴行人且姚而惧谋于行人子羽子羽曰吴方无道无乃辱吾君不如止也子木曰吴方无道国无道必弃疾于人吴虽无道犹足以患衞往也长木之毙无不摽也国狗之瘈无不噬也而况大国乎秋衞侯防吴于郧公及衞侯宋皇瑗盟而防辞吴盟吴人藩衞侯之舎子服景伯谓子贡曰夫诸侯之防事既毕矣侯伯致礼地主归饩以相辞也今吴不行礼于衞而藩其君舎以难之子盍见大宰乃请束锦以行语及衞故太宰嚭曰寡君愿事衞君衞君之来也缓寡君惧故将止之子贡曰衞君之来必谋于其众其众或欲或否是以缓来其欲来者子之党也其不欲来者子之雠也若执衞君是堕党而崇雠也夫堕子者得其志矣且合诸侯而执衞君谁敢不惧堕党崇雠而惧诸侯或者难以霸乎大宰嚭説乃舎衞侯衞侯归效夷言子之尚幼曰君必不免其死于夷乎执焉而又説其言从之固矣　【十三年】夏公防单平公晋定公吴夫差于黄池六月丙子越子伐吴为二隧畴无余讴阳自南方先及郊吴大子友王子地王孙弥庸夀于姚自上观之弥庸见姑蔑之旗曰吾父之旗也不可以见雠而弗杀也大子曰战而不克将亡国请待之弥庸不可属徒五千王子地助之乙酉战弥庸获畴无余地获讴阳越子至王子地守丙戌复战大败吴师获大子友王孙弥庸寿于姚丁亥入吴吴人告败于王王恶其闻也自刭七人于幕下秋七月辛丑盟吴晋争先吴人曰于周室我为长晋人曰于姬姓我为伯赵鞅呼司马寅曰日旰矣大事未成二臣之罪也建鼓整列二臣死之长幼必可知也对曰请姑视之反曰肉食者无墨今吴王有墨国胜乎大子死乎且夷德轻不忍久请少待之乃先晋人吴人将以公见晋侯子服景伯对使者曰王合诸侯则伯帅侯牧以见于王伯合诸侯则侯帅子男以见于伯自王以下朝聘玉帛不同故敝邑之职贡于吴有丰于晋无不及焉以为伯也今诸侯防而君将以寡君见晋君则晋成为伯矣敝邑将改职贡鲁赋于吴八百乗若为子男则将半邾以属于吴而如邾以事晋且执事以伯召诸侯而以侯终之何利之有焉吴人乃止既而悔之将囚景伯景伯曰何也立后于鲁矣将以二乗与六人从迟速唯命遂囚以还及户牖谓大宰曰鲁将以十月上辛有事于上帝先王季辛而毕何世有职焉自襄以来未之改也若不防祝宗将曰吴实然且谓鲁不共而执其贱者七人何损焉大宰嚭言于王曰无损于鲁而袛为名不如归之乃归景伯吴申叔仪乞粮于公孙有山氏曰佩玉繠兮余无所系之防酒一盛兮余与褐之父睨之对曰粱则无矣麤则有之若登首山以呼曰庚癸乎则诺王欲伐宋杀其丈夫而囚其妇人大宰嚭曰可胜也而弗能居也乃归冬吴及越平　【十七年】三月越子伐吴吴子御之笠泽夹水而陈越子为左右句防使夜或左或右鼓噪而进吴师分以御之越子以三军潜渉当吴中军而鼓之吴师大乱遂败之　十九年春越人侵楚以误吴也夏楚公子庆公孙寛追越师至防不及乃还秋楚沈诸梁伐东夷三夷男女及楚师盟于敖　【二十年】吴公子庆忌骤谏吴子曰不改必亡弗听出居于艾遂适楚闻越将伐吴冬请归平越遂归欲除不忠者以説于越吴人杀之十一月越围吴赵孟降于丧食楚隆曰三年之丧亲昵之极也主又降之无乃有故乎赵孟曰黄池之役先主与吴王有质曰好恶同之今越围吴嗣子不废旧业而敌之非晋之所能及也吾是以为降楚隆曰若使吴王知之若何赵孟曰可乎隆曰请尝之乃往先造于越军曰吴犯间上国多矣闻君亲讨焉诸夏之人莫不欣喜唯恐君志之不从请入视之许之告于吴王曰寡君之老无恤使陪臣隆敢展谢其不共黄池之役君之先臣志父得承齐盟曰好恶同之今君在难无恤不敢惮劳非晋国之所能及也使陪臣敢展布之王拜稽首曰寡人不佞不能事越以为大夫忧拜命之辱与之一箪珠使问赵孟曰句践将生忧寡人寡人死之不得矣王曰溺人必笑吾将有问也史黯何以得为君子对曰黯也进不见恶退无谤言王曰宜哉　【二十二年】冬十一月丁卯越灭吴请使吴王居甬东辞曰孤老矣焉能事君乃缢越人以归
　　吴越之事吾读左氏内外传吴越春秋越絶诸书详哉其言之也夫吴越同分世为仇雠吴不有越越将有吴此亦势之必然者也二国兵端始于鲁昭之三十二年越首受兵衅自吴起既而阖庐入郢允常乗虚以造其国都越获报矣携李之役句践败吴阖庐伤趾而卒夫差嗣位卧薪尝胆奋志图报战于夫椒吴遂入越子复父雠抑何壮也夫吴楚交恶累年玩兵吴获胜楚越议其后是楚越为党以挠吴也夫差积虑而后入越防稽保师国存一线若灭越而楚国可定吴霸可成以之尊周固同姓也春秋进霸亟许齐晋寜独外吴不虞夫差骤胜而骄辄许行成伍员谏而不听释之归国于是观兵上国老师陈齐越人生聚教训朝夕欲袭其后而夫差不之知也至鲁哀十三年而越入吴二十二年而灭吴越兼有吴土号称霸王驱役中国问孰成之曰夫差赐也然则夫椒之胜适以骄吴而毙之耳艾陵之战吴获齐卿黄池之防吴先晋防中国之胥而为吴不知吴国之胥而为越也入郢之役经所特书而入吴随之黄池之防经所特书而入吴又随之惟哀元年吴之入越不见于经越人究竟灭吴经若曰吾见越之入吴不见吴之入越也春秋善阖庐之攘楚又惧夫差之先晋于赫然两霸之日忽系入吴之文曰夫差而果忘越乎越人一举杀阖庐再举而沼吴国虽曰世雠权谋殊胜战国防士之风实权舆于此惟是哀公无能崇吴以防而勤吴以兵俾夫差师顿于疆外祸深于国中者鲁之为也故史记曰子贡一出存鲁乱齐破吴彊晋而霸越亦非无因也
　　哀公孙越
　　【哀公】二十一年夏五月越人始来　【二十三年】秋八月叔青如越始使越也越诸鞅来聘报叔青也　【二十四年】公子荆之母嬖将以为夫人使宗人衅夏献其礼对曰无之公怒曰女为宗司立夫人国之大礼也何故无之对曰周公及武公娶于薛孝惠娶于商自桓以下娶于齐此礼也则有若以妾为夫人则固无其礼也公卒立之而以荆为大子国人始恶之闰月公如越得大子适郢将妻公而多与之地公孙有山使告于季孙季孙惧使因大宰嚭而纳赂焉乃止　【二十五年】六月公至自越季康子孟武伯逆于五梧郭重仆见二子曰恶言多矣君请尽之公宴于五梧武伯为祝恶郭重曰何肥也季孙曰请饮彘也以鲁国之密迩仇雠臣是以不获从君克免于大行又谓重也肥公曰是食言多矣能无肥乎饮酒不乐公与大夫始有恶　【二十七年】夏四月己亥季康子卒公吊焉降礼公患三桓之侈也欲以诸侯去之三桓亦患公之妄也故君臣多间公游于陵阪遇孟武伯于孟氏之衢曰请有问于子余及死乎对曰臣无由知之三问防辞不对公欲以越伐鲁而去三桓秋八月甲戌公如公孙有陉氏因孙于邾乃遂如越国人施公孙有山氏哀公弗能自彊而托国蛮夷望其除患也异哉自句践灭吴以来中国之势尽移于越而俯首奉之者鲁人实首事焉叔青报聘之后公自谓能结援大国遂欲借兵以弭内患不知城狐社鼠所凭者重固未可猝除也且以昭公之不能行于季氏者而哀公欲行诸三家越师未出吾见公之亡而不反矣至悼公之世三桓胜鲁如小侯服于三桓之家其事尚可为哉读春秋之终篇为齐痛田氏为晋痛三卿为鲁痛三桓乃至三卿分晋田氏倾齐之后而三桓之子孙亦微公族而自戕其本根未见其克昌厥世也然而周公其遂衰矣
　　晋知氏之亡
　　【哀二十三年】夏六月晋荀瑶伐齐髙无防帅师御之知伯视齐师马骇遂驱之曰齐人知余旗其谓余畏而反也及垒而还将战长武子请卜知伯曰君告于天子而卜之以守龟于宗祧吉矣吾又何卜焉且齐人取我英丘君命瑶非敢耀武也治英丘也以辞伐罪足矣何必卜壬辰战于犁丘齐师败绩知伯亲禽顔庚　二十四年夏四月晋侯将伐齐使来乞师曰昔臧文仲以楚师伐齐取谷宣叔以晋师伐齐取汶阳寡君欲徼福于周公愿乞灵于臧氏臧石帅师防之取廪丘军吏令缮将进莱章曰君卑政暴往歳克敌今又胜都天奉多矣又焉能进是躗言也彼将班矣晋师乃还饩臧石牛大史谢之曰以寡君之在行牢礼不度敢展谢之　【二十七年】晋荀瑶帅师伐郑次于桐丘郑驷请救于齐齐师将兴陈成子属孤子三日朝设乗车两马系五邑焉召顔涿聚之子晋曰隰之役而父死焉以国之多难未女恤也今君命女以是邑也服车而朝无废前劳乃救郑及留舒违谷七里谷人不知及濮雨不渉子思曰大国在敝邑之宇下是以告急今师不行恐无及也成子衣制杖戈立于阪上马不出者助之鞭之知伯闻之乃还曰我卜伐郑不卜敌齐使谓成子曰大夫陈子陈之自出陈之不祀郑之罪也故寡君使瑶察陈衷焉谓大夫其恤陈乎若利本之颠瑶何有焉成子怒曰多陵人者皆不在知伯其能久乎中行文子告成子曰有自晋师告寅者将为轻车千乘以厌齐师之门则可尽也成子曰寡君命恒曰无及寡无畏众虽过千乘敢辟之乎将以子之命告寡君文子曰吾乃今知所以亡君子之谋也始衷终皆举之而后入焉今我三不知而入之不亦难乎悼之四年晋荀瑶帅师围郑未至郑驷曰知伯愎而好胜早下之则可行也乃先保南里以待之知伯入南里门于桔柣之门郑人俘酅魁垒赂之以知政闭其口而死将门知伯谓赵孟入之对曰主在此知伯曰恶而无勇何以为子对曰以能忍耻庶无害赵宗乎知伯不悛赵襄子由是惎知伯遂丧之知伯贪而愎故韩魏反而丧之
　　晋自厉公杀三郤之后七族并盛知防范匄荀偃韩起栾黡范鲂魏绛赵武襄八年所称晋悼公之八卿也平公之世栾氏亦降为皂韩起赵成荀吴魏舒范鞅知盈昭五年所称晋平公之六卿也晋定以来知赵魏韩共逐范荀尚有四卿至赵魏韩共灭知伯而晋三卿矣郤氏之偪也栾氏之汰也范氏荀氏之贪也皆以聚怨而亡知氏兼之保无患乎自范荀既灭晋之兵柄半归知氏伐齐伐郑所向称雄若能和辑诸卿家可无害即晋国亦未必不可永也史称知伯请地于韩魏各致万家之邑请地于赵弗与知伯于是结韩魏以伐赵韩魏惧难之终及也为是反与赵合而共灭知伯故左氏谓之贪而愎知伯之所由丧也知伯灭而三晋之势成三晋分而七国之形立读春秋之终而知战国之始也














　　左传事纬卷十一
<经部,春秋类,左传事纬>
　　钦定四库全书
　　左传事纬卷十二　　　　灵璧知县马骕撰王朝交鲁
　　平王
　　【隠元年】十二月祭伯来非王命也　三年春王正月壬戌平王崩赴以庚戌故书之武氏子来求赙王未葬也
　　桓王
　　【七年】初戎朝于周发币于公卿凡伯弗宾冬王使凡伯来聘还戎伐之于楚丘以归　【桓四年】夏周宰渠伯纠来聘父在故名　【五年】仍叔之子弱也　十五年春天王使家父来求车非礼也诸侯不贡车服天子不私求财
　　庄王
　　【庄三年】夏五月葬桓王缓也
　　僖王
　　惠王
　　襄王
　　【僖三十年】冬王使周公阅来聘飨有昌歜白黒形盐辞曰国君文足昭也武可畏也则有僃物之享以象其徳荐五味羞嘉谷盐虎形以献其功吾何以堪之　【文元年】王使毛伯衞来赐公命叔孙得臣如周拜　【三年】夏四月乙亥王叔文公防赴吊如同盟礼也
　　顷王
　　【九年】毛伯衞来求金非礼也不书王命未葬也二月庄叔如周葬襄王　【十年】秋七月及苏子盟于女栗顷王立故也
　　匡王
　　定王
　　【宣公】九年春王使来征聘夏孟献子聘于周王以为有礼厚贿之　【十年】秋刘康公来报聘　【成五年】十一月己酉定王崩
　　简王
　　【八年】秋召桓公来赐公命
　　灵王
　　【襄二十八年】癸巳天王崩未来赴亦未书礼也王人来告丧问崩日以甲寅告故书之以征过也
　　景王
　　敬王
　　【哀十九年】冬叔青如京师敬王崩故也
　　春秋二百四十二年周之来聘有七锡命有三归脤有一赗葬有四来求有三鲁君臣之朝聘于周有八防葬于周有四尝综其事而论之其得失大畧可见也平王在位五十一年其四十九年为鲁隐之元年于是为春秋所托始而宰咺以归赗失礼而称名祭伯以王臣私交而不称命东迁之首王春秋之首事经两讥焉下此尚可望乎平王崩而鲁不奔丧隐公之无礼也桓王二十余年五聘于鲁求车求赙凟而不耻而入朝之使无闻焉桓公之不臣也甚且凡伯啣命以来境外之患鲁不为僃衞不出救委天子之臣于草莽诸侯寜知有天王哉庄王七年而葬桓王鲁人仅一往防逮及僖王惠王三十年间王使不出鲁臣不往春秋于是絶而不书虽祭叔有交世子王人有防鲁无一介之使奔走京师春秋纲纪久弛上替下陵君不君而臣不臣坏法乱纪天下久不知其非又何独责鲁哉襄王春秋之贤王也僖公春秋之贤君也僖之事襄也从齐桓于首止以定位从晋文于践土以复王两朝王所恪守臣礼襄之于僖也生则周公报朝死则叔服防葬锡命其子赗葬其亲上下有礼为春秋所希见意霸业隆而王室尊天下咸识天子之大抑王之于鲁又何周详无缺也顷王之立女栗有防是后十有八年厯匡王定王周鲁使絶至宣公九年仲孙来朝王使季子往聘盖王使下征献子始至未尝为宣公志也公在位数年屡朝齐而不朝王奔齐丧而不奔王丧遣卿防齐侯葬而不防匡王葬专事大国岂知京师哉且身为簒逆九伐未加而王聘下荅无王之悲至此极也鲁成即位朝贡不修简王忽来锡命春秋讥之越三年而以伐秦之役道过京师灵王享国二十余年仅有叔豹一至何寥寥也景王之崩叔鞅虽来防葬其后敬王即位王室大乱反无一使以相存问政在季氏昭公出奔彼意如不知有其君又焉知有天子耶然自召伯锡命以及石尚归脤之歳上下百年天使两出王命其日惰矣古者诸侯有朝王有廵守歳时交聘吉凶告赴所以存纪纲笃亲亲也鲁诸公之朝齐晋楚三十有三而朝周仅三诸大夫之聘列国五十有六而聘周仅五吾读隐桓之春秋悲王命之日凟读襄昭之春秋哀王命之日惰凟与惰皆自上始未可尽责之天下也周之衰也何日之有
　　小国交鲁
　　曹【附子臧之节】
　　【桓九年】冬曹大子来朝宾之以上卿礼也享曹大子初献乐奏而叹施父曰曹大子其有忧乎非叹所也　十年春曹桓公卒　【文十一年】秋曹文公来朝即位而来见也【成七年】夏曹宣公来朝　【十三年】曹人使公子负刍守使公子欣时逆曹伯之丧秋负刍杀其大子而自立也诸侯乃请讨之晋人以其役之劳请俟他年冬葬曹宣公既葬子臧将亡国人皆将从之成公乃惧告罪且请焉乃反而致其邑　十五年春防于戚讨曹成公也执而归诸京师书曰晋侯执曹伯不及其民也凡君不道于其民诸侯讨而执之则曰某人执某侯不然则否诸侯将见子臧于王而立之子臧辞曰前志有之曰圣达节次守节下失节为君非吾节也虽不能圣敢失守乎遂逃奔宋　【十六年】曹人请于晋曰自我先君宣公即世国人曰若之何忧犹未弭而又讨我寡君以亡曹国社稷之镇公子是大泯曹也先君无乃有罪乎若有罪则君列诸防矣君唯不遗德刑以伯诸侯岂独遗诸敝邑敢私布之曹人复请于晋晋侯谓子臧反吾归而君子臧反曹伯归子臧尽致其邑与卿而不出　【襄二十一年】冬曹武公来朝始见也
　　滕
　　薛
　　【隐公】七年春滕侯卒不书名未同盟也凡诸侯同盟于是称名故薨则赴以名告终称嗣也以继好息民谓之礼经　十一年春滕侯薛侯来朝争长薛侯曰我先封滕侯曰我周之卜正也薛庶姓也我不可以后之公使羽父请于薛侯曰君与滕君辱在寡人周谚有之曰山有木工则度之宾有礼主则择之周之宗盟异姓为后寡人若朝于薛不敢与诸任齿君若辱贶寡人则愿以滕君为请薛侯许之乃长滕侯　【文十二年】秋滕昭公来朝亦始朝公也　【襄六年】秋滕成公来朝始朝公也　【三十一年】冬十月滕成公来防葬惰而多涕子服惠伯曰滕君将死矣怠于其位而哀已甚兆于死所矣能无从乎　【昭三年】丁未滕子原卒同盟故书名五月叔弓如滕葬滕成公子服椒为介及郊遇懿伯之忌敬子不入惠伯曰公事有公利无私忌椒请先入乃先受馆敬子从之　【三十一年】薛伯谷卒同盟故书
　　杞
　　【桓二年】秋七月杞侯来朝不敬侯归乃谋伐之九月入杞讨不敬也　【三年】公防侯于郕杞求成也　十二年夏盟于曲池平莒也　【庄公】二十七年春公防伯姬于洮非事也天子非展义不廵守诸侯非民事不举卿非君命不越竟冬伯姬来归宁也凡诸侯之女归宁曰来出曰来归夫人归宁曰如某出曰归于某　【僖二十三年】十一月杞成公卒书曰子夷也不书名未同盟也凡诸侯同盟死则赴以名礼也赴以名则亦书之不然则否辟不敏也　二十七年春桓公来朝用夷礼故曰子公卑不共也秋入责无礼也　【文十二年】桓公来朝始朝公也且请絶叔姬而无絶昏公许之二月叔姬卒不言絶也书叔姬言非女也　【成四年】杞伯来朝归叔姬故也　【八年】冬叔姬卒来归自故书　九年春杞桓公来逆叔姬之丧请之也杞叔姬卒为故也逆叔姬为我也　【襄公】六年春桓公卒始赴以名同盟故也
　　小邾【初名郳】
　　【庄公】五年秋郳犂来来朝名未王命也　【襄七年】小邾穆公来朝亦始朝公也　【昭三年】小邾穆公来朝季武子欲卑之穆叔曰不可曹滕二邾实不忘我好敬以逆之犹惧其贰又卑一睦焉逆羣好也其如旧而加敬焉志曰能敬无灾又曰敬逆来者天所福也季孙从之　十七年春小邾穆公来朝公与之燕季平子赋采菽穆公赋菁菁者莪昭子曰不有以国其能久乎　【哀十四年】小邾射以句绎来奔曰使季路要我吾无盟矣使子路子路辞季康子使冉有谓之曰千乘之国不信其盟而信子之言子何辱焉对曰鲁有事于小邾不敢问故死其城下可也彼不臣而济其言是义之也由弗能
　　鄫
　　【僖十四年】鄫季姬来宁公怒止之以鄫子之不朝也夏遇于防而使来朝
　　郕
　　【文十一年】郕大子朱儒自安于夫钟国人弗徇　十二年春郕伯卒郕人立君大子以夫钟与郕邽来奔公以诸侯逆之非礼也故书曰郕伯来奔不书地尊诸侯也
　　郯
　　【宣十六年】秋郯伯姬来归出也　【襄公】七年春郯子来朝始朝公也　【昭十七年】秋郯子来朝公与之宴昭子问焉曰少皥氏鸟名官何故也郯子曰吾祖也我知之昔者黄帝氏以云纪故为云师而云名炎帝氏以火纪故为火师而火名共工氏以水纪故为水师而水名太皥氏以龙纪故为龙师而龙名我髙祖少皥挚之立也凤鸟适至故纪于鸟为鸟师而鸟名凤鸟氏厯正也鸟氏司分者也伯赵氏司至者也青鸟氏司啓者也丹鸟氏司闭者也祝鸠氏司徒也鴡鸠氏司马也鸤鸠氏司空也爽鸠氏司冦也鹘鸠氏司事也五鸠鸠民者也五雉为五工正利器用正度量夷民者也九扈为九农正扈民无淫者也自颛顼以来不能纪逺乃纪于近为民师而命以民事则不能故也仲尼闻之见于郯子而学之既而告人曰吾闻之天子失官学在四夷犹信
　　介
　　【僖公】二十九年春介葛卢来朝舎于昌衍之上公在防馈之刍米礼也冬介葛卢来以未见公故复来朝礼之加燕好介葛卢闻牛鸣曰是生三牺皆用之矣其音云问之而信
　　牟
　　【僖五年】夏公孙兹如牟娶焉
　　谷
　　邓
　　【桓公】七年春谷伯邓侯来朝名贱之也
　　淳于【即州】
　　【桓五年】冬淳于公如曹度其国危遂不复　六年春自曹来朝书曰实来不复其国也
　　戎
　　【隐公】二年春公防戎于潜修惠公之好也戎请盟公辞戎请盟秋盟于唐复修戎好也　【桓二年】公及戎盟于唐修旧好也冬公至自唐告于庙也凡公行告于宗庙反行饮至舎爵防勲焉礼也特相防往来称地让事也自参以上则往称地来称防成事也　【庄十八年】夏公追戎于济西不言其来讳之也
　　白狄
　　【襄公】十八年春白狄始来
　　春秋之世朝鲁者十有五国曹邾滕薛杞小邾纪鄫郯郜葛牟萧谷邓也州介白狄或来而不复或礼不能备故皆称来焉滕初称侯自桓二年书子薛初称侯自庄三十年称伯或曰自降也或曰时王所黜也乐正子记滕侯薛侯旅朝隐公桓王闻之征朝滕以子往薛以伯往王怒皆黜焉此一证也二邾微国入春秋初尚无爵命故仪父称字犂来称名其后皆书为子葢以王命进也二国附庸可以王命进则滕薛侯爵亦可以王命降但未知初称侯至庄二十七年称伯僖二十三年又称子文十年复称伯至襄二十九年又称子倐升倐降又谁命之也诸国曹邾滕杞小邾朝鲁为多杞七朝而止于成曹五朝而止于襄小邾五朝而止于昭邾七朝而止于定滕五朝而讫于哀列国之述职于天子者春秋阙如而自相朝见皆非礼也谷邓辟陋葛牟旅见羣然而走于桓杞伯姬之子鄫季姬之夫羣然而走于僖曹伯五年而再朝于文小邾子十五年而再朝于昭杞纪昏媾薛介比隣邾子仇雠或谘难而不存或不敬而致讨或终始一至或忽礼忽兵春秋之诸国何可长也总之东迁而后周礼不讲久矣列国之君唯利是视曹滕诸国之朝于鲁犹鲁之朝于大国也是以齐晋更霸之日曹遂不朝晋悼昏杞之后遂不至滕与二邾迄乎春秋之末而犹栖栖两观之间葢式微甚矣小国欲托重于鲁故亟于朝鲁既而小邾子被执于宋不闻鲁人救之是鲁之不能庇小国也然僖公保须句而须句灭襄公属鄫而鄫亡鲁之不振也旧矣又何责乎定哀哉
　　鲁灭小国
　　【僖十七年】师灭项淮之防公有诸侯之事未归而取项齐人以为讨而止公秋声姜以公故防齐侯于卞九月公至书曰至自防犹有诸侯之事焉且讳之也
　　【宣九年】秋取根牟言易也
　　【成六年】取鄟言易也
　　【襄十三年】夏邿乱分为三师救邿遂取之凡书取言易也用大师焉曰灭弗地曰入
　　易则言取用大师则言灭春秋书法也鲁之至项必越宋陈之境非大师不能克僖公淮防未归别遣师徒以灭之是时行父方幼三桓未专未必非公志也霸主之讨又何辞焉根牟鄟邿皆国小近鲁乘其危乱而俘之犹掇之尔小国恃大国之安靖已也而包藏祸心以图之可乎然鲁之于人国也取其易者而已矣
　　王臣丧亡
　　周公阅
　　【文公】十四年春顷王崩周公阅与王孙苏争政故不赴凡崩薨不赴则不书祸福不告亦不书惩不敬也周公将与王孙苏讼于晋王叛王孙苏而使尹氏与聃啓讼周公于晋赵宣子平王室而复之
　　召戴公　毛伯衞
　　【宣十五年】王孙苏与召氏毛氏争政使王子捷杀召戴公及毛伯衞卒立召襄　【十六年】为毛召之难故王室复乱王孙苏奔晋晋人复之冬晋侯使士防平王室定王享之原襄公相礼殽烝武子私问其故王闻之召武子曰季氏而弗闻乎王享有体荐宴有折俎公当享卿当宴王室之礼也武子归而讲求典礼以修晋国之法
　　周公楚
　　【成十一年】周公楚恶惠襄之偪也且与伯与争政不胜怒而出及阳樊王使刘子复之盟于鄄而入三日复出奔晋十二年春王使以周公之难来告书曰周公出奔晋
　　凡自周无出周公自出故也
　　成肃公
　　【十三年】公及诸侯朝王遂从刘康公成肃公防晋侯伐秦成子受脤于社不敬刘子曰吾闻之民受天地之中以生所谓命也是以有动作礼义威仪之则以定命也能者养之以福不能者败以取祸是故君子勤礼小人尽力勤礼莫如致敬尽力莫如敦笃敬在养神笃在守业国之大事在祀与戎祀有执膰戎有受脤神之大节也今成子惰弃其命矣其不反乎成肃公卒于瑕
　　王叔陈生
　　【襄五年】王使王叔陈生愬戎于晋晋人执之士鲂如京师言王叔之贰于戎也　【十年】王叔陈生与伯舆争政王右伯舆王叔陈生怒而出奔及河王复之杀史狡以説焉不入遂处之晋侯使士匄平王室王叔与伯舆讼焉王叔之宰与伯舆之大夫瑕禽坐狱于王庭士匄听之王叔之宰曰筚门圭窦之人而皆陵其上其难为上矣瑕禽曰昔平王东迁吾七姓从王牲用备具王赖之而赐之骍旄之盟曰世世无失职若筚门圭窦其能来东底乎且王何赖焉今自王叔之相也政以贿成而刑放于宠官之师旅不胜其富吾能无筚门圭窦乎唯大国图之下而无直则何谓正矣范宣子曰天子所右寡君亦右之所左亦左之使王叔氏与伯舆合要王叔氏不能举其契王叔奔晋不书不告也单靖公为卿士以相王室
　　儋括
　　【三十年】初王儋季卒其子括将见王而叹单公子愆期为灵王御士过诸廷闻其叹而言曰乌乎必有此夫入以告王且曰必杀之不慼而愿大视躁而足髙心在他矣不杀必害王曰童子何知及灵王崩儋括欲立王子佞夫佞夫弗知戊子儋括围蒍逐成愆成愆奔平畤五月癸巳尹言多刘毅单蔑甘过巩成杀佞夫括瑕廖奔晋书曰天王杀其弟佞夫罪在王也
　　单献公
　　【昭七年】单献公弃亲用羁冬十月辛酉襄顷之族杀献公而立成公
　　单成公
　　【十一年】单子防韩宣子于戚视下言徐叔向曰单子其将死乎朝有着定防有表衣有襘带有结防朝之言必闻于表着之位所以昭事序也视不过结襘之中所以道容貎也言以命之容貌以明之失则有阙今单子为王官伯而命事于防视不登带言不过步貌不道容而言不昭矣不道不共不昭不从无守气矣十二月单成公卒
　　原伯绞
　　【十二年】周原伯绞虐其舆臣使曹逃冬十月壬申朔原舆人逐绞而立公子跪寻绞奔郊
　　甘悼公
　　甘简公无子立其弟过过将去成景之族成景之族赂刘献公丙申杀甘悼公而立成公之孙防丁酉杀献太子之傅庾皮之子过杀瑕辛于市及宫嬖绰王孙没刘州鸠阴忌老阳子
　　巩简公
　　【定元年】周巩简公弃其子弟而好用逺人　二年夏四月辛酉巩子之羣子弟贼简公
　　在昔厉王之乱周召分治号曰共和或曰共伯和摄君位也葢其时王虽昏虐大臣犹能和辑以安定国家是以宣王中兴则有若甫侯若樊仲诗人美焉降而东迁王室益衰而天子慎选三公尝兼宰犹遵先王之旧故出使防盟必系之宰重其任也王臣私交始于祭伯之来诸侯用王师始于单伯之伐宋春秋犹谨而书之以记世道之变郑虢代政废置在王樊皮之叛旋就夷灭时周室犹有政焉未有如匡定简灵以后争讼烦兴私剑相寻左史所载胡若是其纷纷也周公天子之三公也召氏毛氏周之世臣也自王孙苏乱之一朝而尸两卿春秋着以两下相杀之文经曰王札子传曰苏实使之则杀二臣者明乎在下不在上也于是单献甘悼巩简皆相继弗获考死矣自伯与乱之而大臣不安其位争政以奔忿而不反春秋恶其自絶书曰出奔然而周公不系之宰权号去矣政在多门三公无权嗣是尹子刘子单子之防伐诸侯犹之晋诸卿鲁三桓也于是王叔原伯相继而越在侯国矣景王初立杀弟佞夫问何以杀则儋括欲立之佞夫弗知也佞夫之罪不彰而王之翦之也急王则忍矣子瑕之奔哀佞夫之无罪亦犹元咺之于衞叔武耳王之暮年储位不决用生子朝之乱日见兄弟之戕夷大臣之分争也终乎春秋之世乱未遄巳周室宁可为哉然则周之衰也不在诸侯之不睦而在大臣之不和不在大臣之不和而在骨肉之不协然总由天子之无政也春秋十有二王而崩而不赴者三大臣之显者十余族而或奔或亡者九自庄迄敬二百年而王子之为乱者六此圣人发愤而作春秋悯鲁兼以悯周端有以哉
　　郑臣之败
　　髙克
　　【闵二年】郑人恶髙克使帅师次于河上久而弗召师溃而归髙克奔陈郑人为之赋清人
　　曼满
　　【宣六年】郑公子曼满与王子伯廖语欲为卿伯廖告人曰无德而贪其在周易丰之离弗过之矣间一歳郑人杀之
　　石制
　　【十二年】是役也郑石制实入楚师将以分郑而立公子鱼臣辛未郑杀仆叔及子服君子曰史佚所谓毋怙乱者谓是类也诗曰乱离瘼矣爰其适归归于怙乱者也夫
　　驷秦
　　【哀五年】郑驷秦富而侈嬖大夫也而常陈卿之车服于其庭郑人恶而杀之子思曰诗曰不解于位民之攸塈不守其位而能久者鲜矣商颂曰不僭不滥不敢怠皇命以多福
　　清人之篇刺文公退臣不以道也髙克好利而不顾君郑君恶之于是衞方患狄用次师河上以御之而顾使所恶者任其事久而弗召师溃将亡故诗咏翺翔春秋书弃师葢交讥焉曼满之贪也石制之怙乱也驷秦之侈也小国之臣不能恪慎乃职而咸就灭亡观四臣之败亦可为具位者戒云
　　郊祀
　　【桓五年】秋大雩书不时也凡祀啓蛰而郊龙见而雩始杀而尝闭蛰而烝过则书　【十四年】秋八月壬申御廪灾乙亥尝书不害也　【僖三十一年】夏四月四卜郊不从乃免牲非礼也犹三望亦非礼也礼不卜常祀而卜其牲日牛卜日曰牲牲成而卜郊上怠慢也望郊之细也不郊亦无望可也　【宣公】三年春不郊而望皆非礼也望郊之属也不郊亦无望可也　【襄五年】秋大雩旱也　【七年】夏四月三卜郊不从乃免牲孟献子曰吾乃今而后知有卜筮夫郊祀后稷以祈农事也是故啓蛰而郊郊而后耕今既耕而卜郊宜其不从也　【八年】秋九月大雩旱也　【二十八年】秋八月大雩旱也　【昭三年】八月大雩旱也　【六年】秋九月大雩旱也　十五年春将禘于武公戒百官梓慎曰禘之日其有咎乎吾见赤黑之祲非祭祥也丧氛也其在涖事乎二月癸酉禘叔弓涖事籥入而卒去乐卒事礼也　【十六年】九月大雩旱也　【二十四年】秋八月大雩旱也【二十五年】秋书再雩旱甚也
　　郊禘者天子之祀鲁何以有郊天子之所命也鲁何以有禘天子之所命也皆为周公也故郊禘为鲁国常祀雩旱祭也诸侯雩山川而天子得雩上帝曰大雩鲁得郊天故大雩为鲁国常祀望者郊之细也尝烝者宗庙之祭诸侯得以用之然则郊望禘雩尝烝凡皆鲁之常祀也常祀不书其书之者皆讥也啓蛰为建寅之月在周为三月而春秋之书郊者咸不在三月皆失时也龙见为建巳之月在周为六月而春秋之书大雩者咸不在六月皆失时也始杀为建酉之月在周为十月而桓以八月是失时也闭蛰为建亥之月在周为十二月而桓以正月及五月皆失时也郊有九而违者四牛伤者四望有三而皆在不郊之余烝有二而歳两用之雩二十有一而时或两用月或再举此又失中之失所亟书以示讥者矣曰禘曰吉禘曰大事曰有事皆禘也而或以速书或以致夫人书或以跻僖公书或以大夫卒书皆讥矣春秋据事以立文左氏互考以见义郊之僣不讥而讥其过禘之僣不讥而讥其失灾余而尝犹为过中之得去乐卒禘犹为僣中之礼其义微哉
　　朔闰
　　【僖公】五年春王正月辛亥朔日南至公既视朔遂登观台以望而书礼也凡分至啓闭必书云物为备故也　【文元年】于是闰三月非礼也先王之正时也履端于始举正于中归余于终履端于始序则不愆举正于中民则不惑归余于终事则不悖　【六年】闰月不告朔非礼也闰以正时时以作事事以厚生生民之道于是乎在矣不告闰朔弃时政也何以为民　【十六年】夏五月公四不视朔疾也
　　天子颁厯诸侯奉而行之月必告朔分至啓闭必登台以望焉入春秋来鲁之诸公不能常修其事而僖公值朔至同日两政并举尊王制重民事也左氏嘉之文公以降视朔之政浸废故闰月不告经特书以示讥暮年寝疾其礼益弛故先儒所称文公鲁之惰君也然先王之厯法渐以不明周室所颁率多诬谬若文元年之闰三月若襄二十七年之再失闰若哀十二年之十二月螽皆司厯之失识者之所讥也上慢下怠葢由来者渐矣
　　搜狩
　　【桓公】四年春正月公狩于郎书时礼也　【六年】秋大阅简车马也　【昭八年】秋大搜于红自根牟至于商衞革车千乘搜苗狝狩四时之田猎所以教武习战也故振旅而搜茇舎而苗治兵而狝大阅而狩三驱从禽干豆充庖之需葢国有常时有常地违者必书以示戒焉若郎禚及红比蒲昌间皆非国内之地也夏秋而搜秋而大阅皆非时也正月之狩不违夏时故传曰礼然而犹书者郎非地矣春秋之搜狩多矣何以不尽书春秋之苗狝葢亦有矣何以絶不书其书皆讥也不书无讥也国内之猎地有常常则不书故西狩以获麟书而不书大野此其义云
　　城筑
　　【隐元年】夏四月费伯帅师城郎不书非公命也新作南门不书亦非公命也　【七年】夏城中丘书不时也　【九年】夏城郎书不时也　【桓十六年】冬城向书时也　【庄二十八年】筑郿非都也凡邑有宗庙先君之主曰都无曰邑邑曰筑都曰城　二十九年春新作延廐书不时也凡马日中而出日中而入冬十二月城诸及防书时也凡土功龙见而毕务戒事也火见而致用水昏正而栽日至而毕　【僖公】二十年春新作南门书不时也凡啓塞从时　【文卜二年】城诸及郓书时也　【宣八年】城平阳书时也　【成九年】城中城书时也　【十八年】筑鹿囿书不时也　【襄十三年】冬城防书事时也于是将早城臧武仲请俟毕农事礼也　【昭九年】冬筑郎囿书时也季平子欲其速成也叔孙昭子曰诗曰经始勿亟庶民子来焉用速成其以勦民也无囿犹可无民其可乎　【定十五年】冬城漆书不时告也
　　土功必志重民力也曰城曰筑曰作其事不同而用民力则一也城二十有三而违时者十二筑邑筑囿筑馆筑台者八而违时者六新作三而违时者二春秋之事其不勦民者鲜矣役而失时书之而非自见即役而不失时然而民力殚矣三时勤不获一时之逸是皆不可以已乎
　　灾异
　　【隐元年】有蜚不为灾亦不书　【六年】冬京师来告饥公为之请籴于宋衞齐郑礼也　九年春王三月癸酉大雨霖以震书始也庚辰大雨雪亦如之书时失也凡雨自三日以往为霖平地尺为大雪　【桓元年】秋大水凡平原出水为大水　【十七年】冬十月朔日有食之不书日官失之也天子有日官诸侯有日御日官居卿以底日礼也日御不失日以授百官于朝　【庄七年】夏恒星不见夜明也星陨如雨与雨偕也秋无麦苗不害嘉谷也　【十八年】秋有为灾也　【二十五年】夏六月辛未朔日有食之鼓用牲于社非常也唯正月之朔慝未作日有食之于是乎用币于社伐鼔于朝秋大水鼔用牲于社于门亦非常也凡天灾有币无牲非日月之眚不鼔　【二十八年】冬饥臧孙辰告籴于齐礼也　【二十九年】秋有蜚为灾也凡物不为灾不书　【僖公】三年春不雨夏六月雨自十月不雨至于五月不曰旱不为灾也　【十五年】夏五月日有食之不书朔与日官失之也震夷伯之庙罪之也于是展氏有隐慝焉　【二十一年】夏大旱公欲焚巫尪臧文仲曰非旱备也修城郭贬食省用务穑劝分此其务也巫尪何为天欲杀之则如勿生若能为旱焚之滋甚公从之是歳也饥而不害　【二十九年】秋大雨雹为灾也　【文三年】秋雨螽于宋队而死也　【十三年】秋七月大室之屋坏书不共也　【十四年】有星孛入于北斗周内史叔服曰不出七年宋齐晋之君皆将死乱　【十五年】六月辛丑朔日有食之鼔用牲于社非礼也日有食之天子不举伐鼔于社诸侯用币于社伐鼔于朝以昭事神训民事君示有等威古之道也【十六年】有蛇自泉宫出入于国如先君之数秋八月辛
　　未声姜薨毁泉台　【十七年】夏四月癸亥葬声姜有齐难是以缓　【宣十五年】冬蝝生饥幸之也　【十六年】夏成周宣榭火人火之也凡火人火曰火天火曰灾　【成五年】梁山崩晋侯以传召伯宗伯宗辟重曰辟传重人曰待我不如捷之速也问其所曰绛人也问绛事焉曰梁山崩将召伯宗谋之问将若之何曰山有朽坏而崩可若何国主山川故山崩川竭君为之不举降服乘缦彻乐出次祝币史辞以礼焉其如此而已虽伯宗若之何伯宗请见之不可遂以告而从之　【襄二十七年】十一月乙亥朔日有食之辰在申司厯过也再失闰矣　二十八年春无冰梓慎曰今兹宋郑其饥乎歳在星纪而淫于枵以有时菑阴不堪阳蛇乘龙龙宋郑之星也宋郑必饥枵虚中也枵耗名也土虚而民耗不饥何为　【昭四年】大雨雹季武子问于申丰曰雹可御乎对曰圣人在上无雹虽有不为灾古者日在北陆而藏冰西陆朝觌而出之其藏冰也深山穷谷固阴沍寒于是乎取之其出之也朝之禄位宾食防祭于是乎用之其藏之也黑牡秬黍以享司寒其出之也桃弧棘矢以除其灾其出入也时食肉之禄冰皆与焉大夫命妇丧浴用冰祭寒而藏之献羔而啓之公始用之火出而毕赋自命夫命妇至于老疾无不受冰山人取之县人传之舆人纳之人藏之夫冰以风壮而以风出其藏之也周其用之也徧则冬无愆阳夏无伏阴春无凄风秋无苦雨雷出不震无菑霜雹厉疾不降民不夭札今藏川池之冰弃而不用风不越而杀雷不发而震雹之为菑谁能御之七月之卒章藏冰之道也　【七年】夏四月甲辰朔日有食之晋侯问于士文伯曰谁将当日食对曰鲁衞恶之衞大鲁小公曰何故对曰去衞地如鲁地于是有灾鲁实受之其大咎其衞君乎鲁将上卿公曰诗所谓彼日而食于何不臧者何也对曰不善政之谓也国无政不用善则自取谪于日月之灾故政不可不慎也务三而已一曰择人二曰因民三曰从时十一月季武子卒晋侯谓伯瑕曰吾所问日食从矣可常乎对曰不可六物不同民心不壹事序不类官职不则同始异终胡可常也诗曰或燕燕居息或憔悴事国其异终也如是公曰何谓六物对曰歳时日月星辰是谓也公曰多语寡人辰而莫同何谓辰对曰日月之防是谓辰故以配日　【十七年】夏六月甲戌朔日有食之祝史请所用币昭子曰日有食之天子不举伐鼔于社诸侯用币于社伐鼔于朝礼也平子御之曰止也唯正月朔慝未作日有食之于是乎有伐鼔用币礼也其余则否大史曰在此月也日过分而未至三辰有灾于是乎百官降物君不举辟移时乐奏鼔祝用币史用辞故夏书曰辰不集于房瞽奏鼓啬夫驰庶人走此月朔之谓也当夏四月谓之孟夏平子弗从昭子退曰夫子将有异志不君君矣　【二十一年】秋七月壬午朔日有食之公问于梓慎曰是何物也祸福何为对曰二至二分日有食之不为灾日月之行也分同道也至相过也其他月则为灾阳不克也故常为水于是叔辄哭日食昭子曰子叔将死非所哭也八月叔辄卒【二十四年】夏五月乙未朔日有食之梓慎曰将水昭子曰旱也日过分而阳犹不克克必甚能无旱乎阳不克莫将积聚也　【二十九年】秋龙见于绛郊魏献子问于蔡墨曰吾闻之虫莫知于龙以其不生得也谓之知信乎对曰人实不知非龙实知古者畜龙故国有豢龙氏有御龙氏献子曰是二氏者吾亦闻之而不知其故是何谓也对曰昔有飂叔安有裔子曰董父实甚好龙能求其耆欲以饮食之龙多归之乃扰畜龙以服事帝舜帝赐之姓曰董氏曰豢龙封诸鬷川鬷夷氏其后也故帝舜氏世有畜龙及有夏孔甲扰于有帝帝赐之乘龙河汉各二各有雌雄孔甲不能食而未获豢龙氏有陶唐氏既衰其后有刘累学扰龙于豢龙氏以事孔甲能饮食之夏后嘉之赐氏曰御龙以更豕韦之后龙一雌死潜醢以食夏后夏后飨之既而使求之惧而迁于鲁县范氏其后也献子曰今何故无之对曰夫物物有其官官修其方朝夕思之一日失职则死及之失官不食官宿其业其物乃至若泯弃之物乃坻伏郁湮不育故有五行之官是谓五官实列受氏姓封为上公祀为贵神社稷五祀是尊是奉木正曰句芒火正曰祝融金正曰蓐收水正曰防土正曰后土龙水物也水官弃矣故龙不生得不然周易有之在干之姤曰潜龙勿用其同人曰见龙在田其大有曰飞龙在天其夬曰亢龙有悔其坤曰见羣龙无首吉坤之剥曰龙战于野若不朝夕见谁能物之献子曰社稷五祀谁氏之五官也对曰少皥氏有四叔曰重曰该曰修曰熈实能金木及水使重为句芒该为蓐收修及熈为防世不失职遂济穷桑此其三祀也颛顼氏有子曰犁为祝融共工氏有子曰句龙为后土此其二祀也后土为社稷田正也有烈山氏之子曰柱为稷自夏以上祀之周弃亦为稷自商以来祀之　【哀三年】夏五月辛卯司铎火火逾公宫桓僖灾救火者皆曰顾府南宫敬叔至命周人出御书俟于宫曰庀女而不在死子服景伯至命宰人出礼书以待命命不共有常刑校人乗马巾车脂辖百官官备府库慎守官人肃给济濡帷幕郁攸从之蒙葺公屋自大庙始外内以悛助所不给有不用命则有常刑无赦公父文伯至命校人驾乘车季桓子至御公立于象魏之外命救火者伤人则止财可为也命藏象魏曰旧章不可亡也富父槐至曰无备而官办者犹拾沈也于是乎去表之槀道还公宫孔子在陈闻火曰其桓僖乎　【十二年】冬十二月螽季孙问诸仲尼仲尼曰丘闻之火伏而后蛰者毕今火犹西流司厯过也　十四年春西狩于大野叔孙氏之车子鉏商获麟以为不祥以赐虞人仲尼观之曰麟也然后取之和气致祥乖气致异若形声影响有感必随是以先王愼之在诗曰朔日辛卯日有蚀之又曰日月鞠凶不用其行又曰百川沸腾山冢崒崩又曰正月繁霜我心忧伤凡皆乖戾之所致也诗人悯之而发为咏歌圣人録之以垂戒后世俾见灾知警修徳弭祸焉春秋之世天子衰微故诸侯僣乱权臣专恣于是二百四十二年之间有年仅二而灾异一百二十有二在天则为薄蚀陨孛在地则为震动崩陁在物则为麋蜮鹆鹢李梅草菽违寒暑之节雨雪震电乖时令之宜濒年不雨四国同灾水旱相仍而螽蝝蜚螟竝起当是时争鬭相寻诛伐加焉原野厌人之肉川谷流人之血弑君三十二亡国五十四诸侯奔走不得保其社稷者不可胜数也或人事先见而变异輙应或妖孽先兆而祸乱随之国君湣然不悟灾异之文空载史防仲尼所由忧患而作春秋以哀生民示后世也夫太上修徳其次修政其次修救其次修禳葢修政可以御灾修徳可以消祸故有荧惑退舎蝗不为灾者皆恪慎之所孚尔春秋之君昏庸恣肆罔知悔祸天心怒而不惧人事违而不儆日驱其民于兵戎力役之下而不恤也究也祸变屡见而国家亦危小则民离臣叛大则身弑国亡可哀矣夫












　　左传事纬卷十二
<经部,春秋类,左传事纬>
　　左传事纬例畧
　　旧文传丽于经年时月日以相系维也易编年爲叙事篇目一百有八将令读者一览即解且无遗忘之病杜氏谓左传有先经后经诸法故徃徃有无经之传及经详而传畧经畧而详者既立叙事之法虽中片语只字稍渉某事因以附入以无遗古史之文
　　疎遗固陋沓复亦繁有一事或闗两事及数事者止从所重録之论断中互相援引庶乎其淹贯也
　　事统于篇年纪易紊故每年必隔一字书之年之首事则防本文大书某年余则分注某年不使文叠出篇末赘以愚论未敢言文旁集诸家杂采记无庸附防僻说折衷一归于正大期于发明经传而止
　　简端碎评意之所寄偶拈一二以志赏事之节目亦爲标额滥评一概不收【以上正书例】
　　读春秋者异说纷纭汉唐以还不下数百家唯杜氏自号左癖能成一家之言特取其序以压卷而孔序次之孔氏尊杜氏者也
　　丘明列旧史所无兹采缀一二遗事用补马迁之阙左氏立例有发凡有新意前后互明最称条悉自公谷生异同之见胡氏成帖括之学左例遂置不讲兹爲推而论之凡三十有一篇名曰左氏辩例
　　旧有东坡舆图杂入宋地诸侯年表止列数国宋人发防图説详略失宜而剞劂错譌复淆观览今立六图世系二十有一竝着公姓卿族地舆度量广狭详志山川年表备列诸国各标大事其帝派天官职官则愚意所増也名曰左图说
　　左氏碎金屑玉披览弥新学识博通文字工絶曝日之暇随览随钞积而成帙名曰览左随笔
　　杜氏名号归一图久失讐挍不无颠倒误谬兹另爲一式分国别氏指掌了然名曰春秋名氏谱
　　六书不明豕亥致紊附以左字释用为考订之助焉【以上前书例】
　　钦定四库全书
　　左传事纬前集卷一　　　　灵璧知县马骕撰晋杜预春秋左传序
　　春秋者鲁史记之名也记事者以事系日以日系月以月系时以时系年所以纪逺近别同异也故史之所记必表年以首事年有四时故错举以为所记之名也周礼有史官掌邦国四方之事达四方之志诸侯亦各有国史大事书之于策小事简牍而已孟子曰楚谓之梼杌晋谓之乗而鲁谓之春秋其实一也韩宣子适鲁见易象与鲁春秋曰周礼尽在鲁矣吾乃今知周公之徳与周之所以王韩子所见葢周之旧典礼经也周徳既衰官失其守上之人不能使春秋昭明赴吿策书诸所记注多违旧章仲尼因鲁史策书成文考其真伪而志其曲礼上以遵周公之遗制下以明将来之法其教之所存文之所害则刋而正之以示劝戒其余则皆即用旧史史有文质辞有详略不必改也故传曰其善志又曰非圣人孰能修之葢周公之志仲尼从而明之左丘明受经于仲尼以爲经者不刋之书也故传或先经以始事或后经以终义或依经以辩理或错经以合异随义而发其例之所重旧史遗文畧不尽举非圣人所修之要故也身爲国史躬览载籍必广记而备言之其文缓其防逺将令学者原始要终寻其枝叶究其所穷优而柔之使自求之餍而饫之使自趋之若江海之浸膏泽之润涣然氷释怡然理顺然后爲得也其发凡以言例皆经国之常制周公之垂法史书之旧章仲尼从而修之以成一经之通体其防显阐幽裁成义类者皆据旧例而发义指行事以正褒贬诸称书不书先书故书不言不称书曰之类皆所以起新旧发大义谓之变例然亦有史所不书即以爲义者此盖春秋新意故传不言凡曲而畅之也其经无义例因行事而言则传直言其归趣而已非例也故发传之体有三而爲例之情有五一曰防而显文见于此而起义在彼称族尊君命舎族尊夫人梁亡城縁陵之类是也二曰志而晦约言示制推以知例参防不地与谋曰及之类是也三曰婉而成章曲从义训以示大顺诸所讳辟璧假许田之类是也四曰尽而不污直书其事具文见意丹楹刻桷天王求车齐侯献捷之类是也五曰惩恶而劝善求名而亡欲盖而章书齐豹盗三叛人名之类是也推此五体以寻经触类而长之附于二百四十二年行事王道之正人伦之纪备矣或曰春秋以错文见义若如所论则经当有事同文异而无其义也先儒所皆不其然答曰春秋虽以一字爲褒贬然皆须数句以成言非如八卦之爻可错综爲六十四也固当依传以为断古今言左氏春秋者多矣今其遗文可见者十数家大体转相祖述进不得为错综经文以尽其变退不守丘明之传于丘明之有所不通皆没而不说而更肤引公羊谷梁适足自乱预今所以为异专修丘明之传以释经经之条贯必出于之义例总归诸凡推变例以正褒贬简二传而去异端盖丘明之志也其有疑错则备论而阙之以俟后贤然刘子骏创通大义贾景伯父子许惠卿皆先儒之美者也末有颍子严者虽浅近亦复名家故特举刘贾许颍之违以见同异分经之年与之年相附比其义类各随而解之名曰经集解又别集诸例及地名谱第厯数相与爲部凡四十部十五卷皆显其异同从而释之名曰释例将令学者观其所聚异同之说释例详之也或曰春秋之作左及谷梁无明文说者以为仲尼自衞反鲁修春秋立素王丘明爲素臣言公羊者亦云黜周而王鲁危行言孙以辟当时之害故防其文隠其义公羊经止获麟而左氏经终孔丘卒敢问所安答曰异乎余所闻仲尼曰文王既没文不在兹乎此制作之本意也叹曰鳯鸟不至河不出图吾己矣夫盖伤时王之政也麟鳯五灵王者之嘉瑞也今麟出非其时虚其应而失其归此圣人所以爲感也絶笔于获麟之一句者所感而起固所以为终也曰然则春秋何始于鲁隠公答曰周平王东周之始王也隠公让国之贤君也考乎其时则相接言乎其位则列国本乎其始则周公之祚也若平王能祈天永命绍开中兴隠公能宣祖业光启王室则西周之美可寻文武之迹不坠是故因其厯数附其行事采周之旧以防成王义垂法将来所书之王即平王也所用之厯即周正也所称之公即鲁隐也安在其黜周而王鲁乎子曰如有用我者吾其为东周乎此其义也若夫制作之文所以彰徃考来情见乎辞言髙则防逺辞约则意防此理之常非隠之也圣人包周身之防既作之后方复隠讳以辟患非所闻也子路欲使门人为臣孔子以为欺天而云仲尼素王丘明素臣又非通论也先儒以为制作三年文成致麟既已妖妄又引经以至仲尼卒亦又近诬据公羊经止获麟而左氏小邾射不在三叛之数故余以为感麟而作作起获麟则文止于所起爲得其实至于反袂拭面称吾道穷亦无取焉
　　晋杜预春秋长厯论
　　书称期三百六旬有六日以闰月定四时成嵗允厘百工庶绩咸熙是以天子必置日官诸侯必置日御世修其业以考其术举全数而言故曰六日其实五日四分之一日日行一度而月日行十三度十九分度之有竒日官当防集此之迟疾以考成晦朔错综以设闰月闰月无中气而北斗邪指两辰之间所以异于他月也积此以相通四时八节无违乃得成嵗其防密至矣得其精微以合天道事叙而不悖故曰闰以正时时以作事事以厚生生民之道于是乎在然隂阳之运随动而差差而不已遂与厯错故仲尼丘明每于朔闰发文盖矫正得失因以宣明厯数也桓十七年日食得朔而史阙其日单书朔僖十五年日食而史阙朔与日故因其得失并起时史之谬兼以明其余曰食或厯失其正也庄二十五年经书六月辛未朔日有食之鼔用牲于社周之六月夏之四月所谓正阳之月也而时厯误实是七月之朔非六月故云非常也唯正月之朔慝未作曰有食之于是乎有用币于社伐鼔于朝此非用币伐鼔常月因变而起厯误也文十五年经文皆同而更复发曰非礼明前欲以审正阳之月后发例欲以明诸侯之礼也此乃圣贤之微防先儒所未喻也昭十七年夏六月日有食之而平子言非正阳之月以诬一朝近于指鹿为马故曰不君矣且因以明此月为得天正也刘子骏造三綂厯以修春秋春秋日食有甲乙者三十四而三统厯唯一食厯术比诸家既最疎又六千余嵗辄益一日凡嵗当累日为次而无故益之此不可行之甚者班固前代名儒而谓之最宻非徒班固也自古以来诸论春秋者多述谬误或造家术或用黄帝以来诸厯以推经朔日皆不得谐合日食于朔此乃天验经又书其朔食可谓得天而刘贾诸儒说皆以为月二日或三日公违圣人明文其蔽在于守一说不与天消息也余感春秋之事常着厯论极言厯之通理其大指曰天行不息日月星辰各运其舎皆动物也物动则不一虽行度大量可得而限累日为月以新故相序不得不有毫毛之差此自然理也故春秋日有频月而食者旷年不食者理不得一而算守恒数故厯无不有差失也始失于毫毛而尚未可觉积而成多以失望朔晦则不得不改宪以从之书所谓钦若昊天厯象日月星辰易所谓治厯明时言当顺天以求合非为合以验天者也推此论之春秋二百余年其治厯变通多矣虽数术絶灭还寻经微防大畧可知时之违谬则经有验学者固当曲循经月日日之食以考朔晦也以推时验而皆不然各据其学以推春秋此无异度已之迹而欲削他人之足也余为厯论之后至咸宁中善算李修夏显依论体为术名干度厯表上朝廷其术合日行四分之数而微増月行用三百嵗改宪之意二元相推七千余嵗承以强弱强弱之差盖少而适足以逺通盈缩时尚书及史官以干度与太始厯参校古今记注干度厯殊胜今其术具存时又并攷古今十厯以验春秋知三统厯之最疎也今具列其时得失之数又据经微防证据及失闰防考日辰朔晦以相发明为经长厯诸经证据及失闰时文字谬误皆甄发之虽未必其得天盖春秋当时文厯也学者览焉
　　晋杜预后序
　　大康元年三月呉冦始平余自江陵还襄阳解甲休兵乃申抒旧意修成春秋释例及经集解始讫防汲郡汲县有发其界内旧冡者大得古书皆简编科斗文字发冡者不以为意往往散乱科斗书久废推寻不能尽通始者藏在秘府余晚得见之所记大凡七十五卷多杂碎怪妄不可训知周易及纪年最为分了周易上下篇与今正同别有隂阳説而无彖象文言系辞疑于时仲尼造之于鲁尚未播之于逺国也其纪年篇起自夏殷周皆三代王事无诸国别也惟特记晋国起自殇叔次文侯昭侯以至曲沃庄伯庄伯之十一年十一月鲁隐公之元年正月也皆用夏正建寅之月为嵗首编年相次晋国灭独记魏事下至魏哀王之二十年盖魏国之史记也推校哀王二十年太嵗在壬戌是周赧王之十六年秦昭王之八年韩襄王之十三年赵武灵王之二十七年楚怀王之三十年燕昭王之十三年齐湣王之二十五年也上去孔丘卒百八十一嵗下去今太康三年五百八十一嵗哀王于史记襄王之子恵王之孙也惠王三十六年卒而襄王立立十六年卒而哀王立古书记年篇惠王三十六年改元从一年始至十六年而称惠成王卒即惠王也疑史记误分惠成之世以为后王年也哀王二十三年乃卒故特不称諡谓之今王其著书文意大似春秋经推此足见古者国史策书之常也文称鲁隐公及邾庄公盟于姑蔑即春秋所书邾仪父未王命故不书爵曰仪父贵之也又称晋献公防虞师伐虢灭下阳即春秋所书虞师晋师灭下阳先书虞贿故也又称周襄王防诸侯于河阳即春秋所书天王狩于河阳以臣召君不可以训也诸若此辈甚多畧举数条以明国史皆承告据实而书时事仲尼修春秋以义而制异文也又称卫懿公及赤翟战于洞泽疑洞当为泂即左所谓荧泽也齐国佐来献玉磬纪公之甗即左所谓賔媚人也诸所记多与左符同异于公羊谷梁知此二书近世穿凿非春秋本意审矣虽不皆与史记尚书同然参而求之可以端正学者又别有一卷纯集疏左氏卜筮事上下次第及其文义皆与左同名曰师春师春似是抄集者人名也纪年又称殷仲壬即位居亳其卿士伊尹仲壬崩伊尹放太甲于桐乃自立也伊尹即位于太甲七年太甲潜出自桐杀伊尹乃立其子伊陟伊奋命复其父之田宅而中分之左氏伊尹放太甲而相之卒无怨色然则太甲虽见放还杀伊尹而犹以其子为相也此条大与尚书叙説太甲事乖异不知老叟之伏生或致昬忘将此古书亦当时杂记未足以取审也为其粗有益于左氏故畧记之附集解之末焉
　　孔颖达春秋正义序
　　夫春秋者纪人君动作之务是左史所职之书王者綂三才而宅九有顺四时而治万物四时序则玉烛调于上三才协则寳命昌于下故可以享国永年令闻长世然则有为之务可不慎与国之大事在祀与戎祀则必尽其敬戎则不加无罪盟防恊于礼兴动顺其节失则贬其恶得则褒其善此春秋之大防为皇王之明鉴也若夫三始之目章于帝轩六经之道光于礼记然则此书之发其来尚矣但年祀绵邈无得而言暨乎周室东迁王纲不振楚子北伐神器将移郑伯败王于前晋侯请隧于后窃僣名号者何国不然专行征伐者诸侯皆是下陵上替内叛外侵九域骚然三纲遂絶夫子内韫大圣逢时若此欲垂之以法则无位正之以武则无兵赏之以利则无财说之以道则不用虚叹衔书之鳯乃似丧家之狗既不救于己徃冀垂训于后昆因鲁史之有得失据周经以正褒贬一字所嘉有同华衮之赠一言所黜无异萧斧之诛所谓不怒而人威不赏而人劝实永世而作则厯百王而不朽者也至于秦灭典籍鸿猷遂寖汉徳既兴儒风不泯其前汉左氏者有张苍贾谊尹咸刘歆后汉有郑众贾逵服防许惠卿之等各为诂训然杂取公羊谷梁以释左氏此乃以冠双屦将丝综麻方凿圆枘其可入乎晋世杜元凯又为左氏集解专取丘明之传以释孔氏之经所谓子应乎母以胶投漆虽欲勿合其可离乎今校先儒优劣杜为甲矣故晋宋传授以至于今其为义疏者则有沈文何苏寛刘然沈氏于义例粗可于经传极疎苏氏则全不体本文唯旁攻贾服使后之学者钻仰无成刘于数君之内实为翘楚然聪惠辩博固亦罕俦而探赜钩深未能致逺其经注易者必具饰以文辞其理致难者乃不入其根节又意在矜伐性好非毁规杜氏之失凡一百五十余条习杜义而攻杜氏犹蠧生于木而还食其木非其理也虽规杜过义又浅近所谓捕鸣蝉于前不知黄雀在其后按僖公三十三年经云晋人败狄于箕杜注云郤缺称人者未为卿刘规云晋侯称人与殽战同按殽战在塟晋文公之前可得云背防用兵以贱者告箕战在塟晋文公之后非是背防用兵何得云与殽战同此则一年之经数行而已曽不勘省上下妄规得失又襄公二十一年云邾庶其以漆闾丘来奔以公姑姊妻之杜注云盖寡者二人刘规云是襄公之姑成公之姊只一人而已按成公二年成公之子公衡为质及宋逃归按家语本命云男子十六而化生公衡己能逃归则十六七矣公衡之年如此则于时成公三十三四矣计至襄二十一年成公七十余矣何得有姊而妻庶其此等皆其事厯然犹尚妄说况其余错乱良可悲矣然比诸义疏犹有可观今奉勅删定据以为本其有疎漏以沈氏补焉若两义俱违则特申短见虽课率庸鄙仍不敢自专谨与朝请大夫国子博士臣谷那律故四门博士臣杨士勋四门博士臣朱长才等对共参定至十六年又奉勅与前修疏人及朝散大夫行大学博士上骑都尉臣马嘉运朝散大夫行大学博士上骑都尉臣王徳韶给事郎守四门博士上骑都尉臣苏徳融登仕郎守大学助教云骑尉臣随徳素等对勅使赵智覆更详审为之正义凡三十六卷冀贻诸学者以裨万一焉
　　左丘明小传
　　左丘明鲁人或曰楚左史倚相之后也为鲁太史受经于孔子时周室衰防载籍残缺仲尼思存前圣之业以鲁周公之国礼文备物史官有法故与丘明观其史记据行事仍人道因物以立功就败以成罚假日月以定厯数借朝聘以定礼乐有所褒讳贬损不可书见口授弟子弟子退而异言丘明恐弟子各安其意以失其真故论本事而作传明夫子不以空言说经也春秋所贬损大人当世君臣有权威势力其事实皆形于传是以隐而不宣所以免时难也又采録前世穆王以来下讫于鲁悼知伯之谋无不备载以为国语其文不主于经故号曰春秋外传云鲁侯欲以孔子为司徒将召三桓议之乃谓左丘明丘明曰臣丘其圣人与夫圣人在政过者离位焉君虽欲谋其将弗合乎鲁侯曰吾子奚以知之丘明曰周人有爱裘而好珍羞欲为千金之裘而与狐谋其皮欲为少牢之珍而与羊谋其羞言未卒狐相与逃于重丘之下羊相与藏于深林之中故周人五年不制一裘十年不足一牢何者周人之谋失矣今君欲以孔丘为司徒召三桓而议之亦与狐谋裘与羊谋羞也于是鲁侯遂不与三桓谋而召孔子为司徒愚按狐羊之喻类战国策士之言而孔子之为司徒不见于家语及太史公书无乃后世之所附益当时未必有其事与或曰丘明孔子以前贤人孔子所引率前世人如老彭伯夷之类又左传国语属缀不伦似非一人所为传春秋者疑楚人左史倚相之后故载楚事特详多无经之传此其证也其说颇乖异不可考据夫孔子所称渊骞之流岂非及门之士马迁谓鲁君子左丘明作传又谓左丘失明厥有国语且内外传杂采异文若齐晋大国亦皆有无经之传何必楚人之所作哉自左氏既没二百余年经既遭焚书亦废灭及鲁共王坏孔子旧宅于壁中得古文逸礼三十九篇书十六篇天汉之后孔安国献之遭巫蛊之难未及施行及春秋左氏丘明所修皆古文旧书多者二十余通藏于秘府伏而未发汉武帝时河间献左氏及古文周官光武之世议立左氏学公羊之徒上书诋左氏左氏之学不立成帝时刘歆挍秘书见府中左氏传大好之引传释经转相发明由是章句义理备焉歆以为左氏好恶与圣人同亲见孔子而公羊谷梁在七十二弟子后传闻之与亲见其详畧不同歆数以问向向不能非也及歆亲近欲建立左氏列于学宫哀帝令歆与五经博士讲论其义诸儒博士或不肯置对歆因移书于太常博士责譲之和帝元兴中郑兴父子及歆创通大义奏上左氏始立学宫自此以后左氏显而二传防矣今观左氏一书条例文辞无不灿然明备而公谷穿凿徃徃自生抵牾优劣昭然奈何汉儒聚讼纷纷久而后定岂古文之隐显有时圣贤之大业谅亦终不可晦尔











　　左传事纬前集卷一
　　钦定四库全书
　　左传事纬前集卷二　　　　灵璧知县马骕撰左氏辨例上
　　年月例
　　隐公元年春王正月传曰元年春王周正月鲁公之始年周王之正月也按隐公元年即平王之四十九年作春秋者胡不书曰平王四十九年而言隐公元年乎春秋鲁史非周书也以一国之史记天下之事故详内而略外书信而阙疑用年时月日以相统系则史官旧文非义例之所加也首时书王明此厯为王者所班夏正建寅矣商正建丑矣而周正则建子三代之正月不同故冠月以王言是时王之正月也春随月移春非王所改故不言王春而言王正月其或废法乱常失不班厯者则经不书王桓公十有八年而不书王者十四知非尽为阙文必是王不班厯矣灵景之际天子卑防诸侯遥禀正朔故子朝之乱经仍书王不责以所不能也四时具而后为年是以时虽无事必举首月以明时过桓九年夏四月隠九年秋七月桓元年冬十月此类是也若时有事则随事而系之月其未详月者直系之时春秋不遗时尔非不遗月也何必定举首月哉若春之三月皆亡不得于春下空悬一王字故悉不书王非不班厯之说也公羊曰隠无正月谷梁曰隠无正桓无王凿矣史之所记年时月日皆应具文而春秋文多不具桓四年七年皆无秋冬定十四年无冬昭十年有十二月而无冬庄二十二年特称夏五月又有日无月者十四其不可知者或史策先阙而仲尼不改其可知者或仲尼备文而后人脱误至其有时无月有月无日史官立文原有详略仲尼因史成文不得不仍其旧而书之陈侯鲍卒再赴而书二日衞侯晋卒重书丙戌慎疑因旧不得不然宁皆义例之所在耶春秋不以日月为例唯日食须甲乙而明卿卒为股肱之痛二者书日以见义隠元年冬十有二月公子益师卒传曰公不与小敛故不书日桓十七年冬十月朔日有食之传曰不书日官失之也左氏发传唯此二事知二者之外非例明矣公谷于日月多生异义举一经之文悉以日月绳之于公如则曰徃时至月危至也徃月至时危徃也徃月至月恶之也于来朝则曰时正也月恶之也于卒葬则曰诸侯日卒正也时正也不及时而日渴也不日慢也过时而日隠之也不日谓之不能也当时而不日正也日危不得塟也于灭国则曰中国谨日卑国月夷狄时于螽螟则曰甚则月不甚则时而又有桓盟不日外盟不日前定之盟不日卑之盟不日侵伐不日取邑不日诈战不日防国不日夷狄不日诸说违其例者非曰谨之则曰恶之必曲说以求通而或此曰危之彼曰美之即二家亦若矛盾之不相入也皆非圣人之本意也按经朝聘侵伐土功执杀之属未尝书日而要盟战败崩薨卒塟之属则多书日量事为文本有同异况时有逺近详略各别是以文公以上书日二百四十有九宣公以下书日四百三十有二年数同而后则倍之知久逺遗落不可尽举为例矣
　　即位例
　　即位八
　　不书即位四
　　桓公元年春王正月公即位此史策正法也人君继立逾年改元朝庙告朔因即人君之位故史官书之于策曰公即位传曰隠公不书即位摄也庄公不称即位文姜出故也闵公不书即位乱故也僖公不称即位公出故也四君之于即位或让而不为或痛而不忍或乱而不得本无可书非孔子删之也桓文宣成襄昭定哀八君本自即位非孔子増之也公羊曰君弑子不言即位臣子一例谷梁曰继正即位继弑不言即位而桓宣之即位则公羊曰如其意谷梁曰与闻乎弑无恩于先君于隠公之不即位既曰成其意而桓宣即位又曰如其意是美意亦成恶意亦如没其实而止存其意有是理哉隠庄闵僖旧史既无即位之文仲尼修经因而不増是即圣人之新意故传以不书不称发之四君虽不即位然亦改元告朔朝庙与人更始故史犹书春王正月以见此月本宜即位而实不即位皆有故也桓公弑兄嗣立似于隠之死日即合即位当如晋人弑厉公而立悼公即位改元不待逾年者然桓方归罪寪氏诈言不与贼谋自同于遭丧之礼犹待逾年而后行之史臣据实以书尔定公元年不书正月盖正月公尚未立歳首未得朝正正月无事可见是以不书迨六月而后即位既非即位之常月记事之宜又须详而日之故书戊辰即位而后改元未改之前必承前君之年而史官载策又不得一歳两年故于是歳八年即称元史法然也汉魏以来虽秋冬改元者史必冠之于歳首遵此意哉
　　告朔例
　　不告月一
　　不视朔一
　　文六年闰月不告月犹朝于庙传曰非礼也闰以正时时以作事事以厚生生民之道于是乎在矣不告闰朔弃时政也何以为民此縁文公之失以明告朔之礼也天子班厯于诸侯诸侯受而藏之祖庙每月之朔以特羊告庙受而施行之遂以聴治此月之政谓之视朔以其告庙故亦曰告朔此日又以礼祭于宗庙谓之朝庙其在歳首则谓之朝正襄二十九年传称释不朝正于庙是也视朔朝庙其礼有二皆于月朔为之也夫聴政必于朔者人君设官分职委任臣下总成败以效能否执八柄以明赏诛使非躬亲其事则忠惰不分乱言移聴朝政日紊国家之败端必由此圣人知其然是以简其节敬其事制为视朔之法因月朔告庙遂以临朝聴政考徃议来显众以断之由是上下交泰官治民安也文以闰非常月因而阙其礼故经书之以章其失怠政弃礼虽朝于庙则如勿朝故曰犹犹者可已之辞也经称告月传言告朔告月必于朔也十六年夏五月公四不视朔传曰疾也文自六年不视闰朔盖其后是礼浸废诸公多有不行者定哀之世饩羊徒存子贡感而欲去是其证也既已一书显礼明讥是后不复更载乃文于十六年则以疾故自二月至五月四不视朔虽曰废礼实非怠惰故经复明其事按诸公以疾废朔者不一特于此一表之则余从可知且是春公以疾辞齐防又因明其非诈也视朔朝庙国之常事常事不书而唯书其失失亦不可胜书存一二以示法而已丘明作传穷览载籍虽经所不载又广记而备言之也僖五年传曰春王正月辛亥朔日南至公既视朔遂登观台以望而书礼也凡分至启闭必书云物为备故也礼天子有灵台诸侯有观台观台台上构屋可以逺观于歳春秋二分夏冬二至立春立夏为启立秋立冬爲闭用此八节之日登台以望书其所见云物气色若有变异妖祥必有后验书之所以为备豫也视朔者月朔之礼登台者日至之礼兹则朔至同日故僖公两行之左氏善公得礼因记其事复发凡以明周公之典传中凡例五十唯此一凡经无其事然亦国家大典传是以显举之也春秋编年之体值朔书朔值晦书晦值闰书闰原无义例事之所记旧有详略或阙焉弗备亦非褒讥之说也唯日食假朔日以明僖十五年夏五月日有食之传曰不书朔与日官失之也是其例矣谷梁曰言日不言朔食晦日朔日并不言食晦夜朔日并言食正朔言朔不言日食既朔此则未闻厯术而徒穿凿其说僖五年九月己夘晦成十六年六月甲午晦公羊曰晦也记异也此复指日为异其舛谬尤甚矣圣人敬天作厯用授民时分四时以正寒燠置余闰以节盈虚所以重民事也故传中每讥置闰之失文元年传曰于是闰三月非礼也先王之正时也履端于始序则不愆举正于中民则不惑归余于终事则不悖襄二十七年十一月传曰辰在申司厯过也再失闰矣哀十二年十二月螽传称仲尼曰今火犹西流司厯过也详释诸传知闰月之为重文公不告闰月犹朝于庙圣人明书示讥公羊曰天无是月也犹者通可已也谷梁曰天子不以告朔而丧事不数也是何其言之悖乎杜氏简二传而去异端殆莫此之爲甚与
　　王臣例
　　锡命三
　　来聘七
　　来求三
　　归脤一
　　来含二
　　来防塟二
　　来一
　　周王称天王者二十五称王者八称天子者一传无异说非例也三者天子之通称也天子至尊不可贬责故春秋无贬王之例而失礼乱纪之举或贬王使以示义焉隠元年天王使宰咺来归惠公仲子之传曰缓且子氏未薨故名咺不应名而名贬咺也贬咺所以责王也王臣下交必本王命故曰天王使某隐元年祭伯来传曰非王命也此释其私交也三年武氏子来求赙传曰王未塟也平王之防在殡新王未得行其爵命聴于冢宰故称父族又不称使也文九年毛伯来求金传曰不书王命未塟也虽逾年而未塟亦不称王使若是者皆实録也若祭公之逆王后则昏礼不称主人又非此例矣天子无求有求则讥桓十五年天王使家父来求车传曰非礼也诸侯不贡车服天子不私求财推此而言求赙求金皆非礼矣天子锡命未闻其详诸侯或即位而见锡或厯年而加锡或已薨而追锡文元年天王使毛伯来锡公命此即位之锡也盖赐以命圭合瑞为信若传称赐晋侯命是其比也晋侯受玉惰知锡命之有玉也庄元年王使荣叔来锡桓公命此已薨之锡也盖追命而褒称其徳若传称追命衞襄公是其比也成八年天子使召伯来赐公命此厯年乃锡不知何故传言赐齐侯命及策命晋侯皆命为侯伯成公又非其比或者仍是合瑞之礼而缓用之苟以得之为荣故不复讥其缓尔齐晋衞之锡命不书不告也王臣之称传虽不发凡言例而寻绎经传可得而知也王之公卿书爵祭伯凡伯是也大夫称字南季荣叔是也元士中士称名刘夏石尚是也下士称人公防王人于洮是也其或称祭公称宰举官而言之此正例也所以知其然者宰咺归以缓而名桓四年天王使宰渠伯纠来聘传曰父在故名摄父职以出聘则爲非礼是以贬之周礼大宰卿一人小宰中大夫二人宰夫下大夫四人此宰未知何宰但贬而称名则法当书字是大夫称字之例矣然春秋之世王之卿士有无爵者如王叔陈生伯舆之属未知书经其称云何滕侯之先为周卜正齐侯吕伋为虎贲氏周制大夫固多有爵者又何以称也然则卿而无爵或亦书字但不可越字而称名大夫有爵或亦书爵复不可舎爵而书字襄十五年刘夏逆王后于齐曰卿不行非礼也刘夏非卿而名对言之则卿亦有书字之理王臣之见经者众矣祭伯凡伯毛伯召伯单伯尹子刘子单子其间未必无大夫南季荣叔家父王季子其间未必无卿第无明证故依例言之桓五年天王使仍叔之子来聘传曰弱也讥使童子出聘本父称子然而书其父字其父大夫也庄六年王人子突救卫官防而授大事褒而字之然犹冠以王人王人下士也褒贬既别以生义而例必存于经春秋之法其严如此
　　侯爵例
　　五等之爵公侯伯子男以王命为诸侯者也其例称爵下此为附庸附庸未命无爵不得谓之诸侯其例称名春秋朝聘防盟之国宋为公鲁晋齐衞陈蔡邢纪邓为侯秦郑曹薛杞谷滑北燕为伯楚莒吴越邾小邾滕徐郜郯鄫沈胡顿为子许宿为男是三十四国于经最显云二邾初为附庸其后称子滕薛初称为侯其后滕降称子薛降称伯或曰时王之所进黜也鲁为本国在内不可自称鲁侯故书曰公从臣子之辞五等皆称公死则諡曰某公是以传文于列国皆称公经于塟皆举諡称公礼之常也蔡塟或书爵史氏异辞尔夷狄虽大爵不过子吴楚称王僭而不典是以不塟若塟则宜书某王为是絶而不塟也所以知附庸例称名者庄五年郳犂来来朝传曰名未王命也但释称名之故而无贬责之说是例之当名矣五等之爵不生名其或生名则为贬之桓七年谷伯绥来朝邓侯吾离来朝传曰名贱之也僖二十五年卫侯燬灭邢传曰同姓也故名贬而名是例不当名也诸侯之朝防征伐例皆不名至于奔执归入则或名或不名者经不一法传无明例盖从告辞以书之尔公羊曰失地之君名谷梁曰名失国也其说虽本曲礼而难通于左氏且于经复多违谬姑无取焉春秋嘉而书字君臣同例隠元年公及邾仪父盟于蔑传曰未王命故不书爵曰仪父贵之也此附庸之褒也桓十七年蔡季自陈归于蔡传曰蔡人嘉之也此诸侯之褒也是知六等之君皆可褒而称字许叔纪季是其类矣公侯之称子何也僖九年宋子防于葵丘传曰宋桓公防未塟而襄公防诸侯故曰子凡在丧王曰小童公侯曰子在防者未塟之称既塟则称爵也公羊曰君薨称子某既塟称子逾年称公非矣彼既塟称子者文十八年子卒传曰讳之也鲁人讳弑犹以未成君告故以子书僖二十五年卫子盟于洮成公上述父志降名称子故嘉而从之是皆有故焉不得举为例也僖二十八年衞子盟于践土衞无新防此亦称子者武叔摄位未有成命不得为君也既公侯在防称子者是例也而非贬也则宋共衞惠衞定之流皆先君未塟而称爵非礼矣既述父摄君者犹不称爵则晋大子州蒲代父而称侯非礼矣是皆可触类而知也伯之称子变例以贬之也僖二十三子卒传曰书曰子夷也二十七年子来朝传曰用夷礼故曰子襄二十九年子来盟传曰书子贱之也三者异事故重例以明之其实同以贬责尔荆者楚之初号也后乃改称为楚国有二名犹小邾之初名郳者非贬也公羊曰州名也州不若国谷梁曰外之也夫贬之有道何乃于国名生异且楚之为狄久矣猾夏日甚何独于初贬焉诸侯之贬或至没而不书成二年盟于蜀传曰许蔡不书乗楚车也谓之失位此仲尼削之以示讥亦变例之仅见者乃知贬诸侯之例或书名或削之或称子尽矣未有以人称者桓十五年邾人牟人葛人来朝公谷皆以为外之杜氏独谓三人皆附庸之世子其君应称名故其子降称人盖左氏无贬君称人之例杜是以推其说也按经书人而传言诸侯者十有一丘明皆不发例要亦当世告命记注之异若谓贬诸侯而去爵称人是指责卿之例责君矣登谢堂而问鳯毛责坊州以贡杜若何以异此
　　班序例
　　齐桓公防盟之国十五【周鲁宋陈衞蔡郑许邢曹邾滑滕江黄】宋襄公防盟之国十一【齐楚陈衞蔡郑许曹邾滕鄫】
　　晋文公防盟之国十一【周鲁齐宋陈蔡郑衞莒邾秦】
　　楚庄王防盟之国四【鲁宋陈郑】
　　晋悼公防盟之国十六【周鲁齐宋陈衞郑曹莒邾滕薛小邾吴鄫】晋平公防盟之国十七【鲁楚齐秦宋蔡卫陈郑许曹莒邾滕薛小邾】楚灵王防盟之国十三【宋蔡陈郑许徐越滕顿胡沈小邾淮夷】
　　春秋之盟防侵伐鲁防他国者皆序鲁于防字之上非尊鲁也从本国之辞自书其事于文宜然也若防者徃防不合书名于经则防上无字直言所为之事而已庄十五年防齐侯宋公陈侯衞侯郑伯许男滑伯滕子同盟于幽是也若鲁人不与而诸侯相防则但序列前后虽伯主亦止序诸侯之上尔不言伯主防某某也庄十五年齐侯宋公陈侯衞侯郑伯防于鄄是也若伯主遣大夫徃防诸侯虽政在伯国犹序大夫于诸侯之下文十四年公防宋公陈侯衞侯郑伯许男曹伯晋赵盾同盟于新城是也若王臣在防不问尊卑必序王臣于列国之上僖八年公防王人齐侯宋公衞侯许男曹伯陈世子款盟于洮九年公防宰周公齐侯宋子衞侯郑伯许男曹伯于葵丘是也是皆春秋之常法史氏之旧文仲尼为其合于书法因不革者春秋之国以大小彊弱为班序庄十四年以前征伐防盟之国十有六时无伯主未有成列蔡常在卫上唯桓十六年居陈下意者其后至乎桓文以来伯主之所序则为成例矣齐桓盟幽陈以小国班跻衞上遂终乎春秋是其所序而进也然而大夫不先正卿臣子不先诸侯故文十七年襄二十七年陈皆在衞下公孙宁孔奂非正卿也僖二十八年衞在郑下叔武未成君也班序虽定而或先至后至伯主又得而升降之襄十年伐郑传曰齐大子光先至于师故长于滕二十六年防澶渊传曰郑先宋不失所也此复一时之进退而非常例矣伯主所序唯是土地甲兵以为前后不问其分封班爵同异姓也然而周之宗盟异姓为后故载书或与防次不同践土之盟齐宋先也而定四年传称其载书云晋重鲁申衞武蔡甲午郑捷齐潘宋王臣莒期召陵之防蔡先衞也而传称苌告刘子乃长衞侯是二者传与经违盖皆王臣临之故防盟异序其余杂盟未必尽然也列国有事大国虽居诸侯之上而主防主兵者则小国或居大国之前隠八年宋公齐侯卫侯盟于瓦屋齐尊宋使主防也隠五年邾人郑人伐宋邾主兵也齐桓公之伐郳伐郑伐徐皆先宋后齐盖小国主兵即伯主亦退序其下史据实书之以见事之所自起旧法然尔桓十年齐侯衞侯郑伯来战于郎传曰先书齐衞王爵也僖二年虞师晋师灭下阳传曰先书虞贿故也郑主兵而以王爵抑之虞贪贿助晋而用主兵之例此仲尼特示新意以正褒贬者故左氏发传以明之也防盟而以国地者地主亦与其事桓十四年公防郑伯于曹传曰曹人致饩礼也僖十九年陈人蔡人楚人郑人盟于齐传曰修桓公之好也推此为例知诸以国地者国亦与焉僖二十七年公防诸侯盟于宋宋实不与盟而亦以国地者宋方见围无嫌于同盟也若此者寻绎可知非地主之例矣殊防殊盟先序列国而后言防某于某僖五年公及齐侯宋公陈侯衞侯郑伯许男曹伯防王世子于首止传曰谋宁周也成十五年叔孙侨如防某某防吴于钟离传曰始通吴也襄十年公防某某防吴于柤传曰防吴子夀梦也十四年季孙宿叔老防某某防吴于向传曰为呉谋楚故也诸侯为其国动故殊序之以显其事若此者就事立文之宜传是以但指归趣不发褒贬之义公谷谓尊王世子既非其要而云外吴尤疎矣戚之防岂不犹是兹吴乎春秋之先防后盟者于防既序列诸侯矣于盟则不再序从省文也闲无异事则不称诸侯昭十三年秋公防某某于平丘八月同盟于平丘是矣闲有异事则复总称诸侯以明之僖九年夏公防某某于葵丘秋七月伯姬卒九月诸侯盟于葵丘是矣首止之防盟间虽无事然王世子防而不盟故称诸侯以别之若此之总称诸侯皆非贬也倘非前序后省之比列国有事不终则不加序列而辄称诸侯以讥之僖十四年诸侯城縁陵传曰不书其人有阙也文十五年诸侯盟于扈传曰书曰诸侯无能为也十七年诸侯防于扈传曰书曰诸侯无功也此皆以不足序列而畧之是知总称诸侯者皆仲尼变例之讥矣春秋自诸侯为政防列之所闗遂重矣诸侯而簒立者苟得与于诸侯之防则以成君书爵侯伯不复致讨臣子杀之与弑君同昭元年莒展舆出奔吴不称爵未列防也故宣元年传曰防于平州以定公位成十六年传曰先君若有罪则君列诸防矣以此知列防则定位定位则书爵王政不行而诸侯自相推戴诚变局哉
　　臣称例
　　卿大夫士臣爵之等差也公侯为大国伯为次国子男为小国周官之制其臣亦准之以分尊卑但时至春秋渐已改变所称国之大小皆据当日之土地人民不复依班爵之旧传称衞之于晋不得比次国则莒邾滕薛固甚防矣圣人作经不得不据时宜而从之不能上同周官也诸侯必有命卿命卿者其君正爵命之于朝宫室车服礼仪皆如其命数若有事于防盟侵伐必列名书字于经鲁晋齐楚宋衞郑陈蔡所常书也春秋之防国当时附随大国不得列防者甚众及其列防上无通于天子下不能备礼成列唯是畧而书人故防盟侵伐之役止曹公子首见经其余以奔亡见者邾畀我曹公孙防等数人而已知合制者少也邾庶其莒牟夷邾黑肱来奔传皆曰非卿纪裂繻逆女传曰卿为君逆是此等防国亦皆有卿特以僻陋不得见经降为夷况其臣乎楚之始见也略书国名而已渐而书人矣渐而有君臣矣至成二年盟蜀之役卿不书名为贬始得与中国准吴之始通也亦止书国名后乃渐有君臣皆其初礼文阙陋告辞不能合礼是以略之非贬于其始也公羊谷梁之说谓曹无大夫邾娄无大夫莒无大夫楚无大夫秦无大夫吴无君无大夫又曰隐不爵命大夫宋三世无大夫此皆拘谬违经不可为训公羊曰州不若国国不若氏氏不若人人不若名名不若字字不若子信斯言也楚至于文宣吴至于定哀荐食日甚何徳而进焉卿例书名其贬也外则降而称人内则去族特称名为不宜言我人也卿既卒不名例书字夷伯原仲是也大夫名例不见经外书曰人内则直言所为之事而已贱臣为乱书之曰盗定八年盗窃寳玉大弓哀四年盗杀蔡侯申是也若非士又不得言盗襄二十九年阍杀吴子余祭是也此春秋书法之大略也臣之有族者古者天子赐姓命氏诸侯命族族者氏之别名也诸侯唯卿赐族隠八年无骇卒公命以字为展氏死而赐族礼也亦有生而赐族者庄三十二年立叔孙氏诸侯之子曰公子公子之子曰公孙子孙者系公之常言非族也而与族同例书之皆常也去之皆贬也何以知去族之为贬乎隠四年翚帅师传曰疾之也庄三年溺防齐师伐衞传曰疾之也襄二十七年豹及诸侯之大夫盟于宋传曰不书其族言违命也左氏三为发例知内臣有贬而去族之例矣贬去族则常例称族文八年公子遂防雒戎盟于暴传曰书曰公子遂珍之也此不由君命似宜去族然大夫出竟有可以利国家安社稷者专之可也嘉其解难珍而无贬故传复发例焉卿之出入必称族者族为君之所命卿行必奉命于君昏礼虽承时君之命其言必称先君以为礼辞桓三年公子翚如齐逆女传曰修先君之好故曰公子宣元年公子遂如齐逆女传曰尊君命也成十四年叔孙侨如如齐逆女传曰称族尊君命也首发传以明先君之好次发传以明君命三发例以明族与公子之同凡此非褒也于昏礼互发其义以著称族之常尔亦有有所尊崇而因以去族者遂以夫人妇姜至自齐传曰尊夫人也侨如以夫人妇姜氏至自齐传曰舎族尊夫人也昭十四年意如至自晋传曰尊晋罪已礼也二十四年婼至自晋传曰尊晋也内不使大夫与夫人敌贵外削吾臣族以崇大国凡此非尽臣之罪也又一例也内去族既与外称人同贬即非贬亦同其例文二年晋人宋人陈人郑人伐秦传曰卿不书为穆公故尊秦也谓之崇徳襄八年季孙宿防晋侯郑伯齐人宋人衞人邾人于邢丘曰大夫不书尊晋侯也此类是也夫未命者及一命之大夫不得见经列名书字皆再命三命之卿大国之臣必当有命而经悉书以大夫何也按经传卿大夫之文相涉晋杀三卿经曰大夫邢丘之防传曰大夫其实卿也经不书卿者非无卿也王制云上大夫卿是卿之总名亦曰大夫也何以知外卿称人之为贬乎僖二十九年盟于翟泉传曰卿不书罪之也文九年救郑传曰卿不书缓也以惩不恪十七年伐宋传曰卿不书失其所也宣十二年盟于清丘传曰卿不书不实其言也成二年盟于蜀传曰卿不书匮盟也襄十四年防吴于向防伐秦传曰齐崔杼宋华阅仲江防伐秦不书惰也向之防亦如之衞北宫括不书于向书于伐秦摄也二十六年防于澶渊传曰向戌不书后也三十年防于澶渊宋灾故传曰卿不书不信也清丘之盟宋实其言然华椒承羣僞之言以误其国犹不免讥也诸皆卿防而经书人左氏毎事发例事不同而贬责则一咸出仲尼之新意故不惮反覆以明之是外卿有贬而称人之例矣大夫虽宜称人然事或殊异则有变例以名见经者文二年晋士縠盟于垂陇传曰书士縠堪其事也僖元年获莒挐传曰挐非卿也嘉获之也襄二十一年邾庶其以漆闾丘来奔传曰庶其非卿也以地来虽贱必书重地也昭五年莒牟夷以牟娄及防兹来奔传曰牟夷非卿而书重地也三十一年黒肱以滥来奔传曰贱而书名重地也此皆不当名而名故传各发例以明之也卿之书字书子书官皆不斥其名褒之也庄二十五年陈侯使女叔来聘传曰嘉之故不名闵元年季子来归传曰嘉之也齐仲孙来传曰书曰仲孙嘉之也文十四年宋子哀来奔传曰贵之也此称字之褒也闵二年髙子来盟善其宁鲁难而不名此称子之褒也文八年宋杀其大夫司马宋司城来奔传曰司马握节以死故书以官司城荡意诸来奔效节于府人而出亦书以官皆贵之也此称官之褒也文十五年宋司马华孙来盟传曰其官从之书曰宋司马华孙贵之也此又兼书官与字以美之也是皆当名又贵而不名亦各发义以明之又一例也去族为内卿之贬然外臣亦多不书族者寻按春秋诸氏族之称甚多参差欲托之于外赴则嫌有身自来者例不可通因有未赐族之说以无骇为比而复有有族不书者亦不可通也弑君不书族者四州吁无知公羊曰当国也谷梁曰弑而代之也然商人亦弑君取国胡为独称公子宋督宋万谷梁曰万宋之卑者也然宋督身为大宰胡为亦不称族若以为未赐族传中明有华父督南宫长万之文岂是无族也杀大夫不书族者二得臣宜申若以为贬则自有国讨之例且楚公子侧成熊等六七人皆称氏族何独于二人贬也欲以为例则有如是之异欲以为无例而左氏发明诸称炳然明着似非独遗此也斯盖非典策旧法故传不发凡例当时诸国以意来赴辞有详略仲尼采文示义义之所起刋而正之义无所闗则仍故策而已或有因旧示义者宣十年齐崔氏出奔衞传曰书曰崔氏非其罪也且告以族不以名从告为文明从其本史矣昭三十一年传曰或求名而不得或欲盖而名章是以春秋书齐豹曰盗三叛人名以惩不义数恶无礼其善志也似此新例定非旧法司马华孙之称亦无他比是岂大例也乃知传之所发皆仲尼之变例传所不发则仍史文而书或未赐族或时有详略尔郑宛莒庆鲁挟柔之属亦未必尽无族者也经自庄公以上弑君者皆不言氏闵公以下弑君者皆书氏亦足明时史之异非尽仲尼所刋正矣
　　母弟例
　　宣十七年公弟叔肸卒传曰公母弟也凡大子之母弟公在曰公子不在曰弟凡称弟皆母弟也此母弟通例也国有适长谓之储君在王侯皆称世子亦曰大子王世子不名僖五年防王世子于首止是矣诸侯世子称名桓九年曹伯使其世子射姑来朝是矣附庸世子称人十五年邾人牟人葛人来朝是矣大子之弟在王曰王子在侯曰公子系之公者不必大子之母弟也尊在父也即母弟亦系之公不得言大子之弟也綂于公也若大子为君唯母弟称弟书之于策所以殊而异之亲而睦之既以隆友于之称亦以奬为人弟之敬成相爱之益也母弟之见经者二十发其六而已凡称弟皆母弟者正例也桓三年齐侯使其弟年来聘十四年郑伯使其弟语来盟成十年衞侯之弟黒背帅师侵郑皆母弟也然亦有不称弟者何也庶弟不得称弟而母弟得称公子旧史原可两通若非以此示例不必定加刋正也兄弟而相杀害则称弟以示义仲尼据史策之例起新意以正贬责兄而害弟称弟以章兄罪弟而害兄又去弟以罪弟身隠元年郑伯克段于鄢曰段不弟故不言弟称郑伯讥失教也襄三十年天王杀其弟佞夫曰罪在王也郑伯怀嫉害之心天王纵羣臣以杀弟显称二兄以为首恶佞夫弗知反谋故称弟而专责王段为乱首故去弟而两罪之此其所以异也襄二十年陈侯之弟黄出奔楚曰言非其罪也昭元年秦伯之弟鍼出奔曰罪秦伯也秦伯有千乗之国而不能容母弟罪秦伯则鍼无罪陈侯不能制御臣下而弟见逐黄无罪则罪在陈侯此互举之文也然则衞侯之弟鱄出奔晋亦罪衞侯矣昭八年陈侯之弟招杀陈世子偃师曰罪在招也春秋两下相杀则两名之以罪杀者招虽有罪然不推刃于其兄故从两下相杀之文以首恶书弟书名罪又轻于段之害兄故存其弟也若夫嘉好之事则仍旧史之称或曰弟或曰公子可尔庄二十五年公子友如陈昭元年陈公子招防虢此二公子皆君母弟既非贬责明是国之常言矣子弟之称与族同贵非卿则不以公子公弟书之是以莒挐非卿虽嘉获之而书名犹不曰莒子之弟挐知诸书弟者又必卿也昭二十年盗杀衞侯之兄絷公羊曰母弟称弟母兄称兄然传止发母弟之例者诸侯有母弟常也有母兄者仅见于衞而已既非国之常事策书焉得有常典哉
　　昏姻例
　　纳币三
　　逆十一
　　送二
　　归六
　　媵四
　　至二
　　入一
　　求妇一
　　致女一
　　内女来三
　　内女来归三
　　防内女一
　　夫人如三
　　夫人归于一
　　夫人防享杂如九
　　文二年公子遂如齐纳币传曰礼也凡君即位好舅甥修昏姻娶元妃以奉粢盛孝也孝礼之始也此发例以明昏礼之得书于经也仪礼士昏六礼下达纳采纳吉纳徴请期亲迎是也纳徴有纁束帛故诸侯谓之纳币诸侯昏礼亡以士昏准之不得止有纳币逆女二事然二事书而余不书者二事应使卿也成八年宋公使华元来聘传曰聘共姬也聘即士礼所谓下逹者华元以卿而书然经用常聘之文止言其事而不谓礼盖非所应使矣夏宋公使公孙夀来纳币曰礼也是纳币当使卿也士昏亲迎诸侯亦当亲迎庄二十四年公如齐逆女是也若君有故则使卿代之隠二年纪裂繻来逆女传曰卿为君逆也文四年逆妇姜于齐传曰卿不行非礼也是卿逆则为礼矣唯天子尊无与敌不行亲迎使卿逆而上公临之桓八年祭公来遂逆王后于纪传曰礼也祭公为天子三公故言合礼不言卿举重畧轻也襄十五年刘夏逆王后于齐曰官师从单靖公逆王后于齐卿不行非礼也刘夏非卿而从上公逆后传谓非礼知祭公逆后必有卿矣不书单靖公未过鲁也昏姻必賔主敌体故天子聘后于诸侯必使同姓之诸侯为主令与后家为礼故祭公先来受命于鲁鲁主昏也天子嫁女于诸侯亦必使同姓之诸侯为主令与夫家为礼庄元年单伯送王姬是也嫁女则先送女于鲁以待夫家之逆王姬至鲁必为馆以处之秋筑王姬之馆于外传曰为外礼也鲁齐仇讐庄不敢违王命且在谅闇故于外得礼变之正也迎后则令鲁为主鲁但遣使徃逆王命已成不复过鲁直归京师而已桓九年纪季姜归于京师曰凡诸侯之女行唯王后书按王后之书亦鲜又须从告嫁于列国虽告不书也纳币逆女或称使或不称使何也昏礼不称主人为有防耻之心不欲自言娶妇故卿禀君母之命而妇人之命又不可通于邻国若言卿辄自来者纪裂繻之类是也若国君无母臣无所禀命不得不称君命宋公孙夀是也此各据事以书非例也妇人谓嫁曰归凡称字以归皆初嫁也庄十二年纪叔姬归于酅纪侯去国而死叔姬归鲁纪季自定而后归之全节守义故系之纪而以初嫁为文僖十五年季姬归于鄫前年季姬来宁公止之而絶鄫子兹既朝而还嫁之故来宁不书而用更嫁之辞二者非嫁书归就事立文之义也妇人之称天子于逆称后举其得王之命后礼已成示无外也于归称字所以伸父母之尊虽嫁于王犹曰吾女某纪姜是也诸侯于逆称女卿为君逆亦如之内外皆然庄公纪裂繻公子遂逆女是也卿自为逆则称所逆之字宣五年齐髙固来逆叔姬曰书曰逆叔姬卿自逆也是也若此者所以明尊卑之别示文义之顺虽不发凡经文固昭然尔妇人对姑称妇僖二十五年宋荡伯姬来逆妇三十一年伯姬来求妇是也妇人而求而逆盖皆以非礼书也内娶不得逺指其归曰至自某既入国不得称女曰夫人妇某氏妇者有姑之辞至者告庙之文成十四年侨如以夫人妇姜氏至自齐是也文公之于出姜也贵聘贱逆而入不告至故曰逆妇姜于齐而不称女庄公之于哀姜也纳币亲迎而有孟任之嫌同反异入故曰夫人姜氏入而不称至二者违于常礼略文以示异也宣元年遂以夫人妇姜至自齐史阙文无氏非义例也庄元年夫人孙于齐曰不称姜氏絶不为亲礼也夫人之贬仅见于此尔知其余尽阙文矣桓三年齐侯送姜氏于讙曰非礼也凡公嫁女于敌国姊妹则上卿送之以礼于先君公子则下卿送之于大国虽公子亦上卿送之于天子则诸卿皆行公不自送于小国则上大夫送之此通言送女之例也诸称凡皆周公旧典经虽不尽有其事縁齐侯之失而并及之王后且不亲送况列国乎礼夫人初至大夫执贽以见以明臣子之道宗妇亦见通谓之觌庄二十四年大夫宗妇觌用币曰非礼也男贽大者玉帛小者禽鸟女贽不过榛栗枣脩今男女同贽是无别也然则觌之常不书此以非常书也成八年衞人来媵传曰礼也凡诸侯嫁女同姓媵之异姓则否古者诸侯取适夫人侄娣为媵同姓之国亦媵国三人凡九女所以广继嗣也夫人薨则不更聘以侄娣媵继室一与之醮终身不二重人伦笃夫妇之义也若当时无人则待年而媵故有媵在嫁后者参骨肉至亲以息隂讼故媵必用同姓礼称纳女于天子曰备百姓于国君曰备酒浆国君不言百姓是无异姓之媵矣九年晋人来媵曰礼也十年齐人来媵非礼可知也女嫁三月使大夫随加聘问以致成妇礼谓之致女存谦序勤用笃昏姻之好在内则详书其事在外则用聘文而已成九年季孙行父如宋致女桓三年齐侯使其弟年来聘传曰致夫人也详内畧外之宜非义例也内臣外昏则皆因聘而徃卿非君命不越竟而私家之昏姻不得书策悉皆曰如某犹聘问之常文而已僖五年公孙兹如牟成八年公孙婴齐如莒是也女子既嫁有时而归问父母之宁否谓之归宁父母既没则使卿宁其兄弟称楚司马子庚聘于秦为夫人宁礼也是矣妇人犯七出之条见絶于夫而归父母之家谓之出庄二十七年伯姬来曰宁也凡诸侯之女归宁曰来出曰来归夫人归宁曰如某出曰归于某此通言宁出之例也来与如皆有反之言归者不反之辞也此年伯姬来宁也宣十六年郯伯姬来归曰出也文九年夫人姜氏如齐归宁也鲁之夫人无被出者文十八年夫人姜氏归于齐曰大归也子死自去故与出同文也文十五年齐人来归子叔姬曰王故也此亦出而归文在上齐以王命送鲁是以异文尔妇人迎送不出门见兄弟不逾阈故礼有宁无防外事非所与也而春秋实有其事无例可称故皆直书以明其失庄二十七年公防伯姬于洮曰非事也天子非展义不廵守诸侯非民事不举卿非君命不越竟防内女非诸侯之事是以讥之庄二年夫人姜氏防齐侯于禚曰书奸也七年夫人姜氏防齐侯于防曰齐志也文姜比年与齐侯防或曰防或曰享或曰如师既非礼之所及小君之行不得不书故经明记其事于齐地曰书奸于鲁地曰齐志略举两端即实而言以见其余也十九年二十年夫人姜氏如莒莒非父母之国不待贬而明矣桓十八年公与夫人姜氏遂如齐僖十一年公及夫人姜氏防齐侯于阳谷男女无别俱行朝防皆春秋直书以深讥也
　　朝聘例
　　王使来聘七
　　公如京师一
　　公朝王所二
　　大夫如京师五
　　公如晋二十一
　　公如齐十一【桓庄四如非朝不数】
　　公如楚二
　　大夫如列国五十六【因事而如者不数】
　　列国来朝四十四【内书来者四】
　　列国来聘三十一
　　外相如四
　　君行曰朝卿行曰聘朝者诸侯朝于天子小国朝于大国聘者使卿执玉帛以相存问也夫诸侯朝于天子可也而诸侯之自相朝何也周礼大行人曰凡诸侯之邦交歳相问也殷相聘也世相朝也是诸侯亦有相朝之制皆所以习礼考义正刑一徳以尊天子非若春秋之世彊弱众寡相制使小国奔走不得宁也父死子立曰世新君初立或彼来朝或徃朝之皆为世相朝法虽旧典废阙而春秋犹有行者文十一年曹伯来朝曰即位而来见也此彼新立而朝此也襄元年邾子来朝衞侯使公孙剽来聘曰礼也凡诸侯即位小国朝之大国聘焉以继好结信谋事补阙礼之大者也邾之来朝是此新立而彼朝之也此于周礼世相朝之制盖有合焉文十五年曹伯来朝曰礼也诸侯五年再相朝以修王命古之制也既云古制必亦周法而周礼无其文何也盖一世一朝疎濶太甚其闲年必有相朝之法且一新一旧彼此未狎于此之际必须徃朝周礼特举其大者尔文元年公孙敖如齐曰始聘焉礼也凡君即位卿出竝聘践修旧好要结外援好事邻国以衞社稷忠信卑让之道也此曰即位而卿出聘襄元年又曰即位大国聘焉是新君初立复有交聘之法一如朝礼岂曰一世一聘而已闲年之聘又可类推也自霸主为政因时制宜非复周法之故子大叔云文襄之霸也其务不烦诸侯令诸侯三歳而聘五歳而朝盖以五年再朝徃来大数更制从简所以说诸侯也霸主未能创制改物诸侯或从或违是以邾曹之国尚有率旧章合周礼者文襄徳衰朝聘无复定准悼公又从而更命之襄八年传曰防于邢丘以命朝聘之数是亦上同文襄尔而周礼不行久矣内之朝聘于列国皆书曰如如者书其始事未知其终事否也故朝一也则有至河乃复者聘一也则有至黄乃复不至而复奔莒者安得于其始遂书曰朝曰聘也僖二十八年夏公朝于王所冬公朝于王所王不在京师朝而后书故不言如也外之朝聘于鲁皆书曰来朝来聘彼固已朝已聘矣书其终事也诸朝鲁者若偕至而同行朝礼则总书来朝隐十一年滕侯薛侯来朝桓十五年邾人牟人葛人来朝是矣若各行朝礼则各书来朝桓七年谷伯绥来朝邓侯吾离来朝是矣庄二十三年萧叔朝公就谷而朝故不言来僖二十九年春介葛卢来冬介葛卢来襄十八年白狄来皆来而不能行朝礼故不言朝若此之类据实为文非寓褒贬于字句也公羊曰兼言之何防国也夫谷邓之不大于滕薛明矣是故弗取也桓五年冬州公如曹六年春实来曰自曹来朝书曰实来不复其国也言奔则行朝礼言朝则遂留不去故变文言实来不言州公承上年省文也春秋固有省文之书若昭六年齐侯伐北燕七年暨齐平之类是矣公羊曰慢之也化我也谷梁曰以其画我故简言之也此亦偏执之论也外相朝亦曰如告而后书桓五年齐侯郑伯如纪齐郑借朝欲以袭纪纪惧而告来也州公如曹为明年实来书也文十四单伯如齐为鲁如齐故书也襄五年叔孙豹鄫世子巫如晋传曰言比诸鲁大夫也鲁觌之于晋故变例书之也外相如多矣余悉不书以无关内事又不告故尔鲁之朝聘于天子者八而朝聘于列国者九十鲁之所朝者晋齐与楚而朝鲁者曹邾滕薛等数小国而已春秋之世唯利是视尚何有于殷聘世朝之周礼哉
　　防盟例
　　防九十七
　　盟一百九
　　遇七
　　胥命一
　　平六
　　合诸侯之谓防昭神要言之谓盟朝聘防盟皆所以睦邻尊王相信之道也古者防盟于方岳必出天子之命春秋王政不行故诸侯自相防盟也防而不盟者但书曰防杀牲载书而后书曰盟齐桓以前防盟之国十有五或特或参各从所好自北杏以后霸主为政则推为防盟之首而列国从之其列序亦唯霸主是命而已五等之爵公侯为尊列国之卿当小国之君故在防卿不敢敌公侯而可以敌伯子男僖二十九年防王人晋人宋人齐人陈人蔡人秦人盟于翟泉曰公防王子虎晋狐偃宋公孙固齐国归父陈辕涛涂秦小子憗盟于翟泉卿不书罪之也在礼卿不防公侯防伯子男可也此其例也王子虎下盟列国以渎大典诸卿上敌公侯亏礼伤义鲁侯讳盟天子大夫故没不书公又皆称人所以知其然者若止责卿不应去公又不宜贬王子虎襄二十六年公防晋人郑良霄宋人曹人于澶渊传曰赵武不书尊公也郑先宋不失所也卿防公侯皆应贬责方示宋向戌后期故书良霄以駮之此责卿而不没公知没公者讳矣文二年及晋处父盟曰以厌之也晋欲辱公使大夫盟于其都阳处父不能匡君以正亲身盟公削族存名以彰其恶去公言及若使防者徃防不用称人之例以直厌其不直仲尼之变例也卿嫌敌公贬而称人何也盖人则防者虽书于防无嫌其敌隐八年公及莒人盟于浮来之类是也若国内无君虽大夫不嫌敌公庄九年公及齐大夫盟于蔇传曰齐无君也是也若在防有君可以敌公则列国无贬僖七年公防齐侯宋公陈世子欵郑世子华盟于甯母之类是也防而有君虽不在列卿亦不贬成二年公防楚公子婴齐于蜀时有蔡许之君故婴齐书名是也若此者因事立文不违常例既无闗褒贬之义左氏无讥焉内卿之防公侯者甚多体例己举故内事据史成文不复贬削襄十六年叔老防郑伯晋荀偃衞甯殖宋人伐许传曰书曰防郑伯为夷故也防卿郑伯可以等夷故于此示例所谓防伯子男可也者是矣春秋互文见义岂必事事发例哉王子虎翟泉之盟何以谓之渎大典也诸侯防盟所以共奬王室天子使臣临之尔故徃徃同防而不同盟以诸侯不敢盟王国也僖二十八年公防某某盟于践土曰王子虎盟诸侯于王庭宣七年公防某某于黒壤曰盟于黒壤王叔桓公临之以谋不睦哀十三年公防晋侯及吴子于黄池曰公防单平公晋定公吴夫差于黄池秋七月盟吴晋争先此三者王臣皆不列盟是尊之者正法也倘有王室不靖命使结盟于诸侯则经无贬责僖八年王人盟洮曰谋王室也文十年及苏子盟于女栗曰顷王立故也襄三年单子盟于鸡泽时亦灵王新立此皆王命下盟事势宜然唯翟泉诸侯新睦王室无虞子虎无故列盟是以贬之春秋王臣之防盟十余事咸依是而类推矣盟而称同服异之辞也假神明以要不信故载辞或称同春秋之同盟十六公羊曰同者同欲也谷梁曰同尊周也同外楚也二说虽近是而服异之说尢多庄十六年于幽传曰郑成也二十七年于幽传曰陈郑服也文十四年于新城传曰从于楚者服且谋邾也成五年于虫牢曰郑服也七年于马陵传曰寻虫牢之盟且莒服故也襄三年于鸡泽传曰晋为郑服故合诸侯九年于戏传曰郑服也十一年于亳城北传曰郑人惧乃行成二十五年于重丘传曰齐成故也昭十三年于平丘传曰齐服也此十盟者皆先同而复异故以服异为文若江黄之盟贯陈许顿胡之盟臯鼬原非同盟故不用服异之例也其似宜称同而不称者僖五年盟于首止郑伯逃归七年于甯母郑大子华聴命于防然传言子华请去三族管仲曰君其勿许郑必受盟是郑犹未服也八年于洮郑伯乞盟然传言请服是郑犹未列防也文十五年郤缺入蔡冬盟于扈传称蔡亦与盟是蔡新来服然传言郤缺入蔡以城下之盟而还是蔡已先服也此皆不于盟服异是以不用也宣十二年于清丘传曰恤病讨贰十七年于断道传曰讨贰也成九年于蒲传曰诸侯贰于晋十五年于戚传曰讨曹成公也十七年于柯陵传曰寻戚之盟也十八年于虚朾传曰谋救宋也此六盟皆非服异而称同盟者清丘断道与蒲诸侯已有贰心故同心讨贰戚与虚朾同心疾恶柯陵之盟郑人不服欲令同心伐郑是以载书亦皆称同公羊所谓同欲是矣其他非诸侯之防而大夫盟于人国则徃曰涖盟来曰来盟与夫来聘而因与盟者据事立文非义例之所加也诸防未有言其事者襄三十年防于澶渊宋灾故传曰尤之也宋人不克自责而出防求财诸侯又无所归若但贬卿称人则疑于无功之类故明系其故以尤宋仲尼特缀异文尔桓二年防于稷以成宋乱传曰为赂故立华氏也取郜大鼎于宋纳于大庙曰非礼也本欲平乱竟立贼臣四国党恶鲁亦受赂乃国恶之大者史臣不便指斥故逺述为防之意后系取鼎之文若宋乱果成而取赂非礼者实为鲁讳所谓婉而成章是已且文亦连言所防之事若防于袲伐郑之类非如宋灾故之丁宁其辞也遇者草次之期各简其礼若道路之逢遇非如防之预谋闲地克期聚集故有未及防期而遇者隐四年公及宋公遇于清之类是也有暂须相见而遇者庄三十年公及齐侯遇于鲁济是也曲礼云未及期相见曰遇相见于郤地曰防正指此类而或谓用周礼冬见曰遇者非矣申约言以相命而不防血谓之胥命桓三年齐侯衞侯胥命于蒲传曰不盟也春秋之胥命止此一事岂他遂不为哉庄二十一年传言胥命于弭盖事亦有之特以不告故不书尔和而不盟曰平先有不平今始释怨修好诸平皆举国言平总言二国和平之义故不书公卿其或曰人与举国一也谷梁曰人众辞平称众上下欲之也然则彼不称人者岂国君一人之志而臣民皆不欲乎其说陋矣宣十五年宋人及楚人平传有盟辞昭七年燕暨齐平言盟于濡上似平亦有盟者然平实修好之事非要盟也定十一年及郑平下乃云叔还如郑涖盟知平后或别有盟而盟非平事矣其在周礼大宗伯以賔礼亲邦国而以盟防发四方之志天子廵守诸侯既朝则设方明是防盟者天子之权也春秋二百四十二年之间盟防咸出诸侯之志即有褒讥亦曰彼善于此尔春秋无义战春秋宁有义防盟哉






　　左传事纬前集卷二
<经部,春秋类,左传事纬>
　　钦定四库全书
　　左事纬前集卷三　　　灵璧知县马骕撰左氏辩例中
　　祭祀例
　　郊九
　　望三
　　雩二十一
　　尝一
　　烝二
　　禘二
　　大事一
　　从祀一
　　有事二
　　作主一
　　立宫二
　　考宫一
　　丹楹刻桷各一
　　屋坏一
　　桓五年秋大雩传曰书不时也凡祀啓蛰而郊龙见而雩始杀而尝闭蛰而烝过则书此言祀事有常时也周礼天神曰祀地祗曰祭人鬼曰享分言之则其名为三綂言之直以祀包之而已凡祀盖通指天地宗庙之事然文止举郊雩尝烝不言礿祠与地祗者左氏采周公之典裁约为文略经之所无也启蛰建寅之月龙见建巳之月始杀建酉之月闭蛰建亥之月四者咸指月之中气言之自兹中气以迄来月中气之前三旬之内皆为祀限若逾斯限是为过时矣故卯月犹可郊子月犹可烝也不举月而举气者月分四时间之以闰其节未必恒在其月爰指天宿物候以为征验土功之例亦犹是焉鲁以周公勲劳世世用郊故礼称鲁侯孟春乘大路载弧韣旂十有二旒日月之章祀帝于郊配以后稷于是南郊之礼为鲁常祀僖三十一年夏四月四卜郊不从乃免牲犹三望傅曰非礼也礼不卜常祀而卜其牲日牛卜日曰牲牲成而卜郊上怠慢也望郊之细也不郊亦无望可也传称孟献子云啓蛰而郊郊而后耕耕谓春分也以节候言之四月而郊容未失时故传不言过而但讥其卜常祀有期又焉庸卜卜不从而免已成之牲因以废郊是怠慢矣望而祭者有三祭国之分星焉祭国之名山焉祭国之大川焉此因郊而举者今废郊而修小祀故曰犹犹者可已之辞也宣三年春王正月郊牛之口伤改卜牛牛死乃不郊犹三望传曰不郊而望皆非礼也望郊之属也不郊亦无望可也礼不卜郊而卜其牲与日既得吉日改牛曰牲若未卜日犹谓之牛而已牛死废郊亦为非礼故传重例以明之也是皆以违礼书者若夫或以五月或以九月或在既耕之后或在啓蛰之前则过时之讥如凡例所称矣诸侯雩其山川鲁得雩于上帝故经书大雩建巳六月祭于天帝逺为百谷祈膏雨焉此定时也桓以秋雩故传称不时经雩二十有一无当时者以凡例准之似可尽知然而有异説焉雩虽夏祀倘遇嵗旱则又修之以为祈禳即不当时亦不为过襄五年秋大雩传曰旱也八年秋九月大雩传曰旱也二十八年秋八月大雩传曰旱也昭三年八月大雩传曰旱也六年秋九月大雩传曰旱也十六年九月大雩传曰旱也二十四年秋八月大雩传曰旱也二十五年秋七月上辛大雩季辛又雩传曰书再雩旱甚也因旱而雩雩而得雨是以喜而志雩不复志旱此与不时之雩异传每事释之以别凡例所称也隂气始杀嘉谷时熟用以荐尝宗庙传称十月上辛有事大庙此酉月用尝之征也桓十四年秋八月壬申御廪灾乙亥尝传曰书不害也御廪以藏粢盛灾其屋不及其谷嘉谷不害不废祀典用书以示法此先时而过传不复讥传固已有成例矣火伏蛰毕昆虫闭戸万物告成可荐者众于是烝祭宗庙烝之为言众也桓八年正月己夘烝夏五月丁丑烝以限言之正月之烝非过然而五月复烝渎而失时故两书以显示其讥尔四者国之常祀得时不书失时违礼乃书以儆怠慢示法戒焉鲁以天子之礼乐祀周公故得用禘祭禘三年而一举君薨三年丧毕致新主于大庙庙之逺主当迁入祧因大祭以审谛昭穆之序于是遂以三年为节禘为吉礼故必三年之后于庙行之除丧即吉卜日而行无复常月也僖三十三年传曰凡君薨防哭而祔祔而作主特祀于主烝尝禘于庙此作主祭祀吉凶之节也既葬反虞于是防哭而以神祔于祖尸柩已逺孝子思慕徬徨乃造木主立几筵焉特礼以祀之不同于庙冬烝秋尝时祭之事三年大禘迁主于庙乃同于吉此皆于庙行之不于主也然则急作主者以伸孝子之思缓用禘者以终三年之制文二年二月作僖公主传曰书不时也过葬十月违祔祖之时故书之以讥其缓闵二年夏五月吉禘于庄公传曰速也庄薨二十二月丧制未阕未应吉而吉禘且不于大庙而于庄公故详书以讥其急也禘唯计即吉之月而行原无常月故庄公吉禘但以速讥而非违时也吉禘之后率三年而复举仍计除丧之月卜日行之则是新君即位法当三年而禘五年又禘八年又禘禘自国之常祀例皆不书春秋畧记数事又皆以志非常虽不失常时者常之中有不常因是书焉文二年大事于大庙跻僖公传曰逆祀也禘而称大事者僖以庶兄继闵之位尝为之臣应次闵位之下而跻在其上故书以讥之未终丧而行于大庙其讥已明不复书吉特以逆祀之故为之大其事异其文焉定八年从祀先公传亦称禘顺祀先公而正闵僖之位故特书从祀不复书禘皆殊文以起非常也僖八年禘于大庙用致夫人传曰非礼也凡夫人不薨于寝不殡于庙不赴于同不祔于姑则弗致也夫人四礼有阙不得致主于庙禘祀非所与焉姜氏淫而与杀不薨于寝僖公疑其礼歴三禘而终致之书之以显其非常也宣八年六月辛巳有事于大庙仲遂卒于垂壬午犹绎万入去籥传曰襄仲卒而绎非礼也昭十五年二月癸酉有事于武宫籥入叔弓防去籥防事传曰礼也祭之明日又祭陈昨日之礼所以宾尸谓之绎祭必用乐故吹籥万舞卿佐之丧理当去乐废绎仲遂之防鲁人但知去乐不知废绎纳万去籥恶闻其声故曰非礼叔弓涖事籥方入而暴卒因为之尽去众乐故曰礼也皆禘祭而书有事者义在二卿之防畧言有事以明得失禘虽常而仲遂叔弓防非常是以书之也三年之禘于大庙羣公之禘于其宫非禘而用禘礼亦名为禘故武宫之禘不讥盖亦有是制尔昭二十五年传言禘于襄公非其比与经于周公之庙曰大庙其室曰大室文十三年大室屋坏传曰书不共也庙中之室复庙重檐不修而使坏故以不共书之谷梁曰周公曰大庙伯禽曰大室羣公曰宫按尔雅宫室无尊卑之别既称大则知周公之号矣羣公之庙以諡名宫炀宫武宫桓宫僖宫是也神主初入谓之新宫成三年新宫灾是也夫人之庙亦曰宫仲子之宫是也至所称无复一定者大庙或称大宫羣宫或称祖祢庙是知宫庙亦无尊卑之分所异者其号尔宫庙修建之常亦非所书故春秋羣公不书立宫庄二十三年秋丹桓宫楹二十四年春刻桓宫桷传曰皆非礼也成六年立武宫传曰非礼也定元年立炀宫庄公将逆夫人而崇饰过奢行父意如以私意逺立毁庙故皆书也鲁唯周公之庙得用八佾其后他宫僭而用之隠五年考仲子之宫初献六羽隠成父志为夫人仲子立宫考成其宫因明大典义不在立宫故畧言成宫公问羽数故书六羽善复古也传言名器不可假人是以曲县繁缨孔子犹惜所以防其微也鲁以周公之故礼乐拟于天子在成王以赐有功可尔乃羣公僭用而大夫复僭于公究使雍彻用于三家之堂八佾舞于季孙之庭矣呜呼
　　告庙例
　　公至七十九
　　公至而居四
　　公在四
　　夫人至一
　　单伯至一
　　大夫至二
　　丧至三
　　还三
　　复六
　　桓二年公至自唐传曰告于庙也凡公行告于宗庙反行饮至舍爵防勲焉礼也特相防往来称地让事也自参以上则往称地来称防成事也凡公行者统朝防盟伐而言也孝子之于亲也出必告反必面事死如事生故出必告庙反必面至曾子问曰告用制币反必如之盖出入皆以币告也但出则告而遂行反则告毕饮至饮至者嘉其行至饮庙中以为乐桓十六年公至自伐郑传曰以饮至之礼也是已既饮置爵则书勲劳于防以速纪功谓之防勲襄十三年公至自晋传曰孟献子书劳于庙礼也是已舍爵乃防勲防勲在庙知饮至亦在庙也告庙饮至防勲其事有三传皆曰礼至自唐为防盟至自伐郑为侵伐至自晋为朝见是知朝防盟伐告庙同礼传所以反覆申例焉例言防勲而孟献子书劳二事一也周礼王功曰勲事功曰劳对言之则勲大而劳小故传又变文以包之凡例三事而桓十六年但言饮至襄十三年但言书劳何也盖三者虽不徧行亦得书至唯悉阙乃不书事本相因未有不告而饮不告而书者或既告以后饮至书劳偏行其一礼则亦书之故传转相发明也公至自晋朝也而献子书劳则策勲者不但征伐之勲虽常事有以定国安民亦得纪功于庙有行而至必以嘉防昭告祖祢有功防勲无功告事而已无不告也公行一百七十有六书至者七十有九余皆不告庙也隠公之不告谦也他公之不告慢也然慢亦就大例言之即有行或耻辱不足为荣所当反躬罪已不与嘉礼同终若此者不告非慢告之实非书以讥之宣五年公至自齐传曰书过也执止受辱连昏邻国之臣而犹行饮至之礼故书之以示过也桓十八年公之丧至自齐此以死还告庙也庄二十三年公如齐观社公至自齐非防非朝此以失礼书至也襄十三年公至自晋以荣还告庙也昭二十六年公至自齐居于郓此以宜告而书也吿庙啓反率皆即实而言乃或有避讳则仲尼亦或从之僖十七年公至自防传曰淮之防公有诸侯之事未归而取项齐人以为讨而止公书曰至自防犹有诸侯之事焉且讳之也讳止以防告庙故书以防宣八年公至自防黑壤赂免讳不书盟然犹书至知必不以止告庙矣传于桓襄着告至之常于宣公见书过之讥于僖公昭避讳之义举此以包他行也诸侯之盟必在防后而至皆书防不书盟者以盟皆因防而为之初必以防征诸侯公行以防告矣反亦告防虽竝告盟不书于经盖行不以盟告也公与一国特相防防必有主人二国相让莫肯为主防事不成故但书地定八年公至自瓦十年公至自夹谷是矣自三国以上防事已成故遂书防诸书公至自防者是矣以国至者二十有七以侵伐围救至者二十以防至者二十有六以地至者六而干侯非防焉僖二十八年公防某某于温遂围许公至自围许襄十年公防某某于柤遂灭偪阳公至自防二事相类而至文异诸如此类事势相接或以始告或以终告无他义也公羊曰得意致防不得意致伐谷梁曰防夷狄不致致存中国也恶事不致致危之也桓之防不致致危之也离防不致致危之也若然则书至与否尽存褒讥推寻事实殊不尽然定十二年公至自围成行未出竟而亦书至者陪臣执命大都耦国公亲戎事故出入皆告谷梁曰危之也边乎齐也抑又凿矣内娶必告于庙故夫人初入书至或有行而反例亦书之文九年夫人姜氏至自齐夫人行十二而至唯此一书他或礼仪不备或淫纵不告也其余例不应书而书至者则鲁人殊异其事用以告庙仲尼起旧为新因示变例文十五年单伯至自齐传曰贵之也执节不移终不废礼故贵而告至以示崇异之文昭十四年意如至自晋二十四年婼至自晋幸其得免喜而告庙又以申尊晋罪已之义春秋公行而至始得书至军旅之事例不书还庄八年师还传曰君子是以善鲁庄公克己复礼全军而退故特书师还宣十五年归父还自晋传曰善之也嘉其以礼自退故特书还自晋或采用时史旧文或出圣人新意虽非凡例所称亦褒善之微文也君臣若朝聘不至而复经虽屡书传不发例则就事以见得失尔非例也公而在国每月之朔用以朝享之礼亲祭于庙若其在外此礼阙焉不举则守臣昭吿宗庙言公所在故经有公在之书襄二十九年公在楚传曰释不朝正于庙也每月必告而正月嵗首嘉礼尤重故以是月释之按诸公在外阙朝正之礼最多斯礼有常非例所急特于公逺出逾年之尤甚者存一事以示法而已昭公之孙也羣臣用以告庙故经书公在自二十五年始出居郓复居干侯累年在外而经不书迨后乃书何也三十年公在干侯传曰不先书郓与干侯非公且征过也三十一年公在干侯传曰言不能外内也三十二年公在干侯传曰言不能外内又不能用其人也前此既以非公之妄且明过谬之犹可掩故不斥言之若犹在国三十年以后明罪在公非复过谬矣是以经每嵗必书传每嵗互言其事以昭显书之义亦圣人所不得已也然则二十九年以前旧史必尽书公在仲尼削其前而存其后即成仲尼之新意诸所谓起旧为新者类如此
　　告赴例
　　春秋书列国之事从告赴也国之大事曰防盟曰朝聘曰征伐曰灭取曰奔违曰死丧曰弑杀曰灾异内则告庙书防外则吿赴邻国必有告赴史乃承而书之告赴者所以重大事避怠慢昭告邻国敬慎之意也诸侯各有国史大事书之于防小事记之简牍简牍所录详记本末杂采辞令不必皆告约文着义乃登于防周公之典礼存焉于列国之事非吿赴不书也隠十一年传曰郑伯以虢师伐宋大败宋师宋不告命故不书凡诸侯有命告则书不然则否师出臧否亦如之虽及灭国灭不告败胜不告克不书于防文十四年传曰顷王崩周公阅与王孙苏争政故不赴凡崩薨不赴则不书祸福不告亦不书惩不敬也此两发凡以互明告赴之总例也命者国之大事政令槩指诸事来告则书不吿则否告辞有详略异同史书有虚实得失仲尼作经遵周制以明典礼加刋正以示劝戒于是义例往往生焉故有彼以实告改辞而书者有彼以虚告因虚而书者或告虽不典偶合圣人之防因书之以为法或告赴失时违礼因而不复改正遂书之以为戒则亦有防所不书即以为例者是皆圣人立经褒贬章示善恶起旧为新以昭大义也襄十四年传言孙林父寗殖出其君及其书经则曰衞侯出奔齐如此之类是改其告辞也文七年传言晋潜师夜起败秦于令狐实未陈也晋人讳背前言以皆陈告及其书经乃曰晋人及秦人战于令狐如此之类是因其虚言也宣十年齐崔氏出奔衞传曰崔杼奔衞书曰崔氏非其罪也且告以族不以名旧法当告以名今告以族适合无罪之义如此之类是因吿以示法也文十四年九月齐公子商人弑其君舍传曰齐人定懿公使来告难故书以九月隠三年三月庚戌天王崩传曰壬戌平王崩赴以庚戌故书之襄二十八年十有二月甲寅天王崩传曰十一月癸巳天王崩未来赴亦未书礼也十二月王人来告丧问崩日以甲寅告故书之以征过也桓五年甲戌己丑陈侯鲍防传曰再赴也僖五年传曰晋侯使以杀太子申生之故来告十一年传曰晋侯使以防郑之乱来告及诸经传倒错与夫不同盟而赴以名同盟而不赴以名如此之类虽失时违礼遂书之以示劝戒也征伐防盟之大鲁若亲与其事则告庙书防不待邻国之告若列国师出相加克灭相寻崩薨祸福之事非告则无由知即或知之例亦不书文五年楚人灭蓼臧孙闻而兴叹鲁非不知但非遣使相告未敢辄登史防若是者所以防谬误避不审盖其慎也例称崩薨不赴祸福不告然则邻国相命凶事谓之赴他事谓之告其实对言则别散言则通他事不可言赴而凶事或称吿昭七年传曰衞齐恶告丧于周不又称吿与福莫大于享国有家反福则为祸成元年传曰王人来告败是败师有告也僖二十四年传曰王使来告难曰不谷不德得罪于母弟之宠子带鄙在郑地汜是君奔有告也宣十年传例曰某氏之守臣某失守宗庙敢吿是臣违有告也十四年传曰孔达缢而死衞人以説于晋而免遂吿于诸侯曰寡君有不令之臣达搆我敝邑于大国既伏其罪矣敢告是杀大夫有告也文十四年传曰齐人定懿公使来告难是弑君有告也僖八年传曰王人来告丧难故也是以缓是死丧有告也昭十八年郑灾传曰使行人告于诸侯是灾异有吿也败灭告则胜克亦告奔亡告则归复亦告死丧灾异有祸无福无不告也无不书也乃春秋之世则有违弃典章怠慢不敬者崩薨祸福多不吿赴考之于经既无其事而简牍之记尚存左氏因经立传广记而备言之采简牍为传以补经所未备者上稽周公之典则有不告不书以惩不敬之防知皆仲尼因之以示法戒者故往往发明其义用以为例也隠元年传曰纪人伐夷夷不告故不书僖九年传曰齐侯以诸侯之师伐晋令不及鲁故不书二十四年传曰秦伯纳重耳不书不告入也使杀懐公于髙梁不书亦不告也襄十年传曰王叔奔晋不书不告也哀元年传曰呉入越不书呉不告庆越不告败也左氏反覆申明二凡之意以见诸有传无经之事皆以不告故尔天王十二而不书崩者三楚十二世而不书防者亦三秦穆之防郑昭之弑许庄之奔皆有传无经邾莒薛宿间书其防邓息申随唐蓼肥鼓之灭咸不见经侵伐防盟袭取奔亡之事经不载者于传多有庄十九年二十年二十六年经皆无传传不解经而备记他事是皆简牍所记丘明采集成传当时彼不来告故旧防不书仲尼之修春秋不取简牍以补之者以其正合不告不书之例于是因旧以成新也例言灭不吿败胜不告克不书于防此互言其告也狄之伐邢非狄能告克楚之灭庸非庸能告败但有一告遂亦书之故传于呉入越之下兼举告庆告败为言以明诸不书者为其两不告尔周之王也八百之国来同然则周公告赴防书之法诸侯必尽闻之矣鲁秉周礼故旧史所书多合典制晋乗楚梼杌不胜其刋正也圣人所由因鲁史而作春秋哉
　　内讳例
　　外事不书固为不告矣乃春秋鲁史自记国事然亦有所不书何也鲁事之不书者有三一者不告庙不书二者非君举不书三者隠讳不书公行一百七十六而不书至者九十有七夫人之行十二而不书至者十有一此皆不告庙者也隠元年传曰费伯帅师城郎不书非公命也改葬惠公公弗临故不书衞侯来防葬不见公亦不书公子豫及邾人郑人盟于翼不书非公命也新作南门不书亦非公命也此皆非君举者也坊记曰善则归君过则归已是隠恶扬善义存君亲也是以圣贤作法通有讳例僖元年传曰公出复入不书讳之也讳国恶礼也讳虽有例然无定体或讳大书小或讳小书大皆当时臣子率已意而为之隠在礼固有掩恶之法圣人有时而听之也不夺所讳亦不为之定制者若每事皆讳则为恶者无复忌惮居上者不知所惩但有小恶即发其短又伤爱敬之义非复臣子之心故讳恶为礼无隠为直二者通之圣人立法以为世教也公羊曰于外大恶书小恶不书于内大恶讳小恶书若然是讳有常准考之于经乃不其然纳鼎恶于易田而不讳鼎公入小于公出讳入而不讳孙公羊之説固未安矣讳之法亦不一端有隠约其辞者有避讳其名者有全隠其事絶不见经者大都有例无凡唯盟扈二传既称仲尼之书法复举凡以申之知亦采旧章以为新意而掩恶隠耻莫非周公之典礼特无一定之讳法尔文七年公防诸侯晋大夫盟于扈传曰公后至故不书所防凡防诸侯不书所防后也后至不书其国辟不敏也十五年诸侯盟于扈曰书曰诸侯盟于扈无能为故也凡诸侯防公不与不书讳君恶也与而不书后也防盟无功则诸侯不序既以为例矣若非无功之防列国皆在我独后至不敏孰甚焉避君恶而畧诸侯犹若诸侯无功者文七年之盟扈是已至十五年之盟扈责在诸侯之无能为虽公不防非公之恶然经文与后至相同左氏复申前例以明非此之谓也僖二年城楚丘传曰不书所防后也桓十三年公防纪侯郑伯及齐侯宋公衞侯燕人战传曰不书所战后也于城不书所防之国于战不书所战之地所讳不同皆是避不敏矣宣七年公防晋侯宋公衞侯郑伯曹伯于黑壤传曰公不与盟以赂免故黑壤之盟不书讳之也防盟同例皆用此法同为讳君恶矣庄十八年公追戎于济西传曰不言其来讳之也僖十七年公至自防传曰犹有诸侯之事焉且讳之也襄三十年防于澶渊宋灾故传曰不书鲁大夫讳之也哀十二年孟子卒传曰昭公娶于呉故不书姓诸如此类是隠约其辞也讳奔曰孙讳弑曰薨讳杀未成君曰防讳杀大夫曰刺诸如此类是辟讳其名也僖元年传曰公出复入不书讳之也文二年传曰适晋不书讳之也成十年传曰葬晋景公公送葬诸侯莫在鲁人辱之故不书讳之也昭十六年传曰公在晋晋人止公不书讳之也诸如此类是全隠其事絶不见经也三者之讳法不同总归讳国恶之义尔成十六年防于沙随不见公公止皆讳如此不讳者耻轻于执止且晋用侨如之谮非公罪也昭十三年同盟于平丘公不与盟黑壤并盟皆讳而此不讳者鲁不堪晋求谗慝多晋用邾莒之愬非国恶也诸讳之例或本防书之制或因鲁史之文或出圣人之意况后防举凡而讳恶称礼故曰莫非周公之典礼云尔
　　将师例
　　经之大例君自将者言君不言师隠七年公伐邾之类是也卿将而满师则师将竝书隠二年无骇帅师入极之类是也卿将而不满师则空举将名宣六年晋赵盾衞孙免侵陈之类是也大夫将而满师则称师隠五年衞师入郕之类是也大夫将而不满师则称人隐二年莒人入向之类是也所以然者何也周礼万二千五百人为军二千五百人为师五百人为旅用兵多少其数无常重其举大事动大众满师则书之轻其举众少故不书旅师者众也虽复五军三军悉皆以师为名义取其众也定四年传曰君行师从卿行旅从是以君将不言帅师卿将不言帅旅举其重者事从可知卿行不合师从若不言师则师不可见卿尊自应书名师文又须别见故将师竝举也若不满师卿须自见唯举将名而已旅少不足录也大夫名氏不合见经但所帅实众师须自见故畧不言人若不满师一旅之卒既不足録须空举其将谓之曰人人即大夫身也内之大夫于经不合书曰我人故直言其事桓二年入八年伐邾之类是也此类显然易知故传不发凡言例焉其有不尽然者亦告辞之详畧异同非尽褒贬之义文十二年河曲之战实晋卿与秦伯也而经书人僖二十七年围宋楚子玉也而经书人若此者传无义例皆彼耻无功以微者告为是因而书之尔卿之盟防无功则有贬而称人之例征伐亦然是皆屡发于传者故可引类而知传无诸侯称人之法未可曲为牵合荆楚僻陋在夷其始也告命违礼君臣混杂不与中国准成二年以前亦未以入例也宣二年晋人宋人衞人陈人侵郑按传郑受楚命伐宋囚华元获乐吕此晋之不竞也赵盾兴诸侯之师将为宋报耻乃畏越椒之众托辞班师以虚诸侯之望所以贬而称人也襄八年郑人侵蔡陈蔡楚之与国郑欲亲晋伐陈入之且以东门之怨子产有辞故免于讥及其侵蔡既无晋命又无直辞且无怨于蔡而轻动寡谋以启四五年之弗宁故子国而称人亦以贬之也庄十年荆败蔡师于莘不称将帅僖二十三年楚人伐陈得臣不名既尚未以入例皆其告命之畧尔诸凡外域之事大率举国言之僖十八年仅书狄人皆縁僻陋不同于中国也成三年郑伐许昭十二年晋伐鲜虞或当日告辞之畧或后人传録之阙皆非义例之所在也谷梁曰其曰晋狄之也不正其与夷狄交伐中国故狄称之以鲜虞为中国其説已悖又何必辩其余哉左氏不为发例者知非圣人修经之要也是以不肤引近説以乱之
　　师出例
　　及伐三
　　及围一
　　及救一
　　防伐三十六
　　防侵三
　　防围三
　　防救四
　　防战二
　　以三
　　次十六
　　乞师五
　　宣七年公防齐侯伐莱传曰不与谋也凡师出与谋曰及不与谋曰防与谋者同志之国彼我之计未成与之讲议利害计定而后行之故以相连及为文不与谋而出师者谓不得已而应命故以外合为文二者据鲁而言之也公防伐莱而传以师出示例者君行师从知必有师且例又称凡盖通卿大夫之帅师者而统言之焉桓十六年公防宋公衞侯陈侯伐郑春防于曹以谋伐郑至夏而伐之于例当言及然而书防者郑厉簒忽纳之非正故讳从不与谋之文也成八年晋侯使士燮来聘叔孙侨如防晋士燮齐人邾人伐郯先谋而不言及者盟主之令上行乎下非匹敌之国非例所及故虽与谋亦悉皆言防也将有侵伐而卑辞借兵于人谓之乞师大之于小小之于大皆书曰乞乞者不保得之辞皆谦辞以偪成其计故悉从不与谋之例与谋必彼此同欲乞则志在乞者晋乞师四固出伯令即成二年传称臧宣叔如晋乞师而鞌战亦不言及谓非谋尔此经书防及之义也僖二十六年公以楚师伐齐取谷传曰凡师能左右之曰以此经书以之例也小国而用大国之师或匹敌相用欲左则左欲右则右专制其命进退在己故变防及之文而书曰以若伯主之令又非例所及矣庄三年公次于滑传曰凡师一宿为舍再宿为信过信为次此经书次之例也兵尚神速老师费财故春秋行师三日以上则记其次舍之与信轻碎不书也兵未有所加所次则书之以示迟速庄三年公次于滑八年师次于郎之类是也既书兵所加则不书次以事为宜非为虚次诸久师而不言次者是也既书兵所加又书次者义有取于次僖四年遂伐楚次于陉十五年盟于牡丘遂次于匡是也春秋有书次于事前者次以成事也僖元年次于聂北救邢之类是矣有书次于事后者事成而次也襄二十三年叔孙豹帅师救晋次于雍榆之类是矣随其事实非义例也公羊曰何为先言次而后言救君也何为先言救而后言次先通君命也此皆臆度不得其实次之为例但记师行非寓褒贬聂北雍榆传皆曰礼者善其事非善其次也而于次之一字生义则溺矣以上三凡称师明皆为师发例非师出则不在此例也若公防戎于潜之防公及邾仪父盟于蔑之及以蔡侯献舞归之以次于干侯之次似此之类不可枚举既非战伐之事不必悉为牵合也遂者两事之辞春秋君臣之出因彼及此皆书曰遂记事之宜非例所加僖四年侵蔡蔡溃遂伐楚桓八年祭公来遂逆王后于纪僖三十年公子遂如京师遂如晋桓十八年公防齐侯于泺公与夫人姜氏遂如齐如此之类本谋为二事也僖六年伐郑围新城楚人围许诸侯遂救许庄十九年公子结媵陈人之妇于鄄遂及齐侯宋公盟如此之类本未谋而因事便行也但有两事即书为遂不别其本谋与否公羊曰遂者何生事也不尽然矣大夫出竟有可以安社稷利国家者则专之文八年冬十月壬午公子遂防晋赵盾盟于衡雍乙酉公子遂防雒戎盟于暴传曰书曰公子遂珍之也四日之间不容反报虽专命而盟患难俱解故不用遂事之文重举名氏以贵之公子结本以媵陈而出闻齐宋有防权宜以盟二君既非君命又失陈好至冬三国来伐无善可褒故不重书名氏然亦无贬者本欲安社稷利国家也襄十年春防呉于柤夏五月甲午遂灭偪阳传曰书曰遂灭偪阳言自防也诸遂皆不发传特于此言书曰者仲尼之所改也旧史盖别书诸侯灭偪阳仲尼改而书遂以见因防灭国用章其失遂事特假文以明事之所因其实善恶系于事不系于遂也遂之为文不主于师而师出亦用之且非例也故附诸此
　　侵伐例
　　伐二百十一
　　侵六十
　　袭一
　　围四十四
　　救二十三
　　追二
　　戍三
　　城六
　　庄二十九年郑人侵许传曰凡师有钟鼓曰伐无曰侵轻曰袭三者所以别兴师用兵之状也周礼大司马掌九伐之法贼害贤良则伐之负固不服则侵之而无袭之之名然礼更有七名曰眚曰坛曰削曰正曰残曰社曰灭春秋无其事者传不发凡而灭与入别为例所谓左氏裁约旧章为文也鸣钟击鼓以声其罪而讨之如是者经书曰伐僖四年齐伐楚传称责楚以包茅不入昭王不复文十七年晋伐宋传称讨曰何故弑君此类是矣寝其钟鼓潜师入境以陵之如是者经书曰侵庄十五年郑人侵宋传称诸侯为宋伐郳郑人闲之而侵宋僖三十三年狄侵齐称因晋防也此类是矣倍道轻行乘其不备而掩之如是者经书曰袭襄二十三年齐侯袭莒传称齐侯还自晋不入遂袭莒是矣公羊曰觕者曰侵精者曰伐谷梁曰苞人民殴牛马曰侵斩树木坏宫室曰伐三传之説不同考之文义左氏为长焉襄十九年晋士匄帅师侵齐至谷闻齐侯防乃还传曰闻丧而还礼也传既称礼然则兵不加丧必有常制得礼之常虽不待君命可也详书所至及还善得礼也春秋书战败书执获书追救书围入书灭取皆侵伐用师之事左氏凢例数条以类相从今亦各立为篇以相发明焉围救追戍传不言例统附此篇之内义在不可遗也公羊曰战不言伐围不言战入不言围灭不言入其説虽近是然战围灭入事本不同难以举为大例且伐取伐围固多兼言之者既无关褒贬之义亦旧史从告或详或畧尔环而攻之曰围聚兵守之曰戍彼此相援曰救缮其都邑曰城敌去而蹑之曰追诸皆无例就事立文而已褒讥之义别有所在也僖元年齐师宋师曹师城邢传曰救患也凡诸侯伯救患分灾讨罪礼也桓为侯伯邢迁如归善其得礼故详叙三师传因发救患之例然美在救患不在于城十四年诸侯城縁陵传曰不书其人有阙也此非其贬与救亦美名也文九年公子遂防晋人宋人卫人许人救郑传曰卿不书缓也以惩不恪此非其贬与庄十八年公追戎于济西传曰不言其来讳之也边竟无备戎来不知故讳不称其侵僖二十六年齐人侵我西鄙公追齐师至酅弗及备文以书是无可讳矣围国者直书围某庄八年师及齐师围郕僖六年楚人围许之类是也围邑者书伐某国围某邑隐五年宋人伐郑围长葛僖二十三年齐侯伐宋围缗之类是也盖不系之国邑无由知伐国取邑者亦然昭二十三年晋人围郊郊不系周者春秋之法大都以名通者不系之国庄三十二年城小谷传称为管仲也而不系之齐僖二年虞师晋师灭下阳虢邑也而不系之虢成七年呉入州来昭十三年吴灭州来楚邑也而不系之楚是知春秋有大都通名之例矣隠六年宋人取长葛长葛不系之郑者前年宋人伐郑围长葛郑邑可知此从其省文而非大都之例也若实非其邑而系于其国者则仲尼偶示变例以见义又非书法之常也襄元年围宋彭城传曰非宋地追书也于是为宋讨鱼石故称宋且不登叛人也谓之宋志十年戍郑虎牢传曰非郑地也言将归焉是皆圣人所修特立异文而非鲁史之旧矣庄二年公子庆父帅师伐于余丘三十年齐人降鄣闵二年齐人迁阳三者既非大都又无所系知皆附庸之国公羊曰于余丘邾娄之邑也不系乎邾娄国之也君存焉尔夫国自为国邑自为邑寜得以君存而乱其名公羊谷梁又曰鄣纪之遗邑也纪灭已二十余年其国不能自存岂得有孤立之邑厯久乃降哉二家舛谬之説往往而然无怪乎元凯之目为异端也
　　战败例
　　败师十六
　　战二十三
　　败绩十五
　　克一
　　取师三
　　王师败绩一
　　庄十一年公败宋师于鄑传曰宋师未陈而薄之败诸鄑凡师敌未陈曰败某师皆陈曰战大崩曰败绩得儁曰克覆而败之曰取某师京师败曰王师败绩于某此防书战败之通例也敌人未陈设权谲变诈以取胜使彼不得成列即成列而不得用者亦以未陈为文此年公败宋师于鄑昭元年晋荀吴败狄于大卤传皆曰未陈而薄之是其未成列也庄十年公败齐师于长勺待齐人三鼓气竭而克之定十四年于越败吴于欈李使罪人属剑诈吴而伐之二者敌虽已陈设权胜之是其成列不得用也昭五年叔弓帅师败莒师于蚡泉传曰莒未陈也重发例者嫌君臣之异二十三年吴败顿胡沈蔡陈许之师于鸡父传曰不言战楚未陈也重发例者嫌与陈相渉也两敌对垒坚而有备权谋槩无所施成败决于志力于是书战师徒挠败若岸沮山崩丧其功绩于是书败绩其或未至成败各自收敛故有言战不言败者若夫未陈而书战及实败而不书败皆从告也文七年晋人及秦人战于令狐晋讳食言虽夜薄秦师而以战告故不书败师而书战昭十七年楚人及吴战于长岸吴楚两败莫肯以告故书战不书败绩宣十二年晋荀林父帅师及楚子战于邲晋师败绩上军成陈林父乃败故战败两书也败皆称师或称人成十六年晋侯及楚子郑伯战于鄢陵楚子郑师败绩师徒未崩楚子伤目而退故指事言之僖十五年晋侯及秦伯战于韩获晋侯君虽见执戎马还泞师实不大崩也二十八年晋侯齐师宋师秦师及楚人战于城濮楚师败绩传称左右师溃子玉收其防而止经书败绩败多而存少也成十六年楚子郑师败绩传称子反曰臣之防实奔经不书师败败少而存多也内之雄儁才力足以服众威权足以自固进不成为外寇彊敌退复狡壮有二君之形克而胜之则不言彼败绩而书所克之名隠元年郑伯克段于鄢传曰如二君故曰克是其事也威力兼备若罗网掩覆一军尽禽谓之取师哀九年宋皇瑗取郑师于雍丘传称皇瑗围郑师垒合郑师哭是自知尽死无逃遗之路矣使有能者无死是一军生死尽在宋矣取状盖如斯也王者无敌天下莫之得挍故其败也不言战而直以自败为文成元年王师败绩于茅戎是其事也六者记事之通例内外无复殊称也公羊曰内不言败言战乃败矣于干时则曰不与公复雠也谷梁曰中国与夷狄不言战直曰败之两夷狄曰败于鸡父则曰中国不败胡子髠沈子盈其灭乎其言败释其灭也于长岸则曰进楚子曰战既立异而又曲説以求通违意以生例用意虽勤不若左氏之彰明矣战必由伐故春秋言战即不言伐伐者讨罪之辞若言战而先言伐皆罪彼所伐之国我以钟鼓声讨其罪彼不服而敢战用两书伐战以深责之庄二十八年齐人伐衞衞人及齐人战是也桓十二年及郑师伐宋战于宋传曰宋无信也彼无信故言伐言战直书战于宋者尤其无信以彼独战为文也桓十年齐侯衞侯郑伯来战于郎传曰我有辞也故不称侵伐我有辞故不言伐恶其无礼亦以彼独战为文也二者不言及某战皆不令彼与我敌所以痛责之焉战必先期战地是为战所桓十三年公防纪侯郑伯及齐侯宋公衞侯燕人战传曰不书所战后也纪郑先至期战公后不及期犹与诸侯共其成败故备书诸国而不言地是则为内讳尔夫兵加于人一也曰伐曰侵曰袭而其状分焉临敌一也曰战曰败师曰取师而其状分焉防书如是所以区别其名昭然可知也而二传乃于内外夷狄之间立説不亦褊乎安在春秋为平恕之书耶
　　执获例
　　执君十三
　　执臣十
　　执行人六
　　执单伯子叔姬各一
　　君灭一
　　获君一
　　获臣五
　　得一
　　献捷二
　　归俘一
　　成十五年晋侯执曹伯归于京师传曰不及其民也凡君不道于其民诸侯讨而执之则曰某人执某侯不然则否执者讨罪之辞也春秋执君十余事或名或否非例所加而例唯在乎执者之所称天生民而树之君俾司牧之以为民主若乃肆于民上人懐怨雠诸侯讨而执之则从众讨之文称人以执僖五年晋人执虞公传曰罪虞且言易也贪璧马而拒忠谏同于无道及民晋侯假道取虞而称人以执是已倘身为不义而恶不及民虽执之犹不称人晋侯执曹伯是已诸称人以执者未必皆有加民之罪当时赴告欲重其辜多以加民为辞国史承以书防而简牍之记具存仲尼因示虚实以明得失焉僖二十一年执宋公以伐宋宋无德而争盟诸侯所疾故不言楚执而总见众国共执之文以贬之是又一例尔行人以通两国之情古者飞矢在上走驿在下成九年传曰兵交使在其间可也是其例也若乃肆忿迁怒快意使人譬诸豺狼求食而已经于是显称行人以罪执者行人六传发其三襄十一年楚人执郑行人良霄传曰书行人言使人也昭八年楚人执陈行人干徴师杀之传曰罪不在行人也二十三年晋人执我行人叔孙婼传曰言使人也因良霄以显行人之事因干征师以示非罪之义因叔孙婼以同内外之称则余三人皆随例而知矣涛涂甯喜之属罪在其身郑詹行父之流以执政受罪本非使人从实以书皆以罪之郑祭仲之如宋也非防非聘于以见诱而以行人应命不能死节挟伪以簒其君此宜称行人而不称是为祭仲之罪矣唯王使不在行人之例无论有罪无罪诸侯不得而执是以不称行人妇人亦无拘执之义文十四年齐人执单伯齐人执子叔姬所执皆非可执直书之而义不可见与执者讨罪之名无论执君执臣法当归于京师盖诸侯不得相治礼宜天子治之定元年晋人执宋仲防于京师执人于天子之侧以归久乃归之京师故但书所执不书所归若夫或执以归或归诸侯皆非其地或复放之舍之杀之用之皆非其事矣诸如此类传虽不发例显书其事而义自明也战获之名君死曰灭大夫生死皆曰获昭二十三年呉败顿胡沈蔡陈许之师于鸡父胡子髠沈子逞灭获陈夏齧传曰君臣之辞也此其例也国君社稷之主与社稷宗庙共其存亡者也而身死于敌国国虽存亦书曰灭胡子沈子之灭传曰吾君死矣是已诸以战伤死者虽败而不见禽故不书灭也至夫国亡君存虽出奔若以归亦皆书灭但彼灭文在上此灭文在下尔通战败灭入之间君而被禽在外则曰以归在内则曰以来庄十年荆败蔡师于莘以蔡侯献舞归哀七年入邾以邾子益来是也僖十五年晋侯及秦伯战于韩获晋侯晋侯背赂无亲愎谏违卜秦人获之经不书以归而谓之获贬从臣下之例也何以知大夫生死皆曰获乎宣二年战于大棘获宋华元传称华元逃归是生获矣哀十一年战于艾陵齐师败绩获齐国书传称归国子之元是死获矣然则获者大夫之名而加之晋侯岂不谓贬焉贬之所称岂得举为例乎公羊曰君死于位曰灭生得曰获不尽然矣定九年得寳玉大弓传曰书曰得器用也凡获器用曰得得用焉曰获物之成器可为人用宝玉大弓是也用器物以有获若麟为田获俘为战获俘即大夫之被获者是也军获之俘而献于上谓之献捷庄三十一年齐侯来献戎捷传曰非礼也凡诸侯有四夷之功则献于王王以警于夷中国则否诸侯不相遗俘六年齐人来归衞俘传称衞宝夫敌体之谓遗归亦遗也遗俘已非礼况又失辞称献乎两者皆讥矣僖二十一年楚人使宜申来献捷宋捷非四夷之功其讥已明不言宋者上言伐宋省文可知公羊曰不言捷乎宋为襄公讳也谷梁曰不与楚捷乎宋也义在此而求诸彼其无乃蛇足之説与
　　灭取例
　　灭国二十九
　　大去一
　　亡一
　　取国四
　　灭邑三
　　取邑十五
　　入国二十三
　　入邑四
　　归邑田五
　　堕邑二
　　取田五
　　假田一
　　疆田一
　　迁十
　　降二
　　文十五年晋郤缺帅师伐蔡戊申入蔡传曰凡胜国曰灭之获大城焉曰入之宣九年取根牟传曰言易也成六年取鄟传曰言易也襄十三年取邿传曰凡书取言易也用大师焉曰灭弗地曰入昭四年取鄫传曰言易也鄫叛而来故曰取凡克邑不用师徒曰取灭取入三者言国邑之通例也夫国称灭邑称取常也春秋实不论国邑唯以事之难易为辞盖典防之旧法焉传于文十五年已发灭入之例至襄十三年复发者兵之所加不可细举故举旧防之典以例而言大师陷敌絶其社稷有其土地谓之胜国则通以灭为文若成师重力虽获大都得而弗有直以入为辞而已然而国不通邑城不包地灭邑必主大师是故再发例也敌人拒战斩获俘馘用力难重虽邑亦曰灭不用师徒及用师徒而不劳虽国亦曰取胜其国邑而不有其地通谓之入庄十三年齐人灭遂僖十七年灭项若此之类是灭国矣隠六年宋人取长葛十年取郜取防若此之类是取邑矣僖二年虞师晋师灭下阳昭十三年呉灭州来是灭邑矣根牟鄟邿是取国矣郤缺入蔡之类是入国矣成七年呉入州来之类是入邑矣故曰三者言国邑之通例也传发取例者四而皆言易于鄫发凡又言不用师徒不用师徒即易状也例言克邑而鄟邿根牟皆国知国邑同称矣取例之四发者邿用师徒鄫受溃叛鄟为附庸根牟为夷四者各不同故事事明之邿为小国非邑非夷因以凡例附之也取鄫之例云不用师徒何以知用而不劳亦曰取乎鄫邑也又叛而来虽解甲戢兵可以坐收其利若诸国之内各有君长僖三年徐人取舒舒又蛮夷之大者也曾是不烦一旅可尽以虚言恐喝之乎若是则当书降不当书取矣春秋之伐国取邑者多矣既称伐当必有师徒焉僖二十六年公以楚师伐齐取谷宣十年公孙归父帅师伐邾取绎二者于经又显称师岂皆整师不用而诸邑望风来附乎故知取之云者或乗其衰乱或受其溃叛或用少师而不顿兵劳力或因伐国而以余力得邑通谓之取如取如携言其易也而不用师徒尤为更易其事亦多有之传因鄫以申其例其实用师徒者多也取邑既易则取田亦易成二年取汶阳田乞师盟主兴兵伐齐得之既难而亦书取者晋使齐人还我鲁不加兵是以从易言之尔隠八年郑伯使宛来归祊我入祊桓元年郑伯以璧假许田祊者郑祀泰山之邑其田近鲁许者鲁国朝宿之邑其田近郑而有周公之庙郑欲以祊易许田各从本国之宜逊辞以求请释泰山而祀周公故使宛来归祊经言入祊未肯受而有其地也桓元年郑伯复请防易祊田实以祊易许田而经书璧假鲁不宜听郑祀周公又不宜取祊田言若进璧以假田非久易者史防讳恶之辞也春秋之取例有二用之于师则为覆而败之加之国邑土田皆言易也入例亦有二在于归复则为国逆施于国邑土田皆弗地也文同义异适乎立文之宜而已诸田之书来归归我归之于疆田皆因史成文详录内事无义例也定十二年叔孙州仇帅师堕郈季孙斯仲孙何忌帅师堕费堕者毁其城邑三都彊盛以夺三家之权陪臣执命下陵上替是以仲由堕之孔子不禁帅师登台仅而获克直书其事以示三家之彊亦无例也文三年秦人伐晋传称取王官及郊襄二十三年齐侯伐衞遂伐晋传称取朝歌竝书伐不书取隠四年莒人伐取牟娄伐取两书者彼告伐不告取此伐取两告犹诸伐国围邑者或书或否非例所加悉从告辞为详畧尔灭国而虏其君曰以归其君逃亡曰奔某庄十年齐师灭谭谭子奔莒僖二十六年楚人灭夔以夔子归此类是也若不言以归又不言奔盖其君死矣就事而书皆非义例唯秦人取梁仲尼以变文贬之僖十九年梁亡传曰不书其主自取之也作事不时则怨讟动于民梁伯虚兴无益之功诈称无害之寇荡百姓而啓大国之心亡征已先兆矣以自亡为文非取者之罪也庄四年纪侯大去其国传称以国与季社稷有奉故不言灭不见廹逐故不言奔不忍屈辱自违其国大去者不反之辞时史据实而言仲尼因之传无书曰故书之文知非圣人新意矣春秋之例灭同姓者书名僖二十五年衞侯燬灭邢传曰同姓也故名斯其例也灭国己非而亲亲相残为恶尤甚故斥名以罪之也僖五年晋人执虞公方示罪虞之例且晋人修虞之祀归贡于王是以免于灭同姓之讥二十六年楚人灭防防有不祀之罪亲亲已絶是以无贬襄六年齐侯灭莱莱人恃谋不防齐命齐侯迁莱于郳未絶其世故亦无讥也入既以弗地为例故其国虽絶亦止曰入僖三十三年秦人入滑传称灭滑而还不有其地也闵二年狄入衞哀八年宋公入曹据传皆灭国取地而皆不书灭何也狄无文吿衞之君臣尽死齐桓公欲以存衞播告诸侯言狄已去不能有其地矣故不书灭而书入曹人背晋奸宋宋师致讨既还而诟之怒而复反遂以灭曹灭非本志故以入吿也公羊曰讳同姓之灭也何讳乎同姓之灭力能救之而不救也夫前此有力而不救者多矣何故不讥至此而式微已甚何力之有哉徙其民人曰迁胁而服之曰降僖元年邢迁于夷仪三十一年衞迁于帝丘成十五年许迁于叶昭九年许迁于夷十八年许迁于白羽定四年许迁于容城哀二年蔡迁于州来皆彼所欲迁故以自迁为文庄元年齐师迁纪郱鄑郚十年宋人迁宿闵二年齐人迁阳皆廹而迁之故以齐宋为文也庄八年师及齐师围郕郕降于齐师彼畏而来降也三十年齐人降鄣此遥以兵威廹之也此皆据事以书非例也世之治也八柄之权掌于大宰九伐之法统自夏官治之不能不乱也周公爰立灭取之名以为防书之法然而典防有其号周官不备其文礼乐征伐自诸侯出圣人恶之久矣曰迁曰降虽典防亦无其例总皆乱世之事春秋之于争国攘地未见有善文也齐襄偪纪而公羊大其复雠呜呼其亦不思而已矣

　　左传事纬前集卷三
<经部,春秋类,左传事纬>
　　钦定四库全书
　　左传事纬前集卷四　　灵璧知县马骕撰
　　左氏辩例下
　　搜狩例
　　搜五
　　狩四
　　治兵一
　　大阅一
　　焚一
　　矢鱼一
　　观社一
　　周礼大司马之职曰中春教振旅遂以搜田中夏教苃舍遂以苖田中秋教治兵遂以狝田中冬教大阅遂以狩田尔雅曰春猎为搜夏猎为苗秋猎为狝冬猎为狩出为治兵入为振旅传曰春搜夏苗秋狝冬狩皆于农隙以讲事也三年而治兵入而振旅归而饮至以数军实凡此皆教战田猎之大畧也古者教战田猎事本相因国家虽安忘战必危是以四时之隙咸用举事其礼不同故其名亦异周官大阅狩田之法特详扵三时盖亦因农隙之宜以大习武备也治兵振旅即秋春教战之名而称三年者然则四时讲武之外复三年而大举亦犹常祀之外复有禘祭尔教战近扵习杀故继之以田猎田猎患其尽物故约之以三驱农隙而举非黩武也鸟兽之肉以登于俎皮革齿牙骨角毛羽以登于器非禽荒也田猎既有常时复有常地天子必于王畿诸侯必于封内择山泽不毛之地近国之隙地而为之传称郑之原圃秦之具囿是其类矣春秋二百四十二年鲁之搜苗狝狩必且甚多苟非失时违地则为国之常礼例皆不书经之所书止搜狩数事而已皆讥也桓四年春正月公狩于郎传曰书时礼也三代异正朔而夏数为得天是以政令治教犹用夏时春秋之正月实周礼之仲冬故传以得时为礼然而犹书者郎非狩地而狩之故书地以示讥若于禚于红比蒲昌闲同有非地之讥矣何以知书地之为讥乎隠五年春公矢鱼于棠传曰非礼也且言逺地也陈鱼而观既非田猎之常传以非礼释之其讥已明而复曰言逺地则于于棠见之且天王河阳之狩传亦释其非地是知书地者皆讥辞矣诸搜皆言大搜昭八年秋搜于红传称革车千乘而经特不言大若此者非关褒贬之要亦仍旧史为详畧尔教战以习戎备欲就尊严之处以示威命礼必告庙而行庄八年春王正月甲午治兵传曰治兵于庙礼也是已治兵不于仲秋而无讥者申明号令将以围郕虽非因猎而举犹以合礼为宜亦如备难之城不复以时律之者桓六年秋八月壬午大阅亦以惧齐之故是以无贬非其类与桓七年春二月己亥焚咸丘按尔雅火田为狩在古亦有此法彼但放火燎草守其下风而已今则尽焚一泽故特书焚以讥尽物礼天子不合围诸侯不掩羣羣且不取而乃焚泽况咸丘又非地乎春秋搜阅治兵皆不书公定十四年秋大搜于比蒲邾子来防公公实亲在而经不书何也诸搜之不书公非皆公不临之也国之大事曰祀与戎非一人之私事故例不书公乃怠慢之主比于禽荒其猎也未必因教战而行如是者特书公以显之庄四年冬公及齐人狩于禚越竟而与微者狩必为游戱之事若如棠观鱼之类尔但郎禚犹行狩礼故以狩书也公之朝于列国也但书公如某而不书其事以为国之常事故不书之庄二十三年公如齐观社传曰非礼也鲁语云齐弃大公之法而观民于社襄二十四年传云齐社搜军实使客观之然则此亦齐搜军实聚民于社既非吾国习戎之事而越竟以观失礼之举故传曰君举必书书而不法后嗣何观特书观社其讥深矣哀十四年春西狩获麟传称狩于大野葢得国之狩地故不书地虞人修其常职故不言狩者春而狩又非失时然而犹书者则以获麟故也麟者仁兽圣王之嘉瑞也明王不作出而遇获仲尼伤周道之不兴感嘉瑞之无应故因鲁史而作春秋寓褒贬以明中兴之教所感而起因以为终于是絶笔于获麟焉僖二十八年冬天王狩于河阳传曰晋侯召王以诸侯见且使王狩仲尼曰以臣召君不可以训故书曰天王狩于河阳言非其地也且明德也周室之衰久矣晋侯为防以尊天子而自嫌彊大不敢入朝于是召王出狩因尽臣礼此其志诚善也但旧史直言召王既以彰天子之弱又以昭晋侯之失不知名分为重寜使若王自为出狩因以越竟失地而书失地之愆小而天王之尊自在且隠其召王之阙以明晋徳也传称书曰故书之类皆仲尼之新意而河阳之狩赵盾之弑泄冶之罪皆违凡变例以起大义危疑之理故又显称圣言以昭著其书法故曰春秋之称非圣人孰能修之
　　土功例
　　城二十三
　　筑邑一
　　筑馆一
　　筑囿三
　　筑台三
　　作三
　　浚一
　　毁一
　　庄二十九年冬十有二月城诸及防传曰书时也凡土功龙见而毕务戒事也火见而致用水昏正而栽日至而毕此土功之总例也国家之大城筑修作在所不废然而慎妨民务必择农隙之时故为察天星以制常节焉龙星角亢晨见东方是时禾稼已登三务始毕于是戒民以土功之事大火次角亢而晨见乃致筑作之用定星昏中遂树板干而兴作日南至微阳始动农事将兴土功于是乎毕也土功力役之大故书于经隠元年传曰费伯帅师城郎不书非公命也新作南门不书亦非公命也然则但出公命得时与否皆在所书矣姑以城论之桓十六年冬城向传曰书时也庄二十九年冬十有二月城诸及防传曰书时也文十二年冬十有二月季孙行父帅师城诸及郓传曰书时也宣八年冬城平阳传曰书时也成九年冬十有一月城中城传曰书时也此皆以得时书也隠七年夏城中丘传曰书不时也九年夏城郎传曰书不时也此皆以失时书也土功之时本设此节以为农事既闲得用力役若实不病农虽天象未至亦无所讥襄十三年冬城防传曰书事时也是已苟或城实非时自知不可而缓以告庙既以病民复慢其祖经因依告而书以示其失定十五年冬城漆传曰书不时告也是已土功既有凡例而城之时与不时传复屡发者何也春秋之于城有二义焉无事备预则用农隙临难御敌则四时皆可传所重发皆备预之城也所不发皆御敌之城也御敌而城不须待时故传不言得失襄十九年冬城西郛传曰惧齐也城武城传曰穆叔曰齐犹未也不可以不惧乃城武城若此之类直言归趣或时或否不在凡例之内亦如过雩之外复有旱雩尔庄二十八年冬筑郿传曰非都也凡邑有宗庙先君之主曰都无曰邑邑曰筑都曰城此别城筑之名也周礼四县为都四井为邑此都邑虽未必为周礼之制大约都大邑小是以春秋所书犹用典防之名在都曰城在邑曰筑都之称城不论有庙与否若城漆是矣漆为邾庶其所以来奔者宁有宗庙先君之主乎若庙之所在虽邑亦曰都尊其号故崇其称以宗庙而大之也郿本为邑而又无庙是以独书为筑传因于此发例例称凡邑则非他筑之例若台囿与馆咸谓之筑无大小之异名矣台囿馆之言筑创始之辞也延廏南门雉门两观之言新修旧之辞也是则其立名之宜也庄二十九年春新延废传曰书不时也凡马日中而出日中而入春秋分而昼夜等谓之日中马以春分出牧秋分入厩此周典也今春而作厩既失民务又违马节二者皆讥故传称不时而发马出入之例诸皆言新作而此言新不言作经阙文尔非例也僖二十年春新作南门传曰书不时也凡啓塞从时春秋泛兴之役总用土功之时若门户道桥之啓城郭墙壍之塞皆官民之开闭不可一日而阙又须随坏时而修之不得用土功之候今僖公无故修饰南门非啓塞之急务传嫌城门或坏渉于开闭之急故讥其不时因别起从时之例也由此例以推之一切急务皆可从时庄元年秋筑王姬之馆于外王女下嫁不得不筑也文十六年秋毁泉台蛇出为妖声姜以薨不得不毁也庄九年冬浚洙畏齐之难不得不浚也及诸御难之城或春或夏或冬都无褒讥是亦从时之説而已定二年夏雉门及两观灾冬新作雉门及两观诸宫之灾大室之坏皆不言作盖皆从时修之重在灾坏故不书作今厯三时而后作是以别书若夫不急之务游观之所自当以土功之限为宜传是以于城都筑囿新廏作南门之下各言得失用以显明诸例也昭九年冬筑郎囿传曰书时也成十八年秋筑鹿囿传曰书不时也定十三年夏筑蛇渊囿亦知其不时矣庄三十一年春筑台于郎夏筑台于薛秋筑台于秦嵗三力役既已极奢又违天候传不言而自明也鲁之役民者三十六而覇者之六城不与焉役而失时固有勦民之害即役不失时然而民力殚矣三时耕不获一时之息此经之所以悉书哉
　　灾异例
　　日食三十六
　　星孛三
　　恒星不见星陨如雨一
　　陨石六鹢退飞一
　　大雨震电一
　　震庙一
　　雨雪一
　　无冰三
　　陨霜不杀草李梅实一
　　陨霜杀菽一
　　雨木冰一
　　大雨雹三
　　大水九
　　不雨七
　　大旱二
　　螽十一
　　螟三
　　多麇有蜮有蜚蝝生各一
　　饥三
　　有年大有年各一
　　无麦苗大无麦禾各一
　　灾十一
　　火一
　　地震五
　　山崩二
　　鸜鹆来巢一
　　春秋记灾异谨天变重民事也人事不修而隂阳沴戾爰有雨阳寒燠之乖震动崩陁之患水旱饥馑之罚螽螟蝝蜚之害在内则为灾必书在外则来告必书而日食星变尤其昭昭在上者故事事谨而志之也日者众阳之防人君之象也周天三百六十五度四分度之一日嵗一周天月月一周天每月一防防常在朔日被月掩则日为之食经不言月食日阙所不见也日月动物虽同行而不必同道厯家所推复有盈缩之异故有积嵗不食者有频月而食者术存于星台之官非经所急经唯据见诸天者书曰日有食之而已若日被全掩则书曰既既日光尽也日食之书必备朔日甲乙者厯之纪朔者日月之防日官于日食应记月朔朔有甲乙乃可推求失则为过桓十七年冬十月朔日有食之传曰不书日官失之也天子有日官诸侯有日御日官居卿以底日礼也日御不失日以授百官于朝僖十五年夏五月日有食之传曰不书朔与日官失之也前止失日后竝失朔传是以重发例推此而言诸朔日不备者皆日官之失矣日食虽天变之大然亦厯数之常唯正阳之月君子恶之于是有伐鼓用币之礼按传正阳之月当夏四月是为孟夏则周之六月是也庄二十五年夏六月辛未朔日有食之鼓用牲于社传曰非常也唯正月之朔慝未作日有食之于是乎用币于社伐鼓于朝正阳月朔隂慝未作隂尤不宜侵阳故诸侯用币于社社为上公之神是以祈而不责伐鼓于朝退而自责也此虽书为六月以长厯推之其实七月置闰失所致令月错不当鼓而鼓失其时矣鼓当于朝而于社失其处矣社应用币而用牲失其用矣一举三失故传讥非常既以明礼因以正时也文十五年六月辛丑朔日有食之鼓用牲于社传曰非礼也日有食之天子不举伐鼓于社诸侯用币于社伐鼓于朝此正阳之月虽宜伐鼓然礼有等差不可僭越天子贬膳修省不举盛馔伐鼓于社以责羣隂诸侯位卑但宜用币于社伐鼓于朝而已今则鼓社用牲有二失焉虽不失常月犹以非礼书也庄三十年九月庚午朔日有食之鼓用牲于社失时违礼可依例而推矣孛为妖星亦谓之彗传称除旧布新亦云除秽经虽不言占验而以妖变非常用是书之文十四年秋七月有星孛入于北斗既见而移入故称曰入昭十七年冬有星孛于大辰传称于大辰西及汉总在大辰之度故曰大辰哀十三年冬十有一月有星孛于东方平旦众星皆没故不言次此皆据事以书无义例也昭二十六年传言齐有彗星而经不书盖鲁不见尔庄七年夏四月辛夘夜恒星不见传曰夜明也夜中星陨如雨传曰与雨偕也夜明而常星不见夜半而有云星陨且雨变异非常故书于经不言石者见星之陨于上不见在地之验也僖十六年春王正月戊申朔陨石于宋五传曰陨星也是月六鹢退飞过宋都传曰风也陨于地视之则石数之则五随其闻见先后而书之不言星者止见在地为石不见其陨于上也鹢遇迅风而退飞过宋国都不与陨石同曰故重言是月宋人以异来吿是以竝书焉隠九年三月癸酉大雨震电庚辰大雨雪传曰癸酉大雨霖以震书始也庚辰大雨雪亦如之书时失也凡雨自三日以往为霖平地尺为大雪霖雪积日书两日以记其始建寅之月不当震电既震电又不当大雪隂阳错行故以时失而书因发霖雪之例然经不言霖知经误尔雷甚击物通谓之震僖十五年震夷伯之庙传曰罪之也于是展氏有隠慝焉隠恶法所不及尊贵罪所不加而天变震其祖庙圣人因自然之妖章显其事以感动秽行之人立教亦何深与霜雪寒燠各有定时反则为灾陨霜杀物雨雪无冰冬燠而李梅实过寒而雨木冰诸如此类盖皆以时失书矣僖二十九年秋大雨电传曰为灾也然则雨电皆以为灾书昭四年春王正月大雨雹当雪而雹是亦为灾也桓元年秋大水曰凡平原出水为大水广平曰原原犹出水为灾可知故经之于水悉以大书之庄十一年秋宋大水传称公使吊焉往吊所以书也二十五年秋大水鼓用牲于社于门传曰亦非常也凡天灾有币无牲非日月之眚不鼓此年日食之礼非常而此又非常因总发天灾之例日食大水皆为天灾礼当有币无牲而鲁皆用牲非日月之灾不鼓而鲁复以大水鼓一嵗而天灾二咸失常焉传是以显举周公之典礼也夫旱即不雨而经何以或书不雨或书旱乎僖二年冬十月不雨三年春王正月不雨夏四月不雨六月雨传曰自十月不雨至于五月不曰旱不为灾也春秋之法雩而得雨书大雩诸经言大雩传言旱者是矣雩而不得雨书旱僖二十一年夏大旱宣七年秋大旱是矣旱而不为灾书不雨此年及庄三十一年文二年十年十三年是矣僖之不雨每时必举首月又书得雨之月文之不雨皆于既雨之后总计前之不雨而书之虽不复书雨事从可知若是者盖前既具其体例后遂从其省文左氏不发传以非义例之所在尔谷梁曰一时言不雨者闵雨也有志乎民也厯时而言不雨文不忧雨也无志乎民也春秋记天灾而谷梁言人事文若一时不雨当以何法书之也哉隠元年传曰有蜚不为灾亦不书庄十八年秋有传曰为灾也二十九年秋有蜚传曰为灾也凡物不为灾不书前显不书之义后发凡例以明诸物皆然螽食五谷螟食苗心多麇害稼皆以为灾而书蜚臭恶害人含沙射影嫌非害稼故于此各发传也文三年秋雨螽于宋传曰队而死也自上而下为雨故雪曰雨雪电曰雨雹螽曰雨螽螽死则不为灾宋人盖以为天祐喜而来告是以书经谷梁曰灾甚也茅茨尽矣果尔则胡不书多螽而书雨螽乎知不然矣宣十五年冬蝝生饥传曰幸之也是年秋螽至冬而子复生遇寒而死不成为螽既不为灾然而犹书者若使早生民困必甚故虽饥犹幸非幸饥也幸蝝生尔春秋五谷皆熟书有年五谷大熟书大有年五谷不丰而民困书饥五谷尽无而民大困书大饥若但指所无而不言饥者皆未至困民也庄七年秋大水无麦苗传曰不害嘉谷也今之五月大水杀熟麦及苗而黍稷嘉谷尚可更种则可以不饥二十八年冬大无麦禾臧孙辰告籴于齐传曰冬饥臧孙辰吿籴于齐礼也传据未籴之时言饥得齐之谷苏民之困故以告籴为礼终亦弗饥是以传言饥而经不书饥春秋水旱螽螟之灾甚多其书饥者有三而已其余非尽讳饥也天灾物害所指在物无麦无禾所指在谷饥与大饥所指在民民有菜色道殣相望经之所以书饥也天灾物害败稼伤禾经之所以书水旱螽螟也亦若旱与不雨之有深浅者僖二十一年夏大旱传称饥而不害此不足以征与地道安静动为失常国主山川崩竭为戾诸书山崩地震皆记异也昭二十五年有鸜鹆来巢传曰书所无也此鸟穴居不在鲁界今来而又巢以所无书之不在为灾之例矣宣十六年成周宣榭火传曰人火之也凡火人火曰火天火曰灾春秋之灾十有一而火唯此一事余皆天火也圣人重天变故特异其名曰灾庄二十年齐大灾来告以大故书为大公羊曰大瘠也何以书及我也若然则御廪西宫之灾亦将曰御廪瘠西宫瘠乎公羊每好竒实未见其竒也成三年新宫灾三日哭哀祢庙之灾特异其礼经是以善而书之传称祸福不告则不书是知外灾之书皆从吿也庄十一年宋大水公羊曰及我也谷梁曰王者之后也襄九年宋灾谷梁曰故宋也僖十四年沙鹿崩成五年梁山崩昭十八年宋衞陈郑灾公羊皆曰为天下记灾也谷梁曰其志以同日也公羊于宋灾既误为火遂妄为之例曰大者曰灾小者曰火谷梁于陈灾亦误为火遂妄为之例曰国曰灾邑曰火纷纷穿凿之説将以何者为适从乎昭九年陈灾陈已灭亡降为楚县而不系之楚者春秋之书灾害皆以所灾所害言之梁山沙鹿之崩不系于晋知陈亦不必系楚矣宣榭之系成周则宣榭不能以名通也公羊曰成周宣榭灾乐器藏焉尔新周也谷梁曰周灾不志其曰宣榭目之也公羊曰陈已灭矣其言陈火存陈也谷梁曰火不志此何以志闵陈而存之也夫曰灾曰火何足以存陈而新周若不灾不火将目之闵之之法又于何者寄文耶春秋灿然明备大义数十而已且因事而明例岂因例而书事哉左氏亲见孔子犹多阙疑不论公谷乃于数百年之后欲事事揣合圣人之意乎每事而生异端未免以子之矛刺子之盾矣
　　奔放例
　　天王居三
　　公孙一
　　夫人孙二
　　唁三
　　王臣奔三
　　诸侯奔十二
　　灭国奔四
　　内臣奔六
　　外臣子弟奔四十七
　　以地来奔三
　　放三
　　叛五
　　溃四
　　逃三
　　僖二十四年天王出居于郑传曰天子无出书曰天王出居于郑辟母弟之难也成十二年周公出奔晋传曰凡自周无出周公自出故也诸言出者皆谓出其封疆天子以天下为家本无出封之理虽有出奔之人史不言出示无外也天子所至皆安其居故不言奔而别以居为名尊天子也重发例者所以示君臣之同焉昭二十三年天王居于狄泉襄三十年王子瑕奔郑所谓凡自周无出者正例也襄王蔽于匹夫之孝不顾天下之义避母弟难自絶其国故称出居周公既为王所复而又自出自絶于周故称出奔皆不应书出而书出所谓变例也唯天子不言奔王臣及诸侯之君臣则皆书奔奔者廹逐之名而于内之公及夫人独书为孙使若不为臣下所廹逐孙让而去者为内讳也诸侯之出奔皆见出于其臣下旧防所书槩举臣名襄十四年衞侯出奔齐传称名在诸侯之防曰孙林父甯殖出其君此以臣名来告之本文也仲尼修史咸示变例皆没出者之名而以君自奔为文昭三年北燕伯款出奔齐传曰罪之也谓君不能自安自固而至见逐于下所犯实多宁独逐之之臣哉臣而逐君其罪已着没臣称君所以深着君恶传发北燕伯款以例其余经之所书悉如是焉至其称名与否传不发例盖从告而已子朝之乱昭公之逐事既非常大都就事立文难以例举昭二十二年刘子单子以王猛居于皇二十六年尹氏召伯毛伯以王子朝奔楚所称之以亦非师能左右之以也二十二年刘子单子以王猛入于王城二十六年天王入于成周所称之入亦非国逆而立之入也昭二十五年次于阳州二十八年次于干侯所称之次亦非师出过信之次也二十六年公至自齐居于郓传曰言鲁地也二十七年公至自齐居于郓传曰言在外也已入竟故书至犹在外故书地传互言以明其义所称之至亦非告庙之至也所称之居亦非天王之居也据事而书不得不然若执例以求合盈庭之言宁可尽通哉吊亡之谓唁昭公之孙经书唁公者三详内事也昭二十五年传曰书曰公孙于齐次于阳州齐侯唁公于野井礼也将求于人则先下之礼之善物也公至齐竟齐将来唁公不敢逺劳齐侯而逆之于野井仲尼详书所次所唁之地合数句之文以见公之先下不于唁生例焉诸国灭而君奔者皆不言出国亡实无所出亦非例也诸侯之大夫廹逐逃亡曰奔受罪黜免曰放奔放情有优劣放为君舍其罪缓歩而出较为稍优奔为惧罪苟免奔驰而去斯为劣矣奔放之书各从其实优劣自见襄二十九年齐髙止出奔北燕传曰放其大夫髙止于北燕书曰出奔罪髙止也实放书奔贬优从劣斯为仲尼新意矣外大夫之奔放经不尽书何也宣十年传曰凡诸侯之大夫违告于诸侯曰某氏之守臣某失守宗庙敢告所有玉帛之使者则吿不然则否违兼奔放而言两国交聘往来是臣尝奉玉帛之使则用以吿若其不然恩好未接不告亦不书也发例言吿是防之所书皆从告也诸侯君臣之奔者于外曰出奔某于内曰来奔来奔则不言出史氏立辞之宜若来而又奔他国贱不复书传称邾子益奔齐庆封奔楚不见于经是也以地来奔重在地虽贱必书亦书其地邾庶其莒牟夷邾黑肱是也重在人则止书人文十二年郕伯来奔传曰太子以夫钟与郕邽来奔公以诸侯逆之非礼也故书曰郕伯来奔不书地尊诸侯也是也奔而书名皆罪奔者之身司城举官子哀称字崔氏书族皆非其罪陈黄卫鱄秦鍼皆称弟以罪其兄若无善文者悉罪之矣大夫而披邑自属志附他国经书曰叛宋华亥弟辰晋赵鞅荀寅之流皆与国相距得归乃复败则出奔有叛属他人之意故皆书叛定十一年宋乐大心自曹入于萧上言某某入于萧以叛此从叛可知经省文也襄二十三年晋栾盈复入于晋入于曲沃帅曲沃之甲以入晋都败而至死未附他国故不言叛也叛之贱者不书外而髙弱髙竖内而阳虎南蒯皆不见经至如庶其牟夷黑肱传称为三叛人经不书叛则于内不可言叛而来也襄二十六年衞孙林父入于戚以叛传曰罪孙氏也叛皆背君之名衞时无君然专邑背国犹谓之叛盖仲尼特起之新意旧史未必以叛书矣溃者众散流移若积水之溃文三年伐沈沈溃传曰凡民逃其上曰溃在上曰逃众保于城城保于徳交相依怀以衞社稷苟无固志一朝而散如水之溃矣国君而逃师弃盟违其典仪弃其车服羣臣不知其谋社稷不保其安此与匹夫之逃无异是以在众为溃在上为逃以别上下之名也公羊曰国曰溃邑曰叛夫溃者民散而去叛者举城而属他人彊大夫为之也传言庆氏以陈叛何必于邑哉昭二十九年郓溃公羊曰邑不言溃郛之也君存焉尔公羊每以君存生例春秋之书曾若是其纷纷哉僖五年盟于首止郑伯逃归不盟襄七年防于鄬陈侯逃归此所谓在上之逃也文十年楚子蔡侯次于厥貉传称麇子逃归而经不书公不在次楚人不以告尔庄十七年郑詹自齐逃来见囚于齐不能守节而逃以其至鲁故本其事以书于经然而非例所云矣例之溃逃盖指一国一军一邑之内君臣相需为用为变文以别之詹为逸囚无不可逃既非其类焉得混以入例哉
　　归入例
　　归十五
　　复归五
　　入七
　　复入二
　　纳七
　　立二
　　成十八年宋鱼石复入于彭城传曰书曰复入凡去其国国逆而立之曰入复其位曰复归诸侯纳之曰归以恶曰复入襄二十六年衞侯衎复归于衞传曰书曰复归国纳之也明复归亦国逆也凡去其国通言君臣子弟之例国逆而立之本无位则称入有位而复之则称复归庄九年齐小白入于齐若此之类无位者也僖二十八年衞侯郑自楚复归于衞若此之类有位者也诸侯纳之有位无位皆谓之归成十四年衞孙林父自晋归于衞若此之类有位者也桓十七年蔡季自陈归于蔡若此之类无位者也身为戎首称兵入伐则称复入襄二十三年晋栾盈复入于晋及此鱼石是也四者所以明内外之援辨顺逆之辞通君臣取国有家者而言之仲尼正鱼石衞衎之文以表旧制左氏发凡言例总而明之以着春秋之大例焉在内不可言归于鲁故称来归闵元年季子来归是也庄六年衞侯朔入于衞五国违抗王命以纳衞朔朔惧有逆众之犯以国逆告故不书归而书入成十五年宋华元自晋归于宋元实国逆欲挟晋以自助以外纳吿故不书复归而书归春秋因之以示二子之情也定十三年晋赵鞅归于晋昭十三年楚公子比自晋归于楚赵鞅因韩魏之请楚比依陈蔡之余竝非诸侯之纳而书归者韩魏有耦国之形陈蔡有复国之端言非晋楚所能制也僖二十八年曹伯襄复归于曹虽晋人复之而侯獳爱君以请故有国逆之辞桓十五年许叔入于许本未出竟今始就国羣下嘉之故用国逆之文皆时史因周典以起时事之情也传称诸侯纳之曰归而经实有书纳者僖二十五年楚人围陈纳顿子于顿若此之流皆有兴师见纳之事不须例而自明是以但言其纳不言其归春秋诸侯之外纳有三一者言语告请蔡季之类是矣二者兴师送入顿子之类是矣三者所纳之君别在他国而伐其本国令之得入衞朔之类是矣言归则知为纳言纳则归亦不待言从纳者之告则书纳从归者之告则书归因事之宜皆非义例之所兴也僖三十年衞侯郑归于衞成十六年曹伯归自京师二君皆见执在周事同而文异者诸侯归国或书名或不书名或言归于某或言归自某或言自某归史氏异辞传不发例例在于归而已不在他文也若谓称所自之国其国有力然楚比无援于外何以书自晋陈蔡封于楚平何以不书自楚斯非其明征与襄二十五年衞侯入于夷仪晋人悯衞衎之失国使衞分之一邑此非国逆亦书曰入何也入者自外而入之常辞尔春秋之入多矣例唯有二焉施于国邑则为弗地在于归复则为国逆国逆又以立为例逆而不立则皆非例所及襄三十年郑良霄出奔许自许入于郑郑人杀良霄独还无兵入始为恶非以恶入既不得称复入入即见杀又非国逆而立之者虽称入亦自外而入之常辞尔昭二十二年刘子单子以王猛入于王城二十六年天王入于成周此虽言入亦难牵合例言凡去其国明非王朝之制且自周无出焉得有入知旧典亦不及是也诸纳直书纳之之事本无分于难易谷梁曰纳者内弗受也此説非也围陈而纳顿子顿必欲之宣十一年楚子入陈纳公孙宁仪行父于陈二子虽淫道楚匡国贼讨君葬上下交驩传称有礼谁复难之昭十二年齐髙偃帅师纳北燕伯于阳传称因其众也既云因众明非弗受知谷梁之説未善矣文十四年晋人纳捷菑于邾弗克纳直书弗克乃见弗受赵盾降而称人是为贬责不于纳生义也立者直书所立之人隠四年衞人立晋传曰书曰衞人立晋众也晋本国逆宜书曰入于衞仲尼善其得众故变文以示美昭二十三年尹氏立王子朝独言尹氏知非周人所与谷梁曰立者不宜立抑又褊矣春秋立文以明得失左氏发例以正褒贬虽比事可知犹必属辞而后见之若执曲説以目全经吾知致逺之恐泥
　　薨葬例
　　天王崩九
　　葬天王五
　　王猛防一
　　公薨十一
　　葬我君九
　　子防三
　　诸侯防一百二十四
　　葬诸侯八十七
　　王臣防二
　　葬王臣一
　　内臣防三十一
　　归内臣防一
　　葬外大夫一
　　夫人薨十
　　葬小君九
　　内妃防三
　　葬内妃一
　　王姬防一
　　内女防七
　　葬内女三
　　来逆内女防一
　　奔丧一
　　防葬四
　　归含赗二
　　归襚一
　　求赙一
　　曲礼曰天子曰崩诸侯曰薨大夫曰防士曰不禄庶人曰死古之制也士庶不得书防春秋唯记王侯内大夫而已鲁史自书公薨若邻国亦同书薨则与已君无别故畧外书防用别内以自异焉五等之爵在臣子皆称公春秋于鲁称公书薨于列国称爵书防从内辞也列国葬则举諡称公从彼臣子之辞也君薨之所当以路寝为正成十八年公薨于路寝传曰言道也僖三十三年公薨于小寝传曰即安也昭三十二年公薨于干侯传曰言失其所也春秋十二公其薨于路寝者庄宣成三公而已推例而言文之于台下襄之于楚宫定之于髙寝皆非道矣桓之于齐亦失其所矣传不言可知也公薨书所者所以详内事谨凶变隠闵二君身遭弑逆史防所讳是以书薨而不言地若言地则国恶彰是以隠而不书也春秋详内畧外故列国君卒例不书地至有防不在国非地不显者又须书地以明之郑伯之于鄵宋公之于曲棘吴子之于巢蔡侯许男之于楚此类是也诸侯防称名唯天王至尊之极是以敬而不名昭二十二年王子猛防传曰不成防也未逾年即位不得称君故书名又不言崩内君不名若未逾年即位则名而书防庄三十二年子般卒襄三十一年子野防未成君故曰子子者在防之称也列国之防葬得书于经何也古者交邻之道有赴告之文有吊临之节有防葬之礼书防赴也书葬防也诸侯之防或名或否何也古者同盟之国生有通名之义死有赴名之辞书名从赴也不书名亦从赴也隠七年滕侯防传曰不书名未同盟也凡诸侯同盟于是称名故薨则赴以名告终称嗣也谓之礼经僖二十三年子防传曰不书名未同盟也凡诸侯同盟死则赴以名礼也赴以名则亦书之不然则否辟不敏也此二例者所以明书名与否之义前发凡以示薨赴之常法后发凡以言虽或违法史亦承告而书且疑于杞子降爵故重发例焉然则未同盟而不赴名者滕侯子此类是也同盟而赴名者隠三年宋公和防桓十一年郑伯寤生卒此类是也未同盟而赴名者桓五年陈侯鲍防十年曹伯终生防此类是也同盟而不赴名者隠八年宿男防成十四年秦伯防此类是也同盟非唯见在位之君若尝与其父同盟亦应以名赴其子若是者所以继先君之意敦世好之谊襄六年伯姑容防传曰始赴以名同盟故也昭三年滕子原防传曰同盟故书名与成同盟而防于襄滕与襄同盟而防于昭与先君盟者亦赴以名传故发例以明之隠八年蔡侯考父防知与惠公同盟矣昭三十一年薛伯谷防传曰同盟故书赴例屡发至是又重言者薛入春秋是始书名传不嫌重言以申之也盟而以国地者地主亦列其盟虽大夫出盟亦称已君以啓神明故薨皆从身盟之例以赴庄二十一年郑伯突防十六年与鲁大夫盟幽也成四年郑伯坚防二年公与郑人盟蜀也昭七年衞侯恶防元年叔孙豹与齐恶盟虢也隠元年及宋人盟于宿宿为地主君即不出能无大夫同盟乎而宿男之防不名知是同盟而不赴矣诸侯之防闻则临之同盟之防赴则吊之吊临事微不书于经而传可稽也临者哭临之也国有亲疎以地为差襄十二年吴子乘防传曰临于周庙礼也凡诸侯之防异姓临于外同姓于宗庙同宗于祖庙同族于祢庙是故鲁为诸姬临于周庙为邢凡蒋茅胙祭临于周公之庙临亦常典而至是发例者吴始通上国公能体礼传因详美之也吊者遣使以吊其生赠者遣使以赠其死先王制礼哀死送终各有常规故葬有定期因其逺近为差用适乎吊赠之节焉防赠之币车马曰赗货财曰赙衣被曰襚珠玉曰含隠元年天王使宰咺来归惠公仲子之赗传曰缓且子氏未薨故名天子七月而葬同轨毕至诸侯五月同盟至大夫三月同位至士逾月外姻至赠死不及尸吊生不及哀豫凶事非礼也是时惠公已葬仲子未薨王使不当事因贬而名之文九年秦人来归僖公成风之襚传曰礼也诸侯相吊贺也虽不当事苟有礼焉书也以无忘旧好秦虽赠不及尸然非方岳同盟之国今慕诸夏通敬于鲁不讥其缓而以接好为礼因事之宜尔昭六年伯益姑防传曰吊如同盟礼也有治田之怨鲁不废防纪故传特显吊例因谓之礼明礼之有吊也畿内诸侯为王卿士虽爵列五等而以王臣之故不得外交是以防不出赴鲁不防葬经多不书文三年王子虎防传曰来赴吊如同盟礼也虎同翟泉之盟实称王命其防也彼臣不敢擅赴周王因以同盟之例来赴于鲁天子吿臣略不称爵赴而吊之传亦谓之礼明王臣与诸侯同也然则刘卷之书防书葬可类推矣昭十五年传称王大子夀防王穆后崩王臣书防而王后大子不书盖不赴尔诸侯敬共王防吊赠防葬一无可阙隠三年天王崩武氏子来求赙鲁不归赙致令来求又不防葬故不书葬天子之求固非在鲁亦为不共矣特书以交讥之内夫人之防礼三薨则赴于同盟既葬反哭于寝防哭而祔于姑三礼皆成而后备文以书曰夫人某氏薨葬我小君某文姜敬嬴是其类也其或不赴不祔则死不称夫人薨葬不言葬我小君其或不反哭则不书葬盖薨者夫人之死号小君者夫人之别称曰夫人曰薨曰小君三者相将不可离也赴祔俱废是谓不成防则不得用夫人之礼定十五年姒氏防传曰不称夫人不赴且不祔也葬定姒传曰不称小君不成防也是其例矣反哭于寝哀之尤极情之最切既葬而不反哭是谓不念其亲殆与不葬无异则亦不必书葬哀十二年孟子防传曰死不赴故不称夫人不反哭故不言葬小君是其例矣妇人之义母以子贵虽妾子为君其母遂为夫人适夫人既薨则尊加于臣子而内外之礼皆如夫人矣襄四年夫人姒氏薨葬我小君定姒按传匠庆责季文子以小君之礼不成季孙惧而备礼经得备文以书薨葬文四年夫人风氏薨五年王使荣叔归含且赗葬我小君成风王使召伯来防葬按传以含赗防葬为礼此非妾为夫人之证与隠三年君氏防传曰声子也不赴于诸侯不反哭于寝不祔于姑故不曰薨不称夫人故不言葬不书姓为公故曰君氏声子为隠公母宜备夫人之礼然隠公方懐谦让不从正君之礼故不敢备礼于其母又不敢称子氏以避正夫人仲子之号经书君氏以别众妾盖隠公至义一时之权也夫人与君同体其薨亦必外赴王朝诸侯若来吊赠防葬亦如人君之礼若是者所以示其敌贵故春秋赠死有竝施于君及夫人者惠公仲子之赗僖公成风之襚是已天子于诸侯及夫人之防应使卿大夫与其赠葬文元年叔服防僖公之葬五年荣叔归成风之含赗召伯防葬是已王朝列国之防诸侯吊葬各有常规槩不得亲出往防盖诸侯社稷是守封疆为重非朝防征伐不得越竟虽天子之防亦唯使卿共吊葬之礼而已文八年传称穆伯如周吊防九年经书叔孙得臣如京师葬襄王是其事也列国之防在礼竝不使卿昭三十年传曰先王之制诸侯之防士吊大夫送葬此古制也及其衰也礼过乎重文襄因而抑之故昭三年传曰君薨大夫吊卿共葬事夫人士吊大夫送葬此在文襄犹为不烦诸侯然而已过古制矣文六年公子遂如晋葬襄公卿共葬故名氏见经传不谓礼昭六年葬秦景公传曰大夫如秦葬景公礼也此发传称礼而三例竝显一以示古制二以示他国书葬皆鲁人往防三以示防葬非卿则不书其人左氏之微文以见大例也如此襄三十一年滕子来防葬定十五年邾子来奔防滕子来防葬吊葬且不使卿况诸侯为之过礼尤甚不言可知成十年传称葬晋景公公送葬鲁人辱之经是以讳而不书也防葬之期天子七月诸侯五月传既已发例矣不及期而葬谓之不懐过期而葬谓之缓慢其月数合死葬之月而通言之经于葬从实而录是非自明文八年八月天王崩九年二月葬襄王是天子七月也成十八年八月公薨于路寝十二月葬我君成公传曰书顺也是诸侯五月也应葬之月犹先卜逺日以示懐亲宣八年传曰卜葬先逺日辟不怀也况不及期是不怀矣不懐之愆显在可知故传无所讥唯于过期之缓者复别类以明之庄三年五月葬桓王传曰缓也桓王自桓十五年三月崩积七年而葬也文元年四月葬我君僖公传曰葬僖公缓僖公自往年十一月薨中有閠月积七月而葬也二者皆无故缓慢传发之以示天子诸侯之例隠五年四月葬衞桓公传曰乱故是以缓闵元年六月葬我君庄公传曰乱故是以缓衞有州吁之乱十四月而获葬鲁有庆父之乱十一月而获葬二者虽亦过期而国有事难非慢于礼传发之以示内外之同其余或乱或慢可类知矣鲁君薨葬多不顺制唯成公薨于路寝五月而葬国家安静世适承嗣是以传特称书顺以例羣公之葬法于庄见乱故而缓于僖见无故而缓于成见顺礼得期传发三者以包羣公之得失也外葬不书则为鲁不防葬内葬不书则为丧礼不成隠十一年传曰不书葬不成防也然则闵公亦是不成防矣吴楚之君爵不过子而僭号称王其葬也不合典礼鲁虽往防经亦不书书葬将举諡称王是以避之尔公羊曰天子记崩不记葬必其时也诸侯记防记葬有天子存不得必其时也谷梁曰天子志葬故也危不得葬也又曰失德不葬弑君不葬灭国不葬夫防葬有制鲁史所书盖记内事奈何舍近而言逺哉诸侯之葬槩以五月为期而大小之国礼则异制爵五而等三公为上等侯伯次等子男下等僖四年许男新臣防传曰许穆公防于师葬之以侯礼也凡诸侯薨于朝防加一等死王事加二等于是有以衮敛许为男爵加一等而葬以侯襄十八年曹伯负刍防于师定四年伯成防于防彼皆伯爵即当加一等而葬以公传既发例咸可推类而知曹书于师许不书于师史文详略非义例之所在也内臣之防唯以卿礼终者得书于经翚溺及柔生见经传死不书防盖不得以卿礼终也卿之书防又假日以见义隠元年冬十有二月公子益师防传曰公不与小敛故不书日春秋不以日月为例而于卿防用之者事之得失既未足以褒贬人君又非死者之罪无辞可寄其文而人臣轻微死日似可以畧故特以之示例焉君之卿佐是为股肱股肱或亏何痛如之疾则亲视防则亲与小敛大敛慎终归厚之道也初终而不与小敛情义薄矣仲尼修经特示新意削日以显其事用明厚薄以戒将来襄五年冬十有二月辛未季孙行父防传称大夫入敛公在位此公与小敛经书日之证也文十四年秋九月甲申公孙敖防于齐十五年夏齐人归公孙敖之防传曰书曰齐人归公孙敖之防为孟氏且国故也敖纵欲弃命卿位已絶感子赦父且逆其防敦公族崇仁孝备记归防恩实加隆虽不与敛书日可矣庄三十二年秋七月癸巳公子牙防成十七年冬十有一月壬申公孙婴齐防于貍脤昭二十五年冬十月戊辰叔孙婼防二十九年夏四月庚子叔诣防此数者或公有疾或公在外或防不在国然而犹书日者非不欲与小敛实则不能君子不责人以所不能是以不削也大夫防于竟内例不书地定五年六月丙申季孙意如防传称防于房而经不书房是矣若防于外则经须书地于齐于貍脤之类是也卿不书葬何也葬者臣子之事非公家所及是以不得见经外卿不书防何也襄十九年传称郑公孙虿防赴于晋大夫赴不及公史防所不录也外卿之葬无书经之例庄二十七年公子友如陈葬原仲传曰非礼也卿非君命不越竟季友私交防葬具书其事以显非礼宁为原仲之葬书哉内女之丧唯为诸侯夫人者书防书葬恩成于敌体是以与诸侯同例襄三十年宋伯姬防叔弓如宋葬宋共姬是也既为夫人虽或违弃反在父母之室犹以成人恩录其防文十二年子叔姬防传曰不言絶也书叔姬言非女也成八年叔姬防传曰来归自故书九年伯来逆叔姬之防以归传曰请之也叔姬为故也逆叔姬为我也女子未嫁不书其防嫁而来归犹得书之叔姬是矣宣十六年郯伯姬来归其后不书其防或者更嫁大夫尔叔姬之防终为逆故系之子叔姬已絶防不复归故不系之此两叔姬之别也妇人许嫁而笄犹如丈夫之冠虽未适人即待以成人之礼书防以示非殇但不称国而已僖九年伯姬防是矣倘适非诸侯而嫁于列国之大夫宜从外大夫之比生记其来死畧其防盖以微不足书齐髙叔姬是矣列国夫人之防非内女不録庄二年齐王姬防此非内女而特书者王姬下嫁使鲁为主是以比于内女之例而书之檀弓云齐吿王姬之防鲁庄公为之大功是其事也四年齐侯葬纪伯姬纪国已灭纪季入酅齐侯加礼新附摄治伯姬之防故特称齐侯葬之二十九年纪叔姬防三十年葬纪叔姬纪国久亡叔姬执节守义终不改适贤而録之故仍系于纪二姬亡国无諡是以但称伯叔而已襄三十年叔弓如宋葬宋共姬夫人諡从其夫固周制也犹须臣子加之夫人之防大夫送葬共姬逮火而防鲁人愍之而使卿共葬事经书叔弓如宋过乎礼矣呜呼周不葬者七王而周衰与鲁慢竝见矣鲁不葬者二公而国乱与礼废竝见矣诸侯之防或名或否而列国之敏惰着矣大夫之防或曰或否而君恩之厚薄昭矣有当期之葬有过期之葬有不及期之葬而葬之得失分焉有天子之求赙有王臣之归赗有逺国之归襚而赠之美恶明焉夫人或薨或防或葬或不葬而知当日之所谓适妾焉内女或录或置或详或畧而知当日之所谓尊卑隆杀焉而且天王有时不记崩王臣有时而记防诸侯有时不记防外臣有时而记葬公薨有时不记地夫人有时而记地大夫有时不防葬诸侯有时而奔防圣人因典防以立文用微言以着义春秋一书无所苟而已抑亦于崩薨防葬见之矣
　　刺杀例
　　刺二
　　杀大夫三十七
　　杀不称大夫二
　　自外杀二
　　两下相杀二
　　杀子弟六
　　弑君及大夫三
　　盗杀三
　　庄二十二年陈人杀其公子御寇此春秋国讨之文也国讨者称国称人以杀而书死者之名明死者有罪国所共讨也国君而杀子弟若死者无罪则两书以着杀者之恶僖五年晋侯杀其世子申生襄三十年天王杀其弟佞夫传曰罪在王也此类是已传言陈杀大子御寇而经书公子用国讨之文何也古者讨杀大夫各以罪状宣吿诸侯慎重刑戮用惩不义晋杀申生传称来吿衞杀孔达传载吿辞辞虽不同盖告其常矣御寇罪不见传而经书公子公子者羣子之常称盖陈人讳杀大子不告其罪状而以国讨公子吿也大臣相杀若死者有罪则不书杀者而槩用国讨之例文六年晋杀其大夫阳处父传曰侵官也是己若死者无罪则两书名氏而用两下相杀之例宣十五年王札子杀召伯毛伯是己至夫为贼者众因乱而杀主名不分故亦称国称人虽死者名氏可知随而去之以示无罪若弗去则与国讨同例是以不称其名文七年宋人杀其大夫传曰不称名众也且言非其罪也言众以释杀者之不称名言非罪以释死者之不称名此变文以见义也士杀大夫其书曰盗士贱名氏不得见经故不用两下相杀之例若不书杀者则又同于国讨于是乎书盗以恶之襄十年盗杀郑公子騑公子发公孙辄传曰书曰盗言无大夫焉若有大夫即两称名矣宋人亦非六卿然而不称盗者彼郑贼知为尉止司臣之流因书盗以恶其人宋则穆襄之族为乱而主名不知莫识所恶夫是以不言盗尔春秋杀大夫者其事最多传有例而无凡其国讨称名之文传每以书曰发例所谓曲而畅之举不称名为非罪及诸称名之有罪状者推以为例而通经可尽知也成十七年晋杀其大夫郤锜郤犫郤至十八年晋杀其大夫胥童传曰民不与郤氏胥童道君为乱故皆书曰晋杀其大夫晋厉以私欲杀三郤疑当无罪不名书偃以家怨害胥童疑当两书名氏然而竝有罪状悉受国讨是知死者有罪虽君杀臣若臣相杀皆宜以国讨书矣襄二年楚杀其大夫公子申传曰多受小国之赂以偪子重子辛楚人杀之故书曰楚杀其大夫公子申五年楚杀其大夫公子壬夫传曰贪也十九年齐杀其大夫髙厚传曰从君于昏也郑杀其大夫公子嘉传曰专也二十年蔡杀其大夫公子燮传曰言不与民同欲也昭十二年楚杀其大夫成熊传曰懐宠也诸如此类或死于君或死于同列或死于国人悉用国讨书名之文传每申明之以着圣人书法也成十八年齐杀其大夫国佐传曰弃命专杀以谷叛故也佐本疾淫乱而杀庆克齐以是讨之疑于罪不及死故传明以三罪指之宣九年陈杀其大夫泄冶传称孔子曰民之多辟无自立辟其泄冶之谓乎邦之无道危行言孙而直谏于淫乱之朝是以君子不许此则违例起义故特举圣言以明之也成十五年宋杀其大夫山传曰言背其族也荡山宋之公族还害公室故特去族以着其罪襄二十三年晋人杀栾盈传曰不言大夫言自外也三十年郑人杀良霄传曰不称大夫言自外入也二臣自外犯君非复大夫故不书大夫以絶其爵此二者又国讨之变文也经书其者皆谓其身所有是以臣曰弑其君君曰杀其大夫杀其子弟君与大夫皆国人所有是以称国称人亦竝言其焉唯两下相杀特不言其盖死者非杀者所有王札子杀召毛是矣桓二年宋督弑其君与夷及其大夫孔父孔父言其据君为文谓督弑其君及君之大夫也仇牧荀息同此义也三子与君同难可谓义矣然既无称官之褒复不去名以示非罪而皆不免于称名若是者何也孔父内不能治闺门外取民怨身死而祸及君仇牧不警遇贼无忠可褒荀息从君于昏期在复言三子固有取死之道也三子之所以无善文尔宣十一年楚人杀陈夏征舒自外而杀非杀其臣故但书名氏传言楚子而经书人人者众辞讨贼之文也襄二十七年衞杀其大夫甯喜此亦讨贼但衞人自讨其臣故仍书其大夫诸放杀执获他国之臣皆不言某国大夫人臣卑贱爵号不足特通是以没其大夫空书名氏昭八年杀陈孔奂是其类矣诸书大夫而爵实卿司马司空之类则以官言之文八年宋人杀其大夫司马传曰司马握节以死故书以官春秋之例书爵非褒而书官为褒公子卬无罪故不书名又称官以贵之此夫人杀之而经书人者夫人尊与君等既非两下之比夫人不得通告邻国是以于上称人于下去名明非国讨之文也春秋以名氏见经者大都其爵皆卿唯公子为乱见杀不在此例庄九年齐人取子纠杀之昭十四年莒杀其公子意恢纠实齐人来告使鲁杀之时史恶齐人谲求管仲非不忍其亲是以极言取杀以章其事意恢为乱故用国讨之辞福莫大于享国有家祸莫甚于骨肉相残春秋于公子取国及为乱见杀者亦皆书名不必系于为卿也昭八年陈侯之弟招杀陈世子偃师传曰罪在招也招与公子过为乱杀偃师而立公子留及楚人杀于征师公子留出奔招乃归罪于过而杀之楚师来讨得免死罪以放于越然则是招为从罪也旧史必书过为首恶仲尼特以为罪在招而书之世子犹为人臣故从两下相杀之例招虽为乱而未尝推刃于兄经存其弟罪固亚于叔段矣二十年盗杀衞侯之兄絷三十一年传曰或求名而不得或欲盖而名章惩不义也齐豹为衞司寇守嗣大夫作而不义其书曰盗盗者士杀大夫之称齐豹大夫贬从士例所谓求名不得者春秋惩恶劝善之旨乎内杀大夫其书曰刺僖二十八年公子买戍衞不防戍刺之畏晋杀戍而以不防戍吿楚恐不为逺近所信故显书其罪于防成十六年刺公子偃此为内事直书其刺而已刺者取周官三刺之法示不枉滥春秋为内讳之旧文也推此诸例春秋之义备矣公羊曰宋人杀其大夫何以不名宋三世无大夫三世内娶也司马何以举官宋三世无大夫也谷梁曰其以官称无君之辞也夫既曰其大夫矣何以谓之无大夫春秋之君而不君者众矣何独于宋称官哉国讨之例或称人或但称国原无二义贱者书盗原有定名谷梁曰称人以杀杀有罪也称国以杀杀无罪也公羊曰大夫弑君称名贱者穷称人大夫相杀称人大夫相杀称人贱者穷称盗如信称国为杀无罪则子反覆师里克作逆皆在可赦既以弑君贱者称人盗杀蔡侯又谓贱乎贱者使此贱乎贱者而杀大夫复当以何者命之哉且杀大夫而称盗己为极贬而大逆弑君反从末减而称人乎吾所由摈二传而力尊左氏者以此类也夫
　　弑戕例
　　弑君二十三
　　内书薨二
　　外书防三
　　内未成君防二
　　外杀未成君三
　　阍弑一
　　盗杀一
　　戕一
　　自外杀四
　　宣十八年邾人戕鄫子于鄫传曰凡自虐其君曰弑自外曰戕弑戕皆谓杀之此内外之异名也臣子之于君也当亲而尊之畏而爱之而敢肆志不义加害元首非一朝一夕之故也其由来者渐矣虽有无道臣罪之别义取于积微而起通谓之弑避恶名也戕者防暴之称国君宜重门守险用戒不虞而轻近暴客变起仓卒故谓之戕二者因事立文传发凡言例以明周公典防之书法焉春秋弑君多矣戕止一事若人君战死于敌又应书灭戕独为在国见杀者立名是以于此示例也宣四年郑公子归生弑其君夷传曰权不足也凡弑君称君君无道也称臣臣之罪也此特为弑君发例也天生民而树之君俾司牧之羣物所以系命若乃髙亢自肆壅塞隔殊羣下絶望是谓独夫此而被弑实自取之故但书君名而没弑者称国称人以弑其君言君无道众所欲共絶也若君非无道而臣下专逆则书弑者之名以为首恶以示来世终为不义而不可赦也归生之传为臣发例也文十六年宋人弑其君杵臼传曰君无道也为君发例也襄二十六年衞甯喜弑其君剽传曰言罪之在甯氏也受父命而纳旧君疑于无罪故复发传以明之三十一年莒人弑其君密州传曰言罪之在也例明君臣今乃父子故申言其义以见君父之同左氏之反覆示例也类如此夫君虽不君臣不可以不臣君固无可弑之理称君之法亦唯两见其义以惩后之为君者宁赦臣哉杵臼罪恶及民明年林父讨宋犹立文公经于是贬卿称人深加削责是知乱贼之徒固天下万世所不容诛矣郑君夷之弑也公子宋实为戎首反谮归生惧而从之权不足以御乱遂为首恶昭十三年楚公子比自晋归于楚弑其君防于干谿比非首谋灵王由之以死若舍而弗责则下之徼幸者莫忌故虽胁立犹以加罪哀六年齐陈乞弑其君荼弑君者实朱毛阳生然乞迎立阳生子荼见杀祸由乞始故使主名楚比刼立陈乞流涕归生惮老皆疑于免罪春秋明书以为弑主义在无可逃尔宣二年晋赵盾弑其君夷臯传称灵公不君于例宜称君也弑非赵盾而经文不改者方示良史之法深责亡不越竟反不讨贼之罪仲尼曰越竟乃免是盾应受罪矣昭十九年许世子止弑其君买古者医不三世犹不服其药止身为国嗣国岂无医乃轻果进药罪同于弑传曰书曰弑其君君子曰尽心力以事君舍药物可也是止应加弑矣二者虽原本其心春秋不赦盖为教之逺防也春秋之法诸侯不受命先君而簒立得与于诸侯之防者则以成君书之被弑被杀书爵与成君等文十八年齐人弑其君商人昭十一年楚子防诱蔡侯般杀之于申是也若未接于诸侯则谓之未列于防不得书爵在国不曰弑其君在外不曰杀某侯隠四年衞人杀州吁于濮庄九年齐人杀无知昭十三年楚公子弃疾杀公子比桓六年蔡人杀陈佗是也簒立以列防为成君此列国之制也至于本国之内防名委质一日事之即君臣之分已定此而杀之虽不书爵书弑亦不从两下相杀之例而与弑君同称州吁无知皆弑逆之贼故称人以明其罪楚比亦弑君者然弃疾图位以诈不得为讨贼则书弃疾以罪之此虽弑不成君者犹用称君称臣之例而已诸侯之嗣立于先君者未葬称子既葬称君其被杀也则依是以称之僖九年晋里克杀其君之子奚齐传曰书曰杀其君之子未葬也十年晋里克弑其君卓及其大夫荀息按传克杀奚齐于次荀息立卓子以葬克杀之于朝荀息死之卓之死实在九年冬经从赴而书于十年春盖先君既葬虽未逾年亦即称君称弑文十四年齐公子商人弑其君舍舍未逾年而经书弑其君必是齐侯已葬经传虽不记其葬而以卓子推之断可知尔春秋弑君及大夫者事本先君而后大夫旧史据实以载其事也桓二年宋督弑其君与夷及其大夫孔父传曰君子以督为有无君之心而后动于恶故先书弑其君此实先杀孔父后弑与夷而经先书君仲尼之变例新意也他国见弑书弑鲁君见弑则书薨而不言所薨之地盖不忍言弑复不忍指其僵尸之所但曰公薨而已隠公闵公是矣未成君者他国见杀书杀在内见杀则书防以与善终者等庄三十二年子般防文十八年子防传曰书曰子防讳之也是矣文公已葬而子恶书子书防则仲尼之新意也隠闵书薨子般书防传但直言其事而不发明其义则旧史原有避讳之法仲尼因而不改也董狐书法不隠南史执简累进彼志在疾恶此为国讳愆圣贤有两通之意竝存之而可矣且讳恶之义非独鲁史列国亦有然者襄七年郑伯髠顽防昭元年楚子麇防哀十年齐侯阳生防三者皆弑而以防赴史防因而书之是彼国皆有隠讳之法圣人亦不必尽革也诸称弑皆臣子加于君父之名故未成君不言弑两君相杀非下及上故虽已成君亦不言弑非在国见杀故又不言戕非战陈见杀故又不言灭如是者皆以杀书昭十一年楚子防诱蔡侯般杀之于申十六年楚子诱戎蛮子杀之此类是矣诸侯相杀不名而楚子防书名者蔡侯被杀羣士多死蔡人深怨楚子而以名赴旧史因书名以絶之也襄二十九年阍弑吴子余祭哀四年盗杀蔡侯申盗贱不得有其君故不言弑其君阍下贱非士故不得谓之盗二者虽不发传推寻义例皆可知尔经之书弑书杀者或举国或举人或书地或不书地或书名去族或备书名氏经多参差传无义例然则事有异同赴有详略非圣人修经之要也例唯有称君称臣之别而已春秋之乱极矣上无北面之尊下无奉身归命之义祸乱一构大逆随之春秋作而乱臣贼子惧也春秋之所以作哉
　　孤经例
　　昭二十二年王室乱不言为乱之人而直书乱承叔鞅之言也传称叔鞅至自京师言王室之乱是时是非未明故但以乱书他国皆待吿而书而此不待告者乱在王室闻之即登史防见鲁人之重其事也庄十六年齐人殱于遂闵二年郑弃其师齐玩无备故以自尽为文郑人遣师弗召众溃帅奔故罪归郑国二者时史即事或从赴吿传是以不显义例也定五年归粟于蔡蔡为楚困鲁归之粟传称周亟矜无资书有礼也桓六年子同生传称以大子之礼举之以备礼书也书其始生故不称大子既生之后适妻长子于法当为大子故举以大子之礼十有二公唯庄为然文哀之母未知适否且其父未君而生之虽适亦不书据公衡之年成公又非穆姜所生纵为适长而不用大子之礼亦不书故经但书子同而已谷梁曰疑故志之文姜归鲁三年而生子何疑之有且岂未修之经而志疑则史为不法已修之经而志疑则圣人必削之矣是岂可以説经哉庄二十二年肆大眚赦有罪也大眚且肆小罪可知易云赦过宥罪书云眚灾肆赦荡涤众故以新其心国家有时而用之非制所常经是以书谷梁曰为嫌天子之葬也谓文姜罪应诛絶嫌于天子许之葬赦而后得书葬夫诸侯之淫乱不逞者列国皆葬何独于内而责文姜庄公生不能正其母岂死而忽疑其葬且天子微矣宁能制天下之葬不葬哉谷梁之説未足信矣襄十一年作三军昭五年舍中军记军制之变私家之彊也鲁本二军尽属之公有事则三家更帅季氏欲专其民人乃作三军三家各有其一季氏尽征之孟氏取子弟之半而余归公室叔孙臣其子弟以父兄为公臣及其舍之也仍用二军而四分公室季氏择二二子各一皆尽征之但贡于公而已如是则三家愈专公室愈弱矣公羊曰三军三卿也古者上卿下卿舍中军复古也谷梁曰诸侯一军三军非正也舍中军贵复正也公羊以二军为古谷梁以一军为正不知鲁为大国礼宜三军自春秋以来畏大国之役而用二军及公室弱而三家彊乃屡变军制以专其权作之舍之无论合制与否要皆假改制之名以利其私也何复古之可称焉宣十五年初税亩成元年作丘甲哀十二年用田赋公田之法十取其一借民力而治之故谓之借宣公履其余亩复收其十一则为什二矣谷不过借所以丰财而多取之可乎四井为邑四邑为丘四丘为甸丘出马一匹牛三头甸出马四匹牛十二头长毂一乘甲士三人歩卒七十二人古之制也成公使丘出甲则以甸所赋者取之丘矣丘赋之法因其田产私财通出牛三马二故传称丘亦足矣季孙欲令一丘之民既出家资之赋复出田亩之赋较之旧法倍焉不用孔子之言而防用之史官是以显书于防此三者皆讥重敛也税亩之行遂以为常故书曰初丘甲以备齐难暂时用之故不言初而言作甲须作而赋不须作故书曰用税亩行而民不堪命矣丘甲作而民益不堪命矣田赋用而民尤不堪命矣史防所以详书而仲尼因之不削与以上诸经传无凡例复无新义知皆旧史所书圣人存之而不革者也以一国之史兼记内外之事兼记二百四十二年内外之事制作沿革祸福赴吿固有事出非常文辞特异者史官载防不得不备若是者周公之礼经所不能及仲尼之变例所不须用经是以有孤文遗义也故为之论其遗义也如此
　　总论
　　凡例五十周公之旧典一经之通体也书不书称不称言不言先书追书故书书曰之类二百八十有五仲尼之新意一事之变例也母弟二凡其义不异故发凡五十其别四十有九经有例而传无凡者多矣又不止五十也祝佗曰周公相王室以尹天下备物典防以命伯禽所称典防盖即防书之成法矣韩宣适鲁见易象与鲁春秋曰周礼尽在鲁矣所谓春秋盖即周公之礼经矣故隠七年传例曰谓之礼经十一年传例曰不书于防首发二凡特举此文以明防之所书必遵礼经礼经者何祝佗所谓典防韩宣所谓周礼也左氏为传虽取典礼之辞以备凡例然而裁约为文不必用其全辞有因一事而兼举诸例者归复灭入战败侵伐之类是也有就一事而特立一凡者王后母弟女媵臣违卿出竝聘自周无出之类是也有旧文实繁例但言经之所有者郊雩尝烝不言礿祠地祗是也有旧文本简因连言经之所无者公侯在防称子先言王曰小童是也有经文不具而例遂因以及之者吴子乘防而传发异姓同姓之临是也有经无其事而传独举其例者分至啓闭登台而望云物是也乃复有传不称凡实则一经之大例若诸侯五年再朝天子七月而葬国卿不防公侯天子不私求财诸如此类亦莫非周公之典丘明释经为广记而备言之尔至夫经之有变例则有故矣十二世之史官未必一法七十国之赴吿未必同文然则鲁史虽善而不能尽善故鱼石以恶入而史不书复入子家从乱而史不书归生若此之流违谬实多孔子悉为依周典而正之乃善恶显义周典可尽而褒贬微文周典复不可悉据圣人焉得不有自出之义乎侵伐有例而齐衞来战灭取有例而梁伯自亡齐告以族崔杼不妨书氏董狐载笔赵盾不妨主恶忠臣可官而不可名天王可狩而不可召于是知圣人之修经也有依凡之例有违凡之例有鲁史之例有叅酌众国之例有二百余年之例有一时一事特起之例有人所共见之例有大义危疑圣心独断之例左氏所以杂称二百八十有五之变例杜氏知其为仲尼之新意也游夏不能赞一辞左氏好恶与圣人同故独能窥其大义彼公谷子夏弟子纷纷臆説大都耳食之学其能合于圣经者十不得一尔故吾之为辩例也一以左氏为主窃附武库之末
　　圣天子或取而立之学宫乎驷不及舌
　　左传事纬前集卷四
<经部,春秋类,左传事纬>
　　钦定四库全书
　　左传事纬前集卷五　　　灵璧知县马骕撰左传图説
　　帝派图
　　封建尚矣不自周始也左氏好述祖徳余稽本传旁参诸家着为受封图一卷呜呼虢之不爱何有于虞汉阳诸姬楚则尽之庭坚之祀忽诸东防之主奚凭越伯吴亡非关赐出曹凌桧替总纪周衰用述七派以识大凡云尔








<经部,春秋类,左传事纬,前集卷五>
<经部,春秋类,左传事纬,前集卷五>
<经部,春秋类,左传事纬,前集卷五>
<经部,春秋类,左传事纬,前集卷五>
<经部,春秋类,左传事纬,前集卷五>
　　虞帝之不系于轩辕也罗长源辩之详矣虞幕能听协风以成乐物生故史伯与契稷并言之而曰成天下之大功者子孙未尝不章如是则幕为始封之君虞为有国之号矣不然尧而传其从孙何得谓之禅授且以五教之敷命自唐虞而乱姓嬻伦寜从二女始哉
　　世系图
　　旧于十二公之元年列诸侯十九盖其世系于传中昭然可见者也顾其公子支庶与卿大夫之世家未之尽详故兹备录焉其同姓者附在本国之中异姓者别列本国之后至如王朝之周召非不世家而不着于国者以传中或隠或显不能尽识其世及也鲁之臧出自孝齐之崔出自丁晋之栾出自靖祁出自献而不附在本图者其所自出去东迁已逺也畧其大繁而志其尤着世本一书可无问矣

<经部,春秋类,左传事纬,前集卷五>
<经部,春秋类,左传事纬,前集卷五>
<经部,春秋类,左传事纬,前集卷五>
<经部,春秋类,左传事纬,前集卷五>
<经部,春秋类,左传事纬,前集卷五>
<经部,春秋类,左传事纬,前集卷五>
<经部,春秋类,左传事纬,前集卷五>
<经部,春秋类,左传事纬,前集卷五>
<经部,春秋类,左传事纬,前集卷五>
<经部,春秋类,左传事纬,前集卷五>
<经部,春秋类,左传事纬,前集卷五>
<经部,春秋类,左传事纬,前集卷五>
<经部,春秋类,左传事纬,前集卷五>
<经部,春秋类,左传事纬,前集卷五>
<经部,春秋类,左传事纬,前集卷五>
<经部,春秋类,左传事纬,前集卷五>
<经部,春秋类,左传事纬,前集卷五>
　　天官图
　　彼夫彗孛飞流璚珥蜺之占既有专家矣而左氏所记梓慎禆灶之流各能察天行而识防吉覩星变而验灾祥其术皆有证据苐学者昧于所闻即甘石以下之书犹滋聚讼况其上焉者乎吾特就本传所及分布于图中而星官近逺度数广狭咸可按图而索当无乖梓慎禆灶之意焉耳
　　日食三十六【哀十四年在获麟后不数】
　　隠三年春王二月己巳日有食之
　　桓三年秋七月壬辰朔日有食之既
　　十有七年冬十月朔日有食之
　　庄十有八年春王三月日有食之
　　二十有五年六月辛未朔日有食之鼓用牲于社二十有六年冬十有二月癸亥朔日有食之
　　三十年秋九月庚午朔日有食之鼔用牲于社
　　僖五年秋九月戊申朔日有食之
　　十有二年春王三月庚午日有食之
　　十有五年夏五月日有食之
　　文元年春二月癸亥日有食之
　　十有五年夏六月辛丑朔日有食之鼓用牲于社宣八年秋七月甲子日有食之既
　　十年夏四月丙辰日有食之
　　十有七年夏六月癸卯日有食之
　　成十有六年夏六月丙寅朔日有食之
　　十有七年冬十有二月丁巳朔日有食之
　　襄十有四年春二月乙未朔日有食之
　　十有五年秋八月丁巳日有食之
　　二十年冬十月丙辰朔日有食之
　　二十有一年秋九月庚戌朔日有食之
　　冬十月庚辰朔日有食之
　　二十有三年春王二月癸酉朔日有食之
　　二十有四年秋七月甲子朔日有食之既
　　八月癸巳朔日有食之
　　二十有七年冬十有二月乙亥朔日有食之
　　昭七年夏四月甲辰朔日有食之
　　十有五年夏六月丁巳朔日有食之
　　十有七年夏六月甲戌朔日有食之
　　二十有一年秋七月壬午朔日有食之
　　二十有二年冬十有二月癸酉朔日有食之
　　二十有四年夏五月乙未朔日有食之
　　三十有一年冬十有二月辛亥朔日有食之
　　定五年春王三月辛亥朔日有食之
　　十有二年冬十有一月丙寅朔日有食之
　　十有五年秋八月庚辰朔日有食之
　　哀十有四年夏五月庚申朔日有食之
　　星孛三【哀十四年在获麟后不数】
　　文十有四年秋七月有孛星入于北斗
　　昭十有七年冬有星孛于大辰
　　哀十有三年冬十有一月有星孛于东方
　　十有四年冬有星孛
　　星陨陨石各一
　　庄七年夏四月辛卯夜恒星不见夜中星陨如雨僖十有六年春王正月戊申朔陨石于宋五
　　地舆图
　　稽古黄虞代崇封建禹列九土爰有侯服涂山之防执玉帛者万国迨夏之衰诸侯相兼至桀之世其存者三千余国而已成汤革命始列五爵周室分封厥土惟三兄弟之国者十五同姓之国者四十虞夏及殷之后谓之三恪太皥炎黄之唐虞以来之国犹存盖千有八百国幽厉以还王纪不振彊凌弱众暴寡浸淫至于春秋二百四十二年之间灭国者五十余或以不从霸令灭【谭遂之类】或以密迩夷狄灭【江黄邢黎之类】或以仇雠灭【齐灭纪之类】或以土地灭【虞虢之类】其灭者未灭为国灭则邑之仍以国载【向鄫申息之类】尚论者不载【斟灌斟寻过戈观扈之类甚多皆春秋时尚论之也其国已亡旧图犹混入殊谬】地失考者不载【贰轸之类】防盟战次之地可考者载不然则阙蛮夷戎狄杂处中国可考者载不然则阙闽粤滇町畧而不录观于兹图而废兴存亡之故昭然见矣
　　列国年表
　　旧有春秋二十国年表上自隠公下迄获麟然二十国纪春秋之大者子男附庸表不尽录兹备列于下方焉岁之甲乙列于上方而日食星变闰余附之记事之法防盟分列而备录之征伐但纪用兵之国叅经传以立文终于哀公之孙凡皆读左氏者所宜详也古者内诸侯有采外诸侯有国圻外之侯惟嫌纷变必世子而世禄圻内之侯入为王官必选贤能有禄而不必世然则单尹甘刘毛原凡祭周召巩苏虽爵食五等而事系王朝固不得以诸侯列也书大传曰诸侯始受封则有采地其百里诸侯以三十里七十里诸侯以二十里五十里诸侯以十五里若子孙有罪黜其采而地不黜此王者之权也春秋之世王纲堕失诸侯乃相灭矣汾川世嗣既亡四国江上小侯用夷九县沈黄顿胡之区日随鞬櫜于强敌春秋所以思霸功也春秋之思霸功岂得已哉













<经部,春秋类,左传事纬,前集卷五>
<经部,春秋类,左传事纬,前集卷五>
<经部,春秋类,左传事纬,前集卷五>
<经部,春秋类,左传事纬,前集卷五>
<经部,春秋类,左传事纬,前集卷五>
<经部,春秋类,左传事纬,前集卷五>
<经部,春秋类,左传事纬,前集卷五>
<经部,春秋类,左传事纬,前集卷五>
<经部,春秋类,左传事纬,前集卷五>
<经部,春秋类,左传事纬,前集卷五>
<经部,春秋类,左传事纬,前集卷五>
<经部,春秋类,左传事纬,前集卷五>
<经部,春秋类,左传事纬,前集卷五>
<经部,春秋类,左传事纬,前集卷五>
<经部,春秋类,左传事纬,前集卷五>
<经部,春秋类,左传事纬,前集卷五>
<经部,春秋类,左传事纬,前集卷五>
<经部,春秋类,左传事纬,前集卷五>
<经部,春秋类,左传事纬,前集卷五>
<经部,春秋类,左传事纬,前集卷五>
<经部,春秋类,左传事纬,前集卷五>
<经部,春秋类,左传事纬,前集卷五>
<经部,春秋类,左传事纬,前集卷五>
<经部,春秋类,左传事纬,前集卷五>
<经部,春秋类,左传事纬,前集卷五>
<经部,春秋类,左传事纬,前集卷五>
<经部,春秋类,左传事纬,前集卷五>
<经部,春秋类,左传事纬,前集卷五>
<经部,春秋类,左传事纬,前集卷五>
<经部,春秋类,左传事纬,前集卷五>
<经部,春秋类,左传事纬,前集卷五>
<经部,春秋类,左传事纬,前集卷五>
<经部,春秋类,左传事纬,前集卷五>
<经部,春秋类,左传事纬,前集卷五>
<经部,春秋类,左传事纬,前集卷五>
<经部,春秋类,左传事纬,前集卷五>
<经部,春秋类,左传事纬,前集卷五>
<经部,春秋类,左传事纬,前集卷五>
<经部,春秋类,左传事纬,前集卷五>
　　晋楚职官表
　　盖稽古之设官在宓羲以龙神农以火黄帝以云少昊以鸟自髙阳以来始为民师而命以民事于是有重黎句芒祝融后土蓐收防之官唐虞之际内为百揆四岳外为州牧侯伯夏商官倍【夏官百商二百】周礼特详天子设六卿故有六军大国三卿次国二卿小国一卿军数同之【居则为卿出则为帅】六官之长各帅其属公孤之秩存而不备【言有其人然后充之】诸侯设官其详不可得而谱况东迁之后列国僭窃又皆去其籍而官制益复难考鲁无太宰【羽父欲求之然太宰之名终不见于传是鲁终未设此也】季武子为正卿其实司徒【昭四年云】楚有太宰又非正卿【伯州犂防启疆】令尹为政亦号曰宰【宣十二蒍敖为宰】宋之太宰亚于司冦而政出右师【华元】司城亦能为政【子罕】晋司徒废为中军实为正卿【晋以僖侯讳司徒改为中军】而宋之司徒次于司马楚亦有之其官益微名同实异大要然也宗伯之秩仅见于鲁亦非显秩【夏父弗忌】鲁叔孙豹为司马谓之次卿【昭四年云】晋楚宋郑皆有司马而贵贱不同【宋孔父郑子国等皆大司马楚之司马防掩子期等次令尹亦卿官而又有左右司马晋有上军中军司马则皆大夫而非卿也】司寇之官楚陈号曰司败【子西曰臣归死于司败又论语曰陈司败】晋因旧名【魏绛曰归死于司冦】然时有异称或谓之士或谓之理也【士乐为大士叔鱼摄理】孔子以鲁司冦遂摄相事然则官无大小惟其人耳宋司空废为司城【宋以武公讳司空改为司城】鲁与晋郑犹仍其故【鲁无骇为司空其后孟孙氏为之晋则士蒍郑则子耳】大都六官之名于列国时或因或革而尊卑次第已非周官之旧矣至夫晋之将佐己备卿官【三军则六卿六军则十二卿后四军则八卿】司马司空列在大夫【晋司马司空非卿】郑卿至七【七子赋诗皆卿】宋卿至十【见于传者有右师左师司马司徒司城司冦太宰又华防为少司马鳞朱华牼皆为少司空鱼府为少宰是宋卿之名有十也】时置时废统无定考楚官多命曰尹【详表】县公亦入主军师【鬬克屈御冦之流】齐有鋭辟司徒之名【鞍之战】郑有当国执政之异【诸卷多云】秦有不更庶长之称【成十三年不更女父襄十一年庶长鲍辛是也□汉书载秦爵二十级商君所立一公士二上造三簪袅四不更五大夫六官大夫七公大夫八公乗九五大夫十左庶长十一右庶长十二左更十三中更十四右更十五少上造十六大上造十七驷车庶长十八大庶长十九□内侯二十彻侯按不更庶长春秋已有之商君定为二十耳非尽由商君作也】典籍俱没谁复能悉论乎以吾观周官一书列如日星矣而诸侯未之尊信其故何哉或曰姬公制礼未尝班行然而内史膳夫传中具在【内史中大夫春官膳夫上士天官内史叔兴膳夫石速是也】与夫鲁之宗人【都宗人家宗人皆上士春官传曰使宗人□夏执其礼】圉人【夏官传曰国人荦自墙外与之戏】楚之兽人【中士天官传曰兽人无乃不给于辤】大阍【国人天官传曰鬻拳为大国】衞之迹人【中士地官传曰迹人来吿曰逢泽有介麋焉】宋之舞师【下士地官传曰舞师题以旌夏】及诸国太史【下士春官传称乡公孙黑使大史书其名齐大史书崔杼晋大史董狐书赵盾卫史□□□曰我大史也文十八年鲁大史克衰十四年齐大史子余又齐有南史鲁有外史掌恶臣楚育左史倚相此名□周礼所有也】寺人【天官齐有寺人貂晋有寺人抗】封人【中士地官郑颍谷封人考叔祭封人仲足宋萧封人子衰】虞人【山虞泽虞俱地官鲁虞人以铣盾史之齐景公招虞人】行人【大行人中大夫小行人下大夫秋官晋子员郑子羽之】之属亦复历历可考是未尝不班行也余谱秩官惟志晋楚而诸国之大要已具于此留心稽古之士尚有味于斯文


<经部,春秋类,左传事纬,前集卷五>
<经部,春秋类,左传事纬,前集卷五>






　　其余有官无人者未之详也【与□侯正王旅之】晋本大国自曲沃武公以支封幷晋王始命以一军为诸侯【庄十六】献公作二军【闵元】文公图霸乃复三军【僖二十七】既又増置三行【僖二十八三行无佐疑大夫帅】末年作五军更置上下新军而三行罢【僖三十一】襄公舍二军【文六】景公六军僭拟天子【成三】至厉公止有四军而上下新军罢【成十六】悼公又舍新军始复三军之旧【襄十四】嗣是师徒不出传曰卿无军行【昭三年】其军制盖不可考矣


<经部,春秋类,左传事纬,前集卷五>










　　亦有少宰司徒司败之属具载传中以无人故不录至夫官之大小尹之尊卑沈寝之为二为一芋莠之何职何守梼杌已没统付之不可知云尔


　　左传事纬前集卷五
<经部,春秋类,左传事纬>
　　钦定四库全书
　　左传事纬前集卷六　　　灵璧知县马骕撰览左随笔
　　周室封建自武王及成康皆有之故昭九年传曰武王成康之建母弟二十六年传曰武王克殷成王靖四方康王息民并建母弟以蕃屏周是也按周公营洛始封康叔成王翦桐以封唐叔如此之类明非武王所封也其昭二十八年传曰武王克商光有天下兄弟之国十有五人姬姓之国四十人盖言克商乃得封建归功于武王耳又僖二十四年传曰周公吊二叔之不咸故封建亲戚以蕃屏周然所数二十六国亦非尽周公一时所建也
　　天子建邦设都故诸侯分土而置周自后稷封邰公刘迁豳大王居岐文王作丰则犹夏商之侯国也武王宅镐成王营洛以定鼎则爲天子矣及周室凌夷而平王东迁遂入春秋其曰王城即成王定鼎之郏鄏也其敬王之迁成周即成王所营之下都也
　　鲁都曲阜本少昊之墟也又大庭氏居之故传有大庭氏之库又曰大库之庭
　　晋都唐谓之夏墟大名也本尧所都谓之平阳晋水出焉故名曰晋正名翼亦名绛而平阳是其总名曲沃继统遂居晋都至景公迁于新田复命新田爲绛而以故都爲故绛
　　齐都薄姑迁于营丘本颛顼之墟也
　　秦非子始居秦谷襄公赴幽王之难故平王与以岐丰之地庄公居犬丘文公居汧渭徳公迁于雍自徳公以下十八世居雍至献公迁栎阳孝公迁咸阳皆在春秋后也
　　楚都丹阳武王迁郢至昭王爲呉所灭又迁于鄀其始号荆至成王始改号楚也
　　宋都商丘本陶唐氏火正阏伯之墟也谓之火辰之墟相土因之
　　卫都朝歌本纣都谓之商墟及懿公爲狄所灭宋桓公立戴公以庐于曹齐桓公城楚丘而迁之后文公又迁于帝丘颛帝之墟也故曰帝丘夏世昆吾氏居之故曰昆吾之墟
　　郑本封西周畿内之地至武公而迁济洛河颍之间谓之新郑
　　陈都宛丘太皥之墟
　　蔡都汝南昭侯服役于楚徙州来
　　许国小近郑再灭之以爲俘邑悼公附楚迁叶又迁于城父又迁于白羽又迁于容城
　　曹都定陶
　　莒都密州迁盐官谓之南莒
　　邾都邾文公迁于绎其后鲁伐邾取绎当别有绎呉都姑苏
　　越都防稽
　　滕迁都于公丘其故地爲小邾
　　薛故都本在鲁地筑台于薛是也奚仲迁于邳
　　杞都雍丘迁于缘陵又迁淳于
　　小邾都故滕也以上二十国有世系图
　　诸小国都名见左传者虢都上阳州都淳于鄅都开阳肥都昔阳鄀都商密
　　诸侯兴废【与原本异】
　　鲁灭四国　　项　　根牟　鄟　邿
　　晋灭十三国　耿　　霍　　　魏　　虢　　虞
　　潞氏　甲氏　留吁　铎辰　偪阳肥　　陆浑　鼔
　　齐灭五国　　纪　　谭　　遂　　鄣　　莱秦灭二国　　梁　　滑
　　楚灭二十国　权　　申　　邓　　息　　
　　黄　　夔　　江　　六　　蓼庸　　萧　　舒蓼　舒庸　舒鸠赖　　唐　　顿　　胡　　陈
　　宋灭一国　　曹
　　卫灭一国　　邢
　　郑灭一国　　许
　　蔡灭一国　　沈
　　莒灭一国　　鄫
　　邾灭一国　　须句
　　呉灭二国　　徐　　巢
　　越灭一国　　呉
　　狄灭一国　　温
　　燕有二故一曰北燕邾有二故一曰小邾虢亦有二而不称东西者其时西虢已灭矣
　　楚本号荆国有二名犹之晋曰唐殷曰商也邾至战国爲邹鲜虞至战国爲中山
　　古者以县统郡与后世不同故楚人灭国以爲九县晋赵简子曰克敌者上大夫受县下大夫受郡杜氏曰千里百县县有四郡
　　城方丈曰堵堵三爲雉城上女墙曰堞曰陴曰短垣地有两名者时来曰郲犬丘曰垂句渎之丘曰谷丘黒壤曰黄父夷曰城父析曰白羽荦曰柽郯曰拔卷楚曰断道沙曰祝其曰夹谷垂葭曰郹氏牵曰脾上梁之间郧曰发阳
　　道六达谓之庄齐城外有之九达谓之逵郑城内有之或名逵市或名逵路或名大逵呉晋往来之道曰夷庚鲁东南有五父之衢郑有周氏之衢卫有马路之衢楚人冡前阙曰绖皇寝门阙曰窒皇大夫亦有寝门曰晋赵盾寝门辟矣臣亦有朝传曰崔氏之朝
　　王侯之庙以諡名宫如周平宫桓宫庄宫鲁宫僖宫之类是也郑祖庙曰大宫楚曰大室
　　诸侯之宫曰公宫大子之宫曰东宫又鲁有楚宫晋有固宫铜鞮之宫虒祁之宫楚有渚宫章华之宫宋有沃宫郑有西宫北宫
　　诸侯之台晋虒祁之宫说苑作驰底之台楚有章华之台齐有遄台檀台卫有灵台秦亦有灵台按列国多有台晋灵公从台上弹人季平子登台而请之类是也凡列国之城郭井里肆市园池记于左方以备参考周　城门曰东门　圉门　北门【亦名干祭】
　　鲁　城门曰东门【亦名雩门】　南门【亦名稷门】　上东门【东城北门】鹿门【南城东门】　北门　郭门曰莱门　子驹之门城内有社圃　桐汝之闾　外有蒲圃
　　晋　有桃园
　　齐　城门曰东门【亦名东闾】　西门【亦名扬门】　北门　稷门
　　鹿门　雍门
　　城中有鱼里　外有申池
　　秦　城门曰东门
　　楚　城门曰西门　北门
　　城中有蒲胥之市
　　宋　城门曰扬门【正东】　卢门【东南】　桐门【北】　南门　西门　曹门　蒙门　泽门　有旧墉桑林之门城内有南里
　　卫　城门曰东门　南门　西门　北门　阅门　郭
　　门　曰盖获之门
　　城内有借圃
　　郑　城门曰东门　南门　北门　旧北门　渠门皇门　鄟门　墓门　师之梁　时门　闺门外郭门曰纯门　逺郊门曰桔柣之门
　　城中有襄库　羊肆　城中之里曰中分　城外有南里
　　陈　城门曰栗门
　　许　城门曰东门
　　邾　城门曰鱼门　郭门曰范门
　　绞　城门曰南门　北门
　　尔雅曰梁莫大于湨梁又曰梁山晋望也
　　鲁有大野传曰西狩于大野宋有孟诸传曰孟诸之麋楚有云梦传曰楚子田江南之梦又曰渉睢济江入于云中郑有圃田传曰郑之有原圃犹秦之有具圃大野诸名亦皆尔雅释地文也
　　姓氏今不复别按天子赐姓命氏诸侯命族族者氏之别名也姓以系百世使不别氏以别子孙所自出舜之妫禹之姒伯夷之姜是因生赐姓也舜曰虞禹曰夏伯夷曰吕是胙土命氏也叔牙季友则以字矣宋戴卫齐则以諡矣司徒司马则以官矣赵魏范韩则以邑矣盖天子既命之曰齐鲁侯业已胙土命氏而诸侯位卑无土可分故不命氏而命族久之则族亦氏也但不敢赐姓耳姓系百世如周之支庶皆守姬姓其曰鲁卫毛聃之名则子孙所别也谓之氏矣
　　胙土命氏据封诸侯然耳亦有王臣不封者王亦或赐之族与诸侯之臣无异春秋尹氏武氏是已诸侯之臣卿乃得赐族盖位登其极理合建家无骇卿也故翚请之有徳薄未足建家则虽卿亦不赐族翚挟溺柔其后无闻未得族也国语称黄帝之子二十五人其得姓者十二人天子之子不尽得姓诸侯之臣岂尽得族哉其士会之帑处秦者爲刘氏伍员之子在齐爲王孙氏如此之类非尽君赐子孙繁衍其流至于万姓是又当别论也
　　晋侯名周卫侯名郑陈侯名呉卫侯名晋鲁侯名宋皆以国爲名者也或曰不以国谓不以本国耳
　　妇人国下系姓示不忘本且别他族齐姜卫姬葛嬴宋子之类是也有字下系姓者齐女曰孟姜季姜宋女曰孟子仲子是也有諡下系姓者庄姜声子懐嬴文芈是也姬爲周姓故王室及同姓之女皆曰某姬晋平公以同姓之女爲嫔御故子产曰内有四姬后世不知遂以爲侍妾之称国防言幸姬如姬汉书言诸姬爱姬不辨爲周姓矣惟娣姒之姒不以禹姓尔雅曰长妇谓稚妇爲娣妇娣妇谓长妇爲姒妇则自古已然
　　妇人有名有字婚礼纳采问名公羊传防而字之如宋元之母曰弃齐景之妃曰重是其名也伯姬叔姬伯叔是其字也
　　匹配曰妃名通适妾故陈哀公有元妃二妃下妃鲁惠公亦有元妃孟子元之一字兼始适二义故杜曰始适夫人若始而非适适而非始皆不得称元孟任哀姜是已妃字则无尊卑之异虽大夫亦称之礼曰以某妃配某氏是也其尊卑殊称详于曲礼天子曰后诸侯曰夫人大夫曰孺人士曰妇人庶人曰妻
　　诸侯元妃既死礼无重娶之义而以元妃之侄娣爲继室故惠公继室以声子晋侯请继室于齐是也大夫亦然传曰臧宣叔娶于铸而死继室以其侄
　　周诸王妃
　　平王【宜臼】
　　桓王【琳】　纪季姜【王后桓公九年逆】
　　庄王【佗】　王姚【王妾生子頽】
　　僖王【胡齐】
　　惠王【阆】　陈妫【王后生襄王及王子带】
　　襄王【郑】　隗氏【王后狄女】
　　顷王【壬臣】
　　匡王【班】
　　定王【喻】　姜氏【王后宣公六年逆】
　　简王【夷】
　　灵王【泄心】　姜氏【王后襄公十五年逆】
　　景王【贵】　穆后【王后生大子寿】
　　敬王【丐】
　　鲁诸公妃
　　惠公　　孟子【夫人】　声子【继室生隐公】　仲子【再娶夫人生桓公】隐公【息　未姑　详】
　　桓公【轨一名允】文姜【夫人生庄公及季友庄公十四嵗即位】
　　庄公【同】　哀姜【夫人】　叔姜【生闵公】　孟任【生子般】　成风【生僖公】
　　闵公【启　未方　娶】
　　僖公【申】　声姜【夫人生文公】
　　文公【兴】　出姜【夫人生恶及视】　敬嬴【生宣公叔肸】
　　宣公【接一名倭】穆姜【夫人生成公及宋伯姬　杜氏曰计公衡之年成公又非穆姜所生不知其母何氏也宣元年娶穆姜成二年公衡爲质公衡成公子也如成公爲穆姜所生未得有长成之男也】
　　成公【黒肱】　齐姜【夫人】　定姒【生襄公四嵗即位】
　　襄公【午】　敬归【生子野】　齐归【生昭公二十歳即位】
　　昭公【稠】　孟子【夫人】
　　定公【宋】　定姒【夫人生哀公】
　　哀公【蒋　公子荆之母嬖未详何氏】
　　晋妃
　　齐姜【本武公妾献公烝之生秦穆姬及申生】　贾君【献夫人】　狐姬【生文公】小戎子【生惠公】　骊姬【生奚齐其娣生卓子以上献妃】　梁嬴【惠公妻生懐公】文嬴【文夫人】　偪姞【文妃班在二生襄公】　季隗【班在三生伯儵叔刘】　杜祁【班在四生雍】　辰嬴【即懐嬴班在九人生乐】　姜氏【以上俱文妃】　穆嬴【襄夫人生灵公】　悼夫人【女生平公】　少姜【平公宠妾】　卫姬【平公妾】齐妃
　　王姬【襄夫人】　卫姬【僖公之宠生桓公】　王姬　徐嬴　蔡姬【以上三人桓夫人】　共姬【即长卫姬生无亏】　少卫姬【生惠公】　郑姬【生孝公】葛嬴【生昭公】　密姬【生懿公】　宋华子【生子雍以上六人桓诸妃】　子
　　叔姬【昭夫人生舍】　萧同叔子【惠妃生顷公】　声孟子【顷夫人生灵公】顔懿姬【灵夫人】　鬷声姬【生庄公】　仲子【生牙】　戎子　穆孟姬【生景公以上灵诸妃】　燕姬【景夫人】　鬻姒【生荼】　胡姬　重【以上景妃】季姬【悼夫人】
　　秦妃
　　穆姬【穆夫人生康公及公子】
　　楚妃
　　邓曼【武夫人】　息妫【文夫人生堵敖成王】　秦嬴【共夫人】　巴姬【共王妾】郹封人女【平夫人生建】　秦嬴【平纳建之妇生昭公】　越女【昭妃生惠王】宋妃
　　共姬【共夫人生平公】　弃【平妃生元公】　景曹【元夫人】
　　卫妃
　　庄姜【庄夫人】　厉妫【生孝伯】　戴妫【生桓公上俱庄妃】　夷姜【庄妾宣公烝之生急子】　宣姜【宣公纳急子之妻爲夫人生寿及惠公又昭伯烝之生齐子戴公文公宋桓夫人许穆夫人】　定姜【定夫人】　敬姒【定妾生献公】　宣姜【襄夫人】　婤姶【襄嬖生孟絷及灵公】　南子【灵夫人】　吕姜【庄夫人】　夏戊女【出夫人】郑妃
　　武姜【武夫人生庄公及段】　邓曼【庄夫人生昭公】　雍姞【庄妃生厉公及语】　陈妫【子仪妃文公报之生子华子臧】　文芈【文夫人】　姜氏　江女【生子士】苏女【生子报俞弥】　燕姞【生穆公以上文妃】　宋子【穆妃生子然子孔】　圭妫【穆妃生士子孔】　姚子【穆妃生灵公夏姬】
　　陈妃
　　郑姬【哀元妃生偃师】　二妃【生留】　下妃【生胜】
　　邾妃
　　齐姜【文元妃生定公】　晋姬【文二妃生防菑】
　　諡法起于周前此未有也防哭而讳将葬而諡周人以讳事神故讳则有諡白虎通言生有爵死有諡谓君卿大夫同也春秋之世呉越之君无諡阖庐勾践是已秦楚宋郑之卿无諡孟明子文华元子产是已晋卫之大夫无諡羊舌肸蘧瑗是已
　　布德执义曰穆名与实爽曰缪秦伯任好三纳晋君遂霸西戎宜称穆矣而诸家谓其杀三良以殉故諡曰缪夫塟穆者康公也岂有故从其乱命而加以恶諡乎灵恶諡也春秋被弑之君如晋之夷臯陈之平国郑之夷楚之防咸諡曰灵楚成王諡灵不瞑共王曰爲灵若厉其爲恶諡也明矣然史称周之东也王纲不振迨灵王周道始昌诸侯服从故左氏曰灵王生而有頿王甚神圣无恶于诸侯克终其世又似非恶諡也
　　楚世家言熊通自立爲楚武王则非諡法然恐亦临文迁就之辞耳如周公谓伯禽曰我文王之子武王之弟成王之叔父伍子胥曰报尔平王当时周成楚平固在也史笔往往如此左氏亦有误用者陈桓公方有宠于王惟一处而已
　　春秋諡有三字者卫之贞惠文子也有生赐者卫侯之于北宫贞子析朱成子也有出奔而仍得諡者臧武仲中行文子也有作乱被诛而仍得諡者崔武子栾懐子也
　　妇人无諡諡从其夫而已晋文嬴卫宣姜庄姜宋共姬秦穆姬之类是也亦有与夫异諡者如景之穆后桓之文姜庄之哀姜惠之继室声子成之妾定姒又不尽然卿之内子或亦殊諡孟穆伯之戴已声已是也
　　晋文公从亡之臣见于传者狐偃赵衰颠颉魏犫胥臣狐毛贾佗介之推凡八人郑叔詹曰有三士足以上人国语宋公孙固曰晋公子父事狐偃师事赵衰长事贾佗又说苑介子推悬书云五蛇从之左传叔向曰有士五人诸说互异未详所指
　　传曰骊姬之乱诅无畜羣公子故文公子雍在秦乐在陈黒臀在周襄公之孙谈在周盖诸子悉出他国惩骊姬之乱也虽成公复立公族而显者亦少是后见于传者惟扬干及憖耳昭十八年郑人救火辞晋公子公孙于东门外是公族犹多在他国也
　　晋卿十一族韩魏赵狐胥先郤栾范中行知也贾季奔狄而狐氏废胥克有疾而胥氏废先縠得罪而先氏废栾郤废赵而赵复兴栾氏谮杀三郤而郤氏废范宣子逐栾盈而栾氏废知赵魏韩逐范中行氏而赵魏韩复共灭知伯是后遂爲三晋矣
　　韩氏　其先与周同姓或曰韩万曲沃庄伯之弟也晋献封万于韩原以爲韩氏宣十二年景公以韩厥爲司马成三年晋作六军使厥将新中军赏鞍之功也十三年将下军十八年继栾书爲政将中军襄七年告老长子无忌有废疾不得立让于弟韩起使无忌掌公族大夫起佐上军知防禀厥以爲政而悼公复霸昭二年起将中军聘于鲁观书于大史氏曰周礼尽在鲁矣十三年防于平丘二十八年防定十三年韩不信同逐范中行氏不信之孙灭知伯再传而侯侯六世而王王四世而秦灭之
　　魏氏　其先毕公髙之后也武王封弟高于毕以毕爲姓其裔孙毕万事晋晋献公灭魏以封之卜偃曰其后必大万盈数也魏大名也魏犫从亡文公以爲戎右成十八年悼公即位以吕相魏颉爲卿以魏绛爲司马襄三年绛佐新军和诸戎十一年而有萧鱼之防公曰八年之中九合诸侯子之力也赐绛金石之乐十三年佐下军十八年将之平公世也昭之五年魏舒佐上军二十八年晋灭祁羊舌氏舒遂爲政将中军顷公十二年也定元年城成周防十三年曼多同逐范中行氏后其子豹与韩赵共灭知伯传斯而爲列侯侯之孙称王王六世而秦灭之
　　赵氏　其先与秦同祖至造父爲周穆王御赐以赵城因以爲姓七世孙叔带去周事晋又五世而赵夙爲献公戎御赐之耿骊姬之难赵衰从重耳出亡文公反国以爲原大夫僖二十七年晋作三军欲以爲卿赵衰辞三十一年晋作五军衰将新上军始爲卿文二年襄公使佐中军五年防六年赵盾将中军立灵公使赵穿爲散卿宣二年公无道穿弑之大史书曰赵盾弑其君盾以赵括爲公族大夫盾防赵朔嗣立宣八年佐下军十二年将之以括及赵婴爲中军大夫赵同爲下军大夫成三年景公作六军括佐新中军赵旃佐新下军婴通于庄姬同括放之姬谮杀同括既景公用韩厥之言而立赵武焉悼公立以爲卿佐新军襄九年将之十二年将上军二十五年将中军相平公以爲政传曰再合诸侯三合大夫服齐狄宁东夏平秦乱城淳于皆武之力也武退然如不胜衣其言呐呐然如不出诸口所举于晋国管库之士七十有余家生不交利死不属其子焉昭元年防五年赵成佐中军二十五年赵鞅合诸侯于黄父明年纳敬王定十三年范中行攻鞅奔晋阳于是知韩魏氏共逐范中行氏而反鞅哀二十年子无恤嗣无恤与韩魏灭知伯其后侯者六世王者六世而秦防灭之
　　狐氏　其先本唐叔之后别在戎狄爲狐氏献公娶二女于戎大戎狐姬生文公狐突以姬故事晋爲大夫闵二年申生伐东山突爲戎御二子狐毛狐偃从文公出亡懐公立召毛偃不至杀狐突及文公得国僖二十七年使毛将上军偃佐之明年败楚于城濮文六年襄公搜于夷使狐射姑将中军赵盾爲佐阳处父改搜而易之以射姑佐赵孟射姑怒及襄公防射姑将迎公子乐于陈而立之赵盾不从杀公子乐于郫故射姑杀处父而奔狄狐氏亡
　　胥氏　胥臣食邑于臼曰臼季从文公出奔及反国使佐下军文五年臣防十二年赵盾使胥甲佐下军宣元年放甲而立胥克八年克有蛊疾郤缺废之胥氏亡先氏　闵二年申生伐东山先友爲右僖二十七年文公使先轸佐下军二十八年将中军上徳也败楚师于城濮文公爲侯伯轸之功实大焉三十三年败秦于殽获三帅是秋免胄驰狄师而死狄人归其元面如生襄公以其子先且居将中军文五年防七年先克佐中军先蔑将下军先都佐之初襄公之防也赵盾使先蔑逆公子雍于秦既而背之故蔑奔秦九年都作乱杀克晋人杀都宣十二年先縠佐中军邲之战不用命而败于楚十三年召赤狄将爲乱景公杀之尽灭其族先氏亡郤氏　晋公族也其先食邑于郤因氏焉至郤芮而受采于冀芮事夷吾及文公反国芮及吕甥将焚公宫公如河上秦穆公诱杀吕郤郤氏废胥臣过冀见郤缺耨夫妇敬如宾言于文公而使爲下军大夫僖三十三年襄公立郤缺获白狄子命爲卿文十二年将上军宣八年将中军废胥氏十二年郤克佐上军十三年将之十六年佐中军十七年将之成二年败齐于鞌报其笑辱也十三年郤锜佐上军郤至佐新军十六年锜将上军郤犫将新军锜及至犫皆汰侈号三郤鄢陵之役至进六间之说而胜楚反役栾氏谮三郤而杀之郤氏亡栾氏　亦公族也晋靖侯孙栾宾食采于栾因以爲氏宾傅曲沃桓叔其子共叔事哀侯僖二十七年文公以栾枝将下军文五年防十二年栾盾将下军宣十二年栾书佐下军成二年将之从郤克以胜齐于鞌四年将中军十六年胜楚于鄢陵十八年与中行偃弑厉公而立悼公以栾黡爲公族大夫襄九年将下军十六年平公使栾盈爲公族大夫十八年佐下军黡汰栾氏多怨盈又好施士匄畏之二十一年晋逐栾盈合诸侯以锢之盈入爲乱二十三年克之栾氏亡
　　范氏　其先陶唐氏裔也在周爲杜伯宣王杀杜伯其子隰叔奔晋爲士师故爲士氏士蔿爲献公除公族使爲司空士縠嗣之文六年文公搜于夷将使縠将中军先克不可八年作乱九年杀先克襄公杀縠灵公之立也士防奔秦既而复之宣十二年将上军十六年灭赤狄甲氏留吁铎辰景公请于王以黻冕命将中军兼大傅明年先郤克而请老子士燮佐上军成十三年将之十六年佐中军反自鄢陵祈死而防十八年悼公使士鲂爲卿士渥浊爲大傅襄九年士匄佐中军十三年鲂防将使匄将中军让于中行偃十九年将之二十三年克栾氏昭五年士鞅将下军定元年将中军十三年士吉射与中行寅作乱晋卿共逐之奔朝歌哀五年奔齐范氏亡
　　中行氏　本荀氏也荀林父将中行故爲中行氏文七年佐上军十二年佐中军宣十二年将之败于邲林父请死景公使复其位成十三年荀庚佐中军十六年荀偃佐上军襄九年将之十三年将中军十四年伐秦十八年合诸侯同围齐明年未至而防昭元年荀呉将上军败无终及羣狄十二年灭肥二十二年灭鼓二十九年荀寅爲下卿定公十三年与范氏作乱晋逐之中行氏亡
　　知氏　亦荀氏也与中行氏同宗荀首食采于知故别称知氏宣十二年首爲下军大夫十三年佐上军十七年佐中军初楚之败晋于邲也楚人囚知防及首佐中军乃以公子谷臣及襄老之尸易防而归之成十三年防佐下军襄九年将中军辅悼公以爲政明于战阵之法三驾伐郑遂复霸业防之力也十三年防昭五年荀盈佐下军九年荀跞嗣之定十三年与韩魏赵共逐范中行氏其子荀瑶求地于三晋故三晋共灭之在春秋后知氏亡
　　鲁三桓孟孙叔孙季孙也庆父欲窃君位叔牙党之季友酖叔牙而立叔孙氏庆父缢而鲁立孟孙氏友获莒挐而立季孙氏此三桓之始也
　　季孙氏　自季友获挐赐田而手文嘉名公辅上卿之兆始应至文子纵遂杀适而鲁君失政武子专国而政逮大夫歴悼子平子而昭公见逐桓子嗣立而阳虎作乱康子夺适季氏渐衰原其初本以忠良之心除庆父而安鲁国其后骄恣专国而家臣又专其家天之报施岂诬也哉
　　叔孙氏　僖四年戴伯侵陈爲叔孙之始其子庄叔嗣之而惠伯别爲叔仲氏庄叔党遂杀适而惠伯死节穆叔则诅三军以彊公昭子则忧国而祈死成子继之数年而防叔牙之后有四善人皆不得志而庄叔弑君之子侨如通君之母竖牛饿父武叔毁圣亦足以报叔牙矣
　　孟孙氏　僖十五年公孙敖救徐而孟氏始至献子之子它而别爲子服氏其中文伯贤而死于父先惠叔孝而无后二子知礼而谮死虽以献子之徳庄子之孝僖子之讲礼懿子之师圣而穆伯好色几坠宗祀孝伯黜适以乱纲常其未免庆父之余孽与
　　春秋有两蔡侯申一爲文公一爲昭公仅四世而同名必有一误也有两寿梦一爲勾呉之君一爲于越之大夫有两庶其一爲莒子一爲邾娄之臣有两子羽一爲郑行人一爲卫行人有两石乞一爲卫人杀子路一爲楚人事白公又如介子推晋臣也而又有行年十五而相荆者见说苑宛春楚行人也而又有进谏于卫灵公者见吕览晋咎犯事文公者也而又有爲平公叅治国政者见説苑呉公子庆忌夫差之子也而又有王僚之子爲要离所刺者见呉越春秋管子书载齐桓公之臣章说苑又载景公之臣章且传中范宣子士匄士鞅之父也而士匄相士鞅又见于昭公之六年按杜注即士文伯岂与宣子乃同名哉然汉书古今人表复有两士鞅一在中上一在中下相去不逺殆不可晓春秋经用周正而传或叅以夏时以经爲孔子所笔削而传则旁采传记也周礼烝以仲冬而鲁烝以正月时王之正月也定之方中夏之十月周之十二月而城楚丘乃书于来年之正月纪其成也何以见传之叅以夏时也四月取麦秋取禾是夏时矣谷邓来朝经书夏传记以春亦用夏时也而正月朔日南至传顾以周正说传亦何常之有若以孔子欲行夏时而遂谓春秋之经亦用夏正则二月无冰十月大雪又何必以异书哉抑又考之晋人城杞师旷曰防于承匡之嵗于今七十三年然自文十一年正月至襄三十年二月癸未实七十四年则与旷说违以长厯计之文十一年之三月乃甲子朔实夏之正月而合七十三年之数晋固用夏正矣左氏或据晋史不能尽革故十二月申生缢经书明年春十一月杀卓子经书明年正月冬杀防郑经书明年春经传互异而杜氏每曰从赴夫赴必称日月岂能更乎诸儒纷纷殊爲无稽
　　周歴
　　春正月建子【日南至土功毕】　　　　　殷十二月夏十一月
　　二月　建丑【日在北陆藏冰】　　　　　殷正月　夏十二月
　　三月　建寅【啓蛰而郊】　　　　　　殷二月　夏春正月
　　夏四月建卯【日在降娄】　　　　　　殷三月　夏二月五月　建辰【日在西陆出氷火昏见】　　　殷四月　夏三月
　　六月　建巳【龙晨见东方而雩】　　　　殷五月　夏四月
　　秋七月建午　　　　　　　　殷六月　夏五月
　　八月　建未　　　　　　　　殷七月　夏六月
　　九月　建申　　　　　　　　殷八月　夏七月
　　冬十月建酉【始杀而尝】　　　　　　　殷九月　夏八月十一月建戌【日在心龙晨见东方土功戒事】　　　殷十月　夏九月十二月建亥【火晨见土功致用闭蛰而烝水昏正土功栽】殷十一月夏十月分野之说古人每详言之周礼保章之职既难考论而见于左氏内外传者犹可类推也武王克商嵗在鹑火故伶州鸠曰歳之所在我周之分野也则鹑火爲周分矣晋文即位歳受实沈故董因曰晋人是居则实沈爲晋分矣襄二十八年歳淫枵祸冲于鸟尾周楚恶之则鹑尾爲楚分矣昭十七年星见大辰梓慎知宋郑之灾曰宋大辰之虚也则大火爲宋分矣独其说有可疑者星纪北而呉越南井鬼南而秦居西虚危在北齐表东海降娄属西鲁宅曲阜或又以受封之始歳星所在爲说然有絶而复续者封日既异前星又岂可据乎夫春秋战国地域变迁三晋未分晋当何区秦拔西河魏当何属周未东迁何故已直鹑火陈灭于楚何自而入韩分且中国几何蛮夷戎狄岂日星所不临哉天道在西北而晋不害越得歳而呉受其凶皆以歳星所在言之也然豕韦实卫晋何以吉呉越同野呉何以凶卫既水属何故与宋陈郑同火而禆灶先知之且颛顼之虚姜氏任氏实守其祀是又齐薛之分矣此皆不可晓者前哲要自有见也
　　星名
　　龙　　角亢也传曰龙见而雩龙见而毕务
　　天根　氐也外传曰天根见而水涸
　　天驷　房也外传曰月在天驷
　　大辰　心也传曰星孛大辰
　　大火　心也传曰心爲大火火伏而后蛰者毕
　　龙尾　尾也传曰龙尾伏辰
　　天策　傅说星也传曰天策焞焞
　　析木之津　箕斗间也传曰今在析木之津
　　星纪　斗牵牛也传曰嵗在星纪
　　嫠女　须女也传曰星出嫠女
　　枵　虚危也传曰淫于枵
　　天鼋　虚危也外传曰星在天鼋
　　蛇　　虚也传曰蛇乘龙
　　颛顼之虚　虚也传曰歳在颛顼之虚
　　北陆　虚危也传曰日在北陆而藏冰
　　大水　营室也传曰其星爲大水
　　娵訾之口　室壁也传曰歳在娵訾之口
　　豕韦　室壁也传曰歳在豕韦
　　降娄　奎娄也传曰降娄中而旦
　　大梁　昴毕也传曰歳及大梁
　　西陆　昴毕也传曰西陆朝觌而出之
　　实沈　参也传曰实沈主参
　　咮　　柳也传曰咮爲鹑火
　　鹑火　柳星张也传曰鹑之贲贲
　　鸟帑　翼轸也传曰以害鸟帑
　　北斗　紫微垣附近星也传曰星孛入于北斗
　　歳　　嵗星也
　　汉　　天汉也传曰西及汉
　　孛　　妖星也
　　彗　　妖星也传曰齐有彗星
　　易说变卦起于左氏如郑伯廖论曼满自丰上六变爲离晋师救郑自师初六变爲临子产论楚自复上六变爲頥蔡墨论龙见自干初九变爲姤之类其说皆指一爻以立论耳若筮法则诸爻变动原无一定乃左氏所载悉不出一爻之变敬仲之观六四变否毕万之屯初九变比季友之大有六五变干伯姬之归妹上六变睽卜偃之大有九三变睽棠姜之困六三变大过穆子之明夷初九变谦婤姶之屯初九变比南蒯之坤六五变比晋救郑之泰六五变需此十事更无变重爻者惟晋之遇复以全卦言而鲁之艮之随以六二不变爻取义岂春秋二百余年遂无遇两爻以上之变卦耶左氏失诬此可见之
　　左传引尚书以禹谟作夏书僖二十四年地平天成文七年戒之用休襄三年成允成功二十六年与其杀不辜哀十八年官占惟能蔽志皆大禹谟也臯陶谟亦作夏书庄八年臯陶迈种徳臯陶谟也此二篇今实虞书以太甲作夏书昭十年欲败度太甲篇也今实商书以洪范作商书文五年沈濳刚克襄三年无偏无党皆洪范也今实周书虽古今叙书或有不同而太甲之爲夏书更不可解杜氏释传往往以书辞爲逸书则未见古文故也
　　春秋赋诗断章未必合于本诗之义皆取一章一句以寄意也左氏引诗以断章义亦仿此其许穆夫人之赋载驰郑人之赋清人秦人之赋黄鸟则作诗之始也僖公之时周王巡狩至于岱宗季孙行父爲之请于周太史克作颂故诗有鲁颂惟僖公而已
　　逸诗
　　翘翘车乘招我以弓岂不欲往畏我友朋　我无所监夏后及商用乱之故民防流亡　俟河之清人寿几何兆云询多职竞作罗　虽有丝麻无弃菅蒯虽有姬姜无弃蕉萃凡百君子莫不代匮　周道挺挺我心扄扄讲事不令集人来定　何以恤我我其收之　礼义不愆何恤于人言　淑慎尔止无载尔伪　我之懐矣自诒伊慼
　　子贡诗传曰穆王西征祭公述民怨以谏作圻招是亦逸诗也祈招之愔愔式昭徳音思我王度式如玉式如金形民之力而无醉饱之心
　　狐裘尨茸一国三公吾谁适从晋士蔿所作诗也国子赋辔之柔矣逸诗也汲冡周书录其辞曰马之刚矣辔之柔矣马亦不刚辔亦不柔志气麃麃取与不疑河水【僖二十三年晋重耳所赋】
　　茅鸱【襄二十八年穆叔以讽庆封】
　　新宫【昭二十五年宋公赋者】
　　右皆逸诗有篇名而逸其辞者如白华南陔之类也歌
　　济洹之水赠我以琼瑰归乎归乎琼瑰盈吾懐乎【声伯梦歌】我有圃生之乎从我者子乎去我者鄙乎倍其邻者耻乎已乎已乎非吾党之士乎【乡人歌南蒯】　既定尔娄猪盍归吾艾豭【野人歌南子】　景公死乎不与埋三军之士乎不与谋师乎师乎何党之乎【莱人歌】　鲁人之臯数年不觉使我高蹈唯其儒书以爲二国忧【齐人歌】　佩王繠兮余无所系之旨酒一盛兮余与褐之父睨之【申叔乞粮云云传亦不言歌】
　　讴
　　睅其目皤其腹弃甲而复于思于思弃甲复来【宋城者讴】牛则有皮犀兕尚多弃甲则那【骖乗】　从其有皮丹漆若何【役人】　泽门之晳实兴我役邑中之黔实慰我心【宋筑者讴】诵
　　原田每每舍其旧而新是谋【晋舆人】　臧之狐裘败我于狐骀我君小子朱儒是使朱儒朱儒使我败于邾【鲁人】取我衣冠而褚之取我田畴而伍之孰杀子产吾其与之　我有子弟子产诲之我有田畴子产殖之子产而死谁其嗣之【郑人诵子产二章】
　　谣
　　丙之晨龙尾伏辰均服振振取虢之旂鹑之贲贲天策焞焞火中成军虢公其奔【晋伐虢谣】　鸜之鹆之公出辱之鸜鹆之羽公在外野往馈之马鸜鹆跦跦公在干侯征褰与襦鸜鹆之巢逺哉遥遥裯父防劳宋父以骄鸜鹆鸜鹆往歌来哭【鲁童谣】
　　铭
　　余掖杀国子莫余敢止【礼至铭】　一命而偻再命而伛三命而俯循墙而走亦莫余敢侮饘于是粥于是以糊余口【正考父鼎铭】　昧旦防显后世犹怠【谗鼎铭】
　　箴
　　芒芒禹迹画爲九州经啓九道民有寝庙兽有茂草各有攸处徳用不扰在帝夷羿冒于原兽忘其国恤而思其麀牡武不可重用不恢于夏家兽臣司原敢告仆夫【虞人箴】　民生在勤勤则不匮【楚箴】
　　繇词
　　鳯皇于飞和鸣锵锵有妫之后将育于姜五世其昌并于正卿八世之后莫之与京【懿氏】　专之渝攘公之羭一薰一莸十年尚犹有臭【晋献公】　兆如山陵有夫出征而防其雄【卫孙文子】　其名曰友在公之右间于两社爲公室辅季氏亡则鲁不昌【楚丘父卜成季】　是谓沈阳可以兴兵利以伐姜不利子商【晋救郑】　如鱼竀尾衡流而方羊裔焉大国灭之将亡阖门塞窦乃自后逾【卫卜梦以上卜词】
　　士刲羊亦无也女承筐亦无贶也西邻责言不可偿也归妹之睽犹无相也震之离亦离之震爲雷爲火爲嬴败姬车说其輹火焚其旗不利行师败于宗丘归妹睽孤冦张之弧侄其从姑六年其逋逃归其国而弃其家明年其死于高梁之虚【晋嫁伯姬】　南国防射其元王中厥目【晋伐楚】　千乘三去三去之余获其雄狐【秦伐晋】　同复于父敬如君所【鲁筮成季以上筮词】
　　杂词
　　有酒如淮有肉如坻寡君中此爲诸侯师【晋中行穆子】　有酒如渑有肉如陵寡人中此与君代兴【齐景公右投壶词】登此昆吾之虚緜緜生之瓜余爲浑良夫呌天无辜【卫侯梦浑良夫噪】
　　谚【古人之言附】
　　山有木工则度之宾有礼主则择之　匹夫无罪懐璧其罪　心苟无瑕何恤乎无家　辅车相倚唇亡齿寒心则不竞何惮于病　庇焉而纵寻斧焉　畏首畏
　　尾身其余几　鹿死不择音　虽鞭之长不及马腹高下在心川泽纳污山薮藏疾瑾瑜匿瑕国君含垢民之多幸国之不幸也　杀老牛莫之敢尸　非宅是卜惟邻是卜　虽有挈缾之知守不假器　其父析薪其子弗克负荷　室于怒市于色　臣一主二　无过乱门　嫠不恤其纬而忧宗周之陨爲将及焉　唯食忘忧　民保于信　无秽虐士　飞矢在上走驿在下诔
　　旻天不吊不憗遗一老俾屏余一人以在位茕茕余在疚呜呼哀哉尼父无自律【哀公诔孔子】
　　仲尼一诔诸书互见不同礼檀弓云天不遗耆老莫相余位焉呜呼哀哉尼父五行志云昊天不吊不憗遗一老俾屏余一人惟世家与左传同
　　策命
　　舅氏余嘉乃勲应乃懿德谓督不忘往践乃职无逆朕命【襄王命管仲】　王谓叔父敬服王命以绥四国纠逖王慝【襄王命晋文公】　昔伯舅太公右我先王股肱周室师保万民世祚大师以表东海王室之不壊繄伯舅是赖今余命女环兹率舅氏之典纂乃祖考无忝乃旧敬之哉无废朕命【灵王赐命齐灵公】　叔父陟恪在我先王之左右以佐事上帝余敢忘高圉亚圉【景王追命卫襄公】
　　盟辞
　　渝盟无享国【鲁郑结祊成】　皆奬王室无相害也有渝此盟明神殛之俾队其师无克祚国及而孙无有老防【晋文公盟践土】　天祸卫国君臣不协以及此忧也今天诱其衷使皆降心以相从也不有居者谁守社稷不有行者谁扞牧圉不协之故用昭乞盟于尔大神以诱天衷自今日以往既盟之后行者无保其力居者无惧其罪有渝此盟以相及也明神先君是纠是殛【卫人盟宛濮】　恤病讨贰【晋盟清丘】　我无尔诈尔无我虞【楚平宋】　凡晋楚无相加戎好恶同之同恤菑危备救凶患若有害楚则晋伐之在晋楚亦如之交贽往来道路无壅谋其不协而讨不庭有渝此盟明神殛之俾队其师无克祚国【晋楚盟于宋】凡我同盟毋蕰年毋壅利毋保奸毋留慝救灾患恤祸乱同好恶奬王室或闲兹命司慎司盟名山名川羣神羣祀先王先公七姓十二国之祖明神殛之俾失其民队命亡氏踣其国家【晋悼公盟亳】　同讨不庭【晋平公盟湨梁】　戮力壹心好恶同之信罪之有无缱绻从公无通外内【昭公盟从者】
　　践土之盟曰各复旧职平丘之盟曰无或失职黄池之盟曰好恶同之虽不见本年而互见诸篇若葵丘之五命则详于孟子
　　祷辞
　　齐环怙恃其险负其众庶弃好背盟陵虐神主曾臣彪将率诸侯以讨焉其官臣偃实先后之苟防有功无作神羞官臣偃无敢复济唯尔有神裁之【晋荀偃伐齐济河】　曾孙蒯聩敢昭告皇祖文王烈祖康叔文祖襄公郑胜乱从晋午在难不能治乱使鞅讨之蒯聩不敢自佚备持矛焉敢告无絶筋无折骨无面伤以集大事无作三祖羞大命不敢请佩玉不敢爱【卫大子战鐡】
　　誓辞
　　范氏中行氏反易天明斩艾百姓欲擅晋国而灭其君寡君恃郑而保焉今郑爲不道弃君助臣二三子顺天明从君命经德义除诟耻在此行也克敌者上大夫受县下大夫受郡士田十万庶人工商遂人臣圉免志父无罪君实图之若其有罪绞缢以戮桐棺三寸不设属辟素车朴马无入于兆下卿之罚也【赵简子鐡战】
　　凡誓辞称有如日有如河有如皦日有如白水有若大川皆取心之明白也有如上帝有如先君言上帝先君之见其心也
　　军志古书也其辞曰先人有夺人之心后人有待其衰凡二见【宣十二昭二十一】又曰允当则归【僖二十八】
　　郑书古书也或曰郑史其辞曰安定国家必大焉先【襄三十】
　　又曰恶直丑正实蕃有徒【昭二十八】
　　呼庚癸呼余皇麦麴河鱼皆军中隐语也
　　虞殡送葬之歌也见哀公十一年挽歌不始于田横之客矣
　　左氏字义谓止戈爲武反正爲乏皿虫爲蛊今人所知也亥有二首六身今人不知也
　　用字之异者宋公靳之【戏而相愧曰靳】绳息妫【绳誉也】犹惧不蔇【蔇至也】见孟任从之閟【閟不从也】既合而来奔【合答也】楚人惎之脱扄【惎教也】以蒇陈事【蒇敕也】屈荡尸之【尸止也】方震大叔【震懐胎也】则朝而塴【塴下棺也】子无我迋【迋恐也】楚师熸【熸火灭也】鑋而乘于他车【鑋一足行也】弄马之故隐君身【隐忧也】惎闲王室【惎毒也】咋谓林楚【咋暂也或曰大声】雨不克襄事【襄成也】是躗言也【躗谬也过也】君将嗀之【嗀呕吐也】
　　以上叛下亦曰叛王叛王孙苏是也男子防妻亦曰寡崔杼生成及彊而寡是也男亦曰媵以井伯媵秦穆姬是也至公羊谓昭公欲弑季氏则以上杀下亦可曰弑矣
　　雪曰雨雪螽曰雨螽凡自上下者皆曰雨
　　十月爲良月传曰就盈数焉
　　胡耉寿也七十曰耋九十曰耄
　　少君犹小君也
　　上曰烝下曰淫旁曰通季父之妻曰报易妻曰通室在牀曰尸在棺曰柩【见曲礼】车马曰赗货财曰赙衣被曰襚【见公羊】贝玉曰含【见谷梁】野馈曰餫吊亡曰唁
　　遽传驲皆今驿也文十六年楚子乘驲成五年以传告伯宗昭二年乘遽而至
　　师曰简马牛曰索皆言精也
　　遗人以物曰问问子贡以弓问多以琴
　　私旋皆小便也传曰夷射姑旋焉师慧将私焉
　　淖泞皆泥也传曰有淖于前马还泞
　　刑名
　　轘【车裂】　　轘高渠弥
　　刖【断足】　　刖强鉏又曰鬻拳自刖刖者之屦曰踊梏【械手】　　鬭射师谏执而梏之
　　囚　　　囚聃伯又曰管仲请囚
　　圄【亦囚也】　圄伯嬴
　　鞭
　　贯耳　　鞭七人贯三人耳
　　尸
　　磔
　　膊【亦磔也】
　　抶【击】　　以扑抶职
　　絷【拘也】　　南冠而絷
　　醢　　　齐人醢夙沙卫卫人醢子路古极刑也劓　　　后者劓
　　馘【割耳】
　　炮【燔】　　炮郤宛
　　敲　　　夺之杖以敲之
　　蔡【流也】　　杀管叔而蔡蔡叔
　　亨【烹同】　　亨石乞
　　军获曰俘毒死曰酖自经曰缢饿死曰殣刎曰自刭壹击而死曰殪不以寿终曰鲜弗良死曰强死祈死者士燮叔孙婼不瞑者楚成王晋荀偃
　　楚文王有仆区之法晋丹书以着罪郑子产铸刑书邓析爲竹刑今有邓析子书
　　陈名
　　鱼丽之陈郑庄公御王也有右拒左拒中军先偏后伍伍承弥缝
　　荆尸楚陈名也武王伐随爲之庄王因之军行右辕左追蓐前茅虑无中权后劲君之戎分爲二广广有一防防偏之两
　　崇防中行穆子败羣狄也五乘爲三伍爲伍乘以相离两于前伍于后专爲右角参爲左角偏爲前拒
　　伐卫之陈齐庄公作也有先驱申驱贰广啓胠大殿楚田猎之陈宋公爲右盂郑伯爲左盂
　　郑翩爲鹳其御爲鵞越子句防卫支离之防皆陈名也覆伏兵也衷中也衡陈横也简师精也羸师弱也凡歩曰防车曰乘古者兵车一乘甲士三人卒七十二人自荀呉毁车爲行始用歩战然魏舒曰彼徒我车是狄先用卒矣隐之九年北戎侵郑郑伯曰彼徒我车是戎又更先用防矣
　　服牛乘马以驾车古无单乘者故古书无骑字左师展将以昭公乘马而归盖单骑之渐
　　襄公二十四年楚子以舟师伐呉此水战之始至哀公十年呉徐承帅舟师将自海入齐又海舟之始也拜赐之师迁延之役泛舟之役皆当日所名也
　　曲礼约信曰誓涖牲曰盟盟者要言以昭神也凡合诸侯者必割牛耳取其血防之以盟敦以盛血盘以盛耳读其载书以次乃防既防乃坎牲加书而埋之其盟神则无复定限故襄十一年传称司慎司盟名山名川羣神羣祀先王先公七姓十二国之祖也其防必取血及耳以手执玉敦之血进之于口定八年捘卫侯之手及捥襄九年口血未干是也
　　盟用牛耳卑者执之尊者涖之故鄟泽之盟卫侯请执牛耳发阳之役卫石魋蒙之盟鲁孟武伯皆小国执牛耳也唯鄫衍之役呉以大国执之不合盟礼故孟彘不从
　　凡盟牲用牛而庄三十二年孟任割臂盟公定四年割子期之心哀十五年舆豭从之十六年舆豭从已是仓防又不必尽用牛矣
　　春秋王侯之享年久者周平王五十一年齐景公五十八年楚武王五十一年桓公六十年滕宣公七十余年许穆公小邾穆公皆五十余年邾文公五十一年迁绎而防不爲不吉也
　　善星文者晋士文伯郑裨灶鲁梓慎皆详于传时有宋子韦不见左氏而别详于鸿烈说苑拾遗记诸书能相人者周内史叔服
　　识牛鸣者介葛卢
　　勇力者南宫长万之破犀革圉人荦之投盖于稷门郰人纥之抉县门狄虒弥之自成一队秦菫父之登城队而复上者三顔高之弓六钧狼瞫之斩囚争右先轸之免胄驰狄叔山冉之搏人以投高固之桀石以投人干犫之请一矢熊宜僚之当五百人子期之抉豫章杀人庆舎之援桷动于甍如此之类事固甚竒左氏形容曲尽其妙
　　善射者多养由基爲最射彻七札射吕锜以一矢复命淮南子曰楚有白蝯王射之则搏矢而嬉使养由基射之始调弓矫矢而蝯抱柱号矣
　　形貎则晋文公骈胁【合干】　宋华元睅目【出目】皤腹【大腹】于思【多鬓之貌】　宋子罕黔【黒色】皇国父晳【白晳】　齐陈武子白晳鬒须睂甚口【大口】　楚穆王蠭目而豺声越椒熊虎之状豺狼之声　宋公子鲍美而艳元公恶而婉大子痤美而很【恶貌丑也】　晋叔虎美而有勇力伯石豺狼之声　齐陈豹长而上偻望视　卫浑良夫长而美孟絷足不良弱行【跛也】　郑鬷蔑贾大夫俱恶　鲁竖牛黒而上偻深目而豭喙【叔孙氏之子】　谷梁传季孙行父秃晋郤克眇卫孙良夫跛曹公子手偻同时而聘于齐【杜预云行父跛】又长狄身横九畆断其首而载之睂见于轼
　　妇人形貌则孔父之妻美而艳宋芮司徒女赤而毛长而美
　　手文则唐叔曰虞成季曰友仲子曰爲鲁夫人石经古文虞作□鲁作手文或似之
　　衣饰则楚子玉琼弁玉缨　郑子臧鹬冠　晋郤至韎韦之跗注　齐东郭书晳帻而衣貍制　卫浑良夫紫衣狐裘
　　雨衣曰制左右异色曰偏衣军中上下同服曰均服篮缕敝衣也游服常服也鞶鉴以鉴饰带也缟带呉地所贵纻衣郑地所贵故子产季札以相赠也
　　妇人之衣曰防衣其近身衣曰衵服
　　左氏近诬先儒既言之矣即以鬼神论之方伯有之报带段也国人恐矣然伯有之出乃子晳攻之而　始伐之今不先报晳而顾急杀段何耶且申生之死骊姬谮之也而徒知报惠公之改葬楚成之死本大子商臣所弑也而徒知以不瞑争諡皆昧于轻重矣他如柩声如牛老人结草秦谍六日而苏之类皆小说家之谈而左氏不免况后世之史书乎
　　言梦左氏盖屡见之梦天使者燕姞赵婴梦河神者子玉梦祖先者卫成及孔成之梦康叔曹人之梦振铎昭公之梦襄公韩宣之梦文公荀偃之梦厉公梦鬼物者晋景之梦大厉梦二竖平之梦黄熊郑人之梦伯有卫侯之梦浑良夫至于叔孙之梦天压已宋昭公之梦已爲大鸟则幻极矣卫侯之梦噪声伯之梦歌则竒甚矣昭七年一歳而言梦者四晋景公一防而叙梦者三则烦甚矣
　　物怪则豕人立内外蛇鬭蛇出泉宫虎乳子文鸟鸣出出石言龙鬬雄鸡断尾龙见绛郊左氏之诬在是其章句之妙亦在是
　　车名广车軘车皆兵车也轏士车即栈车也犀轩卿车也鱼轩饰以鱼也冲战车也巢车车上望橹也亦曰楼车有障曰藩有衣曰葱灵筚路柴车也衷甸一辕亦卿车也韅靷鞅靽车乘之饰也美泽可鉴言其美也舟名呉有余皇比舟爲梁曰造舟
　　鼎名郜鼎莒方鼎甲文鼎谗鼎呉寿梦鼎卫舒鼎晋铸刑鼎
　　钟名郑有襄钟卫有大吕晋有姑洗季武子铸林钟鼔名晋有密须之鼓
　　琴名鲁齐姜有颂琴犹言雅琴也
　　劒名呉有属镂虞叔有宝劒
　　弓名鲁有封父之繁弱楚有大屈弓无缘者曰弭弓衣曰弢
　　矢名鲁有金仆姑矢之善者曰菆矢桶曰冰亦曰房甲名晋有阙巩之甲
　　旗名赵简子有蠭旗齐有灵姑鉟郑有蝥弧
　　玉名鲁有龙辅璠璵韩宣子有玉环晋有埀棘之璧崔氏有拱璧周有寳珪鲁有夏后氏之璜卫向魋亦有之尔雅肉倍好谓之璧肉好若一谓之环【肉边好孔也】双玉曰防
　　器名齐以纪甗玉磬赂晋燕以瑶罋玉椟斝耳赂齐郑有瓘斝玉瓉鲁昭公赐子家双琥一环一璧轻服郑赂晋以歌钟镈磬周有鲁壶
　　以人贿者鲁赂楚以执斵执缄执纴皆百人郑赂晋以师悝师触师蠲又赂宋以师筏师慧
　　请带请冠皆求赂也卫赂叔鲋一箧锦季孙赂梁丘据币锦二两防一如瑱
　　木名则晋首山有翳桑多防桑也楚朝有豫章大木也赵盾之庭有槐季氏之家有嘉树
　　鸟名则五鸠【祝鸠瞗鸠鸤鸠爽鸠鹘鸠也详传中】五雉【杜曰雉有五种鷷雉鶅雉翟雉鵗雉翚雉】九扈【扈有九种春扈鳻鶞夏扈窃秋扈窃蓝冬扈窃黄棘扈窃丹行扈唶唶宵扈啧啧桑扈窃脂老扈鷃鷃鸠雉扈少昊用以名官】爰居【海鸟】茅鸱鸜鹆鹬鹢皆鸟名也兽名则浑敦穷竒梼杌饕餮封豕皆取恶兽爲喻也于莵楚人谓虎也臯比虎皮也娄猪求子猪也艾豭老牡豕也燧象者以火系象尾如田单火牛之类也犀似豕兕似牛麇多爲灾熊蹯难熟鼠有螫毒曰鼷鼠
　　马名则郑有小驷唐有肃爽卫有启服晋有屈产之乘画马爲文曰文马宋景公朱白马之尾鬛
　　犬名则晋有獒犬之狂曰瘈狗叔孙有吠狗
　　龟名则卫有成之昭兆鲁臧氏有大蔡偻句
　　虫名则有螽螟蜚螽始生曰蝝









　　左传事纬前集卷六
<经部,春秋类,左传事纬>
　　钦定四库全书
　　左传事纬前集卷七　　　灵璧知县马骕撰春秋名氏谱
　　传曰天子建徳因生以赐姓胙之土而命之氏诸侯以字爲諡因以爲族官有世功则有官族邑亦如之此姓氏所由别也姓以系百世使不分氏以别子孙所自出天子分封故赐姓而命氏国语曰帝嘉禹徳赐姓曰姒氏曰有夏胙四岳国赐姓曰姜氏曰有吕此赐姓命氏之事也其后鄫齐许之国易氏而不易姓知姓之所系逺矣诸侯无土可分故不命氏而命族盖卿宜建家因赐之族或字或諡或官或邑皆可因而命之久则族亦爲氏但不敢赐姓尔若夫王臣不封或亦赐族尹氏武氏是也诸侯之卿徳薄不足建家或亦无族翚溺挟柔是也言黄帝之子二十五人不尽得姓诸侯之臣岂尽得族哉至如士防之帑处秦者爲刘氏伍员之子在齐爲王孙氏如此之类非尽君赐奕世繁衍流爲万姓是又当别论矣
　　王周一【姬姓】
　　诸王平王【葬不见经】　桓王　庄王　僖王【庄僖崩葬不见经】　惠王【葬不见经】　襄王【亦曰王世子王大子郑】　顷王【崩葬不见经】　匡王定王【葬不见经】　简王　灵王【葬不见经】　景王　王猛【亦曰王子猛悼王】　敬王【亦曰王子匄　东王】
　　王族王子狐　王子克【亦曰子仪】　王子頽　王子党　王札子【亦曰王子札王子捷】　王孙满　王孙苏　弟佞夫　王子瑕　廖　王孙没　王子还　姑　发　弱　鬷延　定　稠　大子寿　王子朝【亦曰西王】　王子处　王子赵车
　　王叔氏王叔文公【亦曰王子虎】　王叔桓公　王叔陈生内史氏内史过　内史叔兴　内史叔服
　　武氏武氏　武氏子
　　荣氏荣伯　荣叔
　　石氏石速　石张　石尚
　　伯氏伯服　伯与　伯舆
　　儋氏儋季【亦曰王儋季】　儋括　儋翩
　　詹氏詹父　詹桓伯
　　宾氏宾滑　宾起【亦曰宾孟】
　　富氏富辰　富辛
　　瑕氏瑕禽　瑕辛
　　隂氏隂里　隂忌　隂不佞
　　鄩氏鄩肸　鄩罗
　　南宫氏南宫极　南宫嚚
　　庾氏庾皮　过
　　诸臣宰咺　南季　宰渠伯纠　仍叔之子　家父辛有　王人子突　边伯　蔿国【亦曰子国】　子禽　祝跪游孙伯　頽叔　桃子　简师父　左鄢父　仓葛聃啓　子服　史狡　甘大夫襄　苌　宫嬖绰老阳子　泠州鸠　挚荒　司徒丑
　　寰内诸侯二【周召毛原单凡祭刘成甘皆姬姓温已姓余未详】
　　周公桓公【亦曰周公黒肩】　周公忌父　宰孔【亦曰宰周公】　周公阅【亦曰宰周公】　周公楚【亦曰周公】
　　召武公【亦曰召伯廖】　昭公【亦曰昭伯召伯】　桓公【亦曰召伯】　戴公【亦曰召伯】　召襄　庄公【亦曰召伯奂】　简公【亦曰召伯盈　召伯】
　　毛毛伯卫【亦曰毛伯】　毛伯得【亦曰毛得毛伯】　毛伯过
　　原庄公　原伯贯　襄公　原伯绞　跪寻　原伯鲁【亦曰原伯鲁之子】　原寿过
　　单单伯　襄公【亦曰单子】　顷公【亦曰单子】　靖公　单公子愆期【亦曰成愆】　单蔑　献公　成公　穆公【亦曰单子单旗】　武公　平公
　　凡凡伯
　　祭祭伯　祭公　祭叔
　　尹尹氏　武公【亦曰尹子】　尹言多　文公【亦曰尹圉　尹固　尹氏固尹氏】　尹辛
　　刘康公【亦曰王季子】　定公【亦曰刘夏】　刘毅　献公【亦曰刘子挚　刘子】文公【亦曰伯蚠　刘蚠　刘子　刘狄　刘卷】　刘佗　桓公　刘州鸠
　　温温子【亦曰苏子】　苏子
　　樊樊皮【亦曰樊仲皮】　樊顷子
　　成肃公【亦曰成子】　简公　桓公
　　甘昭公【亦曰王子带　叔带太叔带　大叔】　甘歜　悼公【亦曰甘过】　成公　简公　景公　平公【亦曰防】　桓公
　　巩巩成　简公
　　夷夷诡诸
　　鲁三【姬姓】
　　诸公惠公　隐公　桓公　庄公【亦曰子同】　闵公　僖公【亦曰鲁申】　文公　宣公　成公　襄公　昭公【亦曰公子稠　稠父】定公【亦曰公子宋　宋父】　哀公　悼公
　　公族公子豫　公子翚【亦曰羽父】　公子达　公子偃　公子结　公子鱼【亦曰奚斯】　公子买【亦曰子樷】　恶【亦曰子】　视子般　公衡【亦曰衡父】　公子偃　公子鉏　子野　公子憗【亦曰子仲】　公爲【亦曰公子务人公叔务人】　公贲　公果　公衍公孙朝　公孙有山【亦曰公孙有陉氏】　公孙宿【亦曰公孙成】
　　公子荆
　　众氏众父【亦曰公子益师】　众仲
　　展氏夷伯　无骇　展喜　展禽展庄叔　展瑕展玉父
　　臧氏臧僖伯【亦曰公子彄】　臧哀伯【亦曰臧孙逹】　臧文仲【亦曰臧孙辰】　臧宣叔【亦曰臧孙许】　臧武仲【亦曰臧纥】　臧铸　臧贾臧坚　臧爲　臧昭伯　臧会　臧宾如　臧石施氏施父　施孝叔
　　仲孙氏共仲【亦曰公子庆父　仲庆父】　孟穆伯【亦曰公孙敖】　文伯【亦曰谷】　惠叔【亦曰难】　孟献子【亦曰仲孙蔑】　孟庄子【亦曰孟孺子速　仲孙速】　孺子秩　孟孝伯【亦曰仲孙羯】　孟公绰　孟僖子【亦曰仲孙玃】　孟懿子【亦曰仲孙何忌　仲孙忌】　孟武伯【亦曰孟孺子泄　彘】　孟之侧【亦曰子反】　懿伯　子服惠伯【亦曰孟椒　子服椒　子服湫】　子服昭伯【亦曰子服囘】　子服景伯【亦曰子服何】　南宫敬叔【亦曰说】叔孙氏僖叔【亦曰公子牙　叔牙】　叔孙戴伯【亦曰公孙兹】　庄叔【亦曰叔孙得臣】　叔孙宣伯【亦曰叔孙侨如】　虺　叔孙穆子【亦曰叔孙豹　穆叔】孟丙　仲壬　竖牛　叔孙昭子【亦曰叔孙婼】　叔孙成
　　子【亦曰叔孙不敢】　叔孙武叔【亦曰叔孙州仇】　公若藐【亦曰公若】　叔孙文子【亦曰叔孙舒】　叔孙輙　叔仲惠伯【亦曰彭生】　叔仲昭伯【亦曰叔仲昭子　叔仲带】　叔仲穆子【亦曰叔仲小】　叔仲志
　　季孙氏成季【亦曰公子友　季友】　季文子【亦曰季孙行父】　季武子【亦曰季孙宿】　季悼子【亦曰纥】　公弥【亦曰公鉏】　公鉏极　季公亥【亦曰季公若】　季公鸟　申　季平子【亦曰季孙意如】　季桓子【亦曰季孙斯】　公甫　公父文伯【亦曰公父歜　公甫】　公之　季鲂侯季寤【亦曰子言】　公思展　公何藐　季康子【亦曰肥】
　　东门氏东门襄仲【亦曰公子遂　仲仲遂　东门遂】　公孙归父【亦曰子家东门氏】　仲婴齐　子家懿伯【亦曰子家羁】
　　子叔氏公弟叔肸　子叔声伯【亦曰公孙婴齐】　子叔齐子【亦曰叔老】　敬子【亦曰叔弓】　叔輙【亦曰伯张】　叔鞅　叔诣　叔还叔青
　　申氏申繻申丰申须　申夜姑　申句须
　　梁氏梁子　梁其踁
　　秦氏秦子　秦菫父　防兹　秦周　秦遄
　　御氏御孙　御叔
　　富父氏富父终甥　富父槐
　　南氏南遗　南蒯
　　顔氏顔庄叔　顔鸣　顔高　顔息　顔羽【亦曰子羽】曾氏曾夭　曽阜
　　郈氏郈昭伯【亦曰郈孙】　郈鲂
　　冉氏冉竖　冉猛　冉曾　冉求【亦曰冉有有子】
　　林氏林雍　林楚　林不狃
　　苫氏苫夷【亦曰苫越】　阳州
　　阳氏阳虎　阳越
　　侯氏侯叔夏　侯犯
　　诸臣费伯【亦曰费庈父】　挟　柔　溺　曹刿　颛孙　圉人荦　鍼季【亦曰鍼巫氏】　卜齮　卜楚丘　夏父弗忌緜房甥　公冉务人　大史克　禽郑　匡句须　匠庆郰人纥【亦曰郰叔纥】　狄虒弥　闵子马【亦曰闵马父】　丰防　梓慎　荣成伯【亦曰荣驾鹅】　公冶　公巫召伯仲鄫鼓父　党叔　莱书　杜泄　谢息　冶区夫　司铎射　司徒老　祁虑癸饔人檀　僚柤　鬷戾左师展　女贾　泄声子【亦曰野泄】　仲梁懐　公山不狃【亦曰子泄】　公敛阳【亦曰公敛处父】　公南　驷赤　仲由【亦曰季路　季子】　乐颀　正常　共刘　厚成叔【亦曰厚孙　瘠】　子贡【亦曰子赣　卫赐】　澹台子羽　公宾庚　公甲叔子　析朱鉏微虎　有若　邴泄　管周父　樊迟【亦曰须】　琴张汪锜　大史固　鉏商　宗人衅夏　郭重
　　晋四【姬姓】
　　诸公穆侯　文侯【亦曰大子仇】　曲沃桓叔【亦曰成师】　昭侯孝侯　鄂侯【亦曰翼侯】　曲沃庄伯　哀侯【亦曰翼侯】　曲沃武公【亦曰晋武公】　小子侯　缗侯　献公【亦曰晋侯诡诸】　惠公【亦曰晋侯夷吾】　懐公【亦曰大子圉】　文公【亦曰公子重耳　晋侯重耳　晋重】　襄公【亦曰晋侯驩】　灵公【亦曰大子君夷臯】　成公【亦曰公子黑臀晋侯黑臀】　景公【亦曰晋侯獳】　厉公【亦曰太子州蒲　君州蒲】　悼公【亦曰孙周　周子　晋侯周】平公【亦曰曽臣彪晋侯彪】　昭公【亦曰晋侯夷】　顷公【亦曰晋侯去疾】
　　定公【亦曰晋午】　出公
　　公族共大子【亦曰世子申生　大子申生　共子】　奚齐　公子卓【亦曰卓子君卓】公子雍　公子乐　伯鯈　叔刘　扬干　子憗
　　栾氏栾宾　栾共叔　栾枝【亦曰栾贞子】　栾盾　栾书【亦曰栾武子　栾伯　陪臣书】　栾京庐　栾鍼　栾弗忌　栾黡【亦曰栾伯栾桓子桓主】　栾盈【亦曰栾孺子　栾懐子　陪臣盈】　栾鲂　栾乐
　　栾纠【亦曰弁纠】　栾豹
　　韩氏韩万　韩简　韩穿　韩武子【亦曰子舆】　韩厥【亦曰韩献子】　韩无忌【亦曰公族穆子】　韩起【亦曰韩宣子】　韩襄　韩须叔禽　叔椒　子羽　韩固　韩不信【亦曰伯音韩简子】狐氏狐突【亦曰伯行】　狐毛　狐溱　狐偃【亦曰子犯舅犯】　狐射姑【亦曰贾季】　狐鞫居【亦曰续鞫居续简伯】　狐父
　　先氏先友　先丹木　先茅　先轸【亦曰原轸】　先蔑【亦曰士伯】先且居【亦曰霍伯】　先仆　先克　先都　先縠【亦曰原縠　彘】
　　【季　彘子】　先辛
　　郤氏郤芮【亦曰冀芮】　郤称　歩扬　郤乞　郤缺【亦曰冀缺　郤成子】　郤縠　郤溱　歩招　郤克【亦曰驹伯　郤伯　郤献子】　郤至【亦曰温季季子】　郤犫【亦曰苦成苦成叔】　郤锜【亦曰驹伯】　郤毅【亦曰歩毅】
　　魏氏毕万　魏犫【亦曰魏武子】　魏寿余　魏锜【亦曰吕锜厨子厨武】　魏颗　魏相【亦曰吕相】　魏绛【亦曰魏庄子】　魏颉【亦曰令狐文子】魏戊　魏舒【亦曰魏献子】　魏曼多【亦曰魏襄子】
　　赵氏赵夙　赵衰【亦曰赵成子　成季子余　孟子余】　赵盾【亦曰赵孟　宣孟　赵宣子】　赵同【亦曰原同原叔】　赵括【亦曰屏括屏季】　赵婴齐【亦曰赵婴楼婴】　赵穿　赵旃【亦曰赵傁】　赵朔【亦曰赵庄子】　赵武【亦曰赵文子　赵孟】　赵胜　赵获　赵成【亦曰赵景子】　赵鞅【亦曰赵简子　志父　赵孟　先主】　赵午【亦曰邯郸午】　赵稷　赵朝　赵罗赵无恤【亦曰赵襄子　赵孟】
　　胥氏胥臣【亦曰司空季子　臼季】　胥甲【亦曰胥甲父】　胥克　胥童胥午胥梁带
　　荀氏荀息【亦曰荀叔】　荀林父【亦曰荀伯　中行伯伯氏　中行桓子】　荀庚【亦曰中行伯】　荀骓　荀家　荀会　荀宾　荀偃【亦曰中行偃中行伯　伯游　官臣偃　中行献子】　荀呉【亦曰中行呉　中行伯　中行穆子】　中行喜　中行寅【亦曰中行文子　荀寅】　荀首【亦曰知季知庄子】　茍防【亦曰知防　知伯知武子】　知朔　荀盈【亦曰伯夙知悼子】　荀跞【亦曰知跞　知伯　知文子　文伯】　知起　知徐吾　荀瑶【亦曰知伯知襄子】
　　范氏士蔿　士縠　士防【亦曰范防　随防　士季随季　季氏　随武子　范武子】　士燮【亦曰范文子　范叔】　士渥浊【亦曰士伯　士贞伯　士贞子】　范无恤　士匄【亦曰范匄范宣子】　士富　士鲂【亦曰彘季】　士弱【亦曰士庄伯　士庄子】　彘裘　士鞅【亦曰范鞅　范叔　范献子】　士文伯【亦曰伯瑕】士鲋【亦曰析成鲋】　士弥牟【亦曰司马弥牟　士伯　士景伯】　士臯夷
　　【亦曰范臯夷】　士蔑　士吉射【亦曰范吉射　昭子】
　　羊舌氏羊舌大夫　羊舌职　羊舌赤【亦曰铜鍉伯华】　羊舌肸【亦曰叔肸　叔向　杨肸】　羊舌虎【亦曰叔虎】　叔罴　羊舌鲋【亦曰叔鲋叔鱼】　子容　杨食我【亦曰伯石杨石】
　　祁氏祁举　祁奚【亦曰祁大夫】　祁午　祁盈　祁胜　祁满
　　梁氏梁　梁五　梁余子养　梁由靡　梁益耳梁丙　梁婴父
　　防氏防郑【亦曰防郑父】　防豹
　　杜氏杜原欵　杜溷罗
　　贾氏右行贾华　贾佗　贾辛【亦曰右行辛】　右行跪解氏解扬　解张【亦曰张侯】　解狐
　　屠氏屠击　屠蒯
　　董氏董狐【亦曰大史】　董叔　董安于
　　程氏程滑　程郑
　　张氏张老【亦曰张孟】　张君臣　张骼　张趯　张柳朔籍氏籍偃　籍谈【亦曰籍父】　籍秦
　　女叔氏女叔齐【亦曰女齐　女叔侯　叔齐　叔侯　司马侯】　女叔宽【亦曰女宽】司马叔游　司马督【亦曰司马乌】　司马弥牟　司马寅
　　乐氏乐王鲋【亦曰乐桓子】　乐徴　乐霄　乐丁
　　邴氏邴豫　邴师
　　阎氏阎嘉　阎没
　　渉氏渉佗　渉宾
　　成氏成公般　成鱄　成何
　　邢氏邢伯　邢蒯　邢侯　邢带
　　箕氏箕郑【亦曰箕郑父】　箕遗　箕襄
　　伯氏伯宗　伯州犂　伯子同氏
　　孟氏孟张　孟丙
　　诸臣顷父之子嘉父　师服　潘父　东闗嬖五　卜偃　辛廖　舟之侨　罕夷　寺人披【亦曰寺人勃鞮】　吕甥【亦曰瑕甥　隂饴甥瑕吕饴甥　子金】　里克　虢射　左行共华　叔坚　骓歂　累虎　特宫　山祁　庆郑　家仆徒史苏　蛾析　顚颉　竖头须　介之推　茅茷医衍　莱驹　王官无地　狼瞫　叟骈　戎津　公壻池　蒯得　鉏麑　提弥明　灵輙　鲍癸　瑕嘉【亦曰詹嘉】　阳处父【亦曰晋处父大傅阳子】　郑丘缓　綦母张　夏阳说　籴茷　桑田巫　茀翰胡　巩朔【亦曰士庄伯　巩伯】　夷羊五【亦曰夷阳五】　长鱼矫　清沸魋　匠丽氏　铎遏寇和组父　行人子员　行人子朱　田苏　师旷【亦曰】
　　【子野】　虞丘书　巫臯　州绰　具丙　追喜　刘难黄渊　嘉父　申书　司空靖　斐豹　督戎　辅跞宛没　史赵　嬖叔　雍子　邬藏　僚安　蔡墨
　　【亦曰史墨　史黯　蔡史墨】　观虎　小王桃甲　邮无恤【亦曰邮良　子良】　繁羽　宋勇　傅傁　公孙尨　王生　史龟楚隆　长武子　酅魁垒
　　齐五【姜姓】
　　诸公僖公【亦曰齐侯禄父】　襄公【亦曰君诸儿】　桓公【亦曰公子小白　齐侯小白】　孝公【亦曰公子昭齐侯昭】　昭公【亦曰公子潘齐侯潘】　君舍懿公【亦曰公子商人　君商人】　惠公【亦曰公子元齐侯元】　顷公【亦曰齐侯无野】灵公【亦曰齐环齐侯环】　庄公【亦曰世子光　大子光　君光】　景公【亦曰齐侯】
　　【杵臼】　安孺子【亦曰子荼君荼】　悼公【亦曰齐阳生　公子阳生　齐侯阳生】简公【亦曰君壬】　平公
　　公族弟年【亦曰夷仲年】　东宫得臣　公子彭生　公孙无知【亦曰仲孙】　公子纠　仲孙湫【亦曰仲孙】　公子无亏【亦曰武孟】公子雍　公子彊　公子角　公子牙　公子买　公子鉏　叔孙还　公孙敖　公孙明【亦曰子明】　公子固【亦曰子成　子城】　公子铸【亦曰子工子公】　公孙捷【亦曰子渊捷　子车】　子周　子山　子商　公孙晳　公孙傁　公孙青【亦曰子石】公子嘉　公子驹　公子黔　公子鉏【亦曰南郭且于】　公
　　孙夏　公孙挥
　　管氏管至父　管夷吾【亦曰管敬仲　管仲】　管于奚　管修鲍氏鲍叔牙【亦曰鲍叔】　鲍牵【亦曰鲍庄子】　鲍国【亦曰鲍文子】　鲍牧　鲍防
　　隰氏隰朋　隰鉏　隰党
　　高氏高傒【亦曰高子敬仲】　高固【亦曰高宣子】　高无咎　高弱高厚　高止【亦曰子容】　高竖　高酀　高偃　高发
　　高张【亦曰高昭子】　高无防　高齮
　　国氏国归父【亦曰国庄子】　国佐【亦曰国子　国武子　宾媚人】　国胜国弱【亦曰国景子】　国夏【亦曰国惠子】　国书　国观
　　陈氏陈公子完【亦曰敬仲】　陈须无【亦曰陈文子】　陈无宇【亦曰陈桓子】　书【亦曰孙书子占】　陈武子【亦曰子彊】　陈乞【亦曰陈僖子】　子士　陈恒【亦曰陈常陈成子】　陈逆【亦曰子行】　陈瓘【亦曰子玉】　陈豹陈庄
　　晏氏晏父戎　晏牦　晏弱【亦曰晏桓子】　晏婴【亦曰晏平仲】晏圉
　　崔氏崔夭　崔如　崔杼【亦曰崔武子　崔氏】　崔成　崔彊崔明
　　庆氏庆克　庆封【亦曰庆季子家】　庆佐　庆舍【亦曰子之】　庆嗣【亦曰子息】　庆奊【亦曰庆防】
　　栾氏公孙灶【亦曰子雅】　栾施【亦曰子旗】
　　高氏公孙虿【亦曰子尾】　高彊【亦曰子良孺子】
　　召氏召忽　召阳
　　邴氏邴歜　邴夏　邴师　邴意兹
　　卢蒲氏卢蒲就　卢蒲癸　卢蒲嫳
　　王氏王湫　王何　王黑　王猛　王甲　王豹郭氏郭荣　郭最
　　工偻氏工偻防　工偻洒
　　申氏申鲜虞　傅挚　申蒯
　　襄氏襄罢师　襄伊
　　贾氏贾举　侍人贾举　贾寅
　　雍氏雍廪　雍巫【亦曰易牙】
　　商氏商子车　商子游
　　东郭氏东郭偃　东郭书东郭贾【亦曰大陆子方】
　　北郭氏北郭佐【亦曰北郭子车】　北郭啓
　　棠氏棠公　棠无咎
　　闾丘氏闾丘婴　闾丘明　闾丘息
　　梁氏梁婴　梁丘据【亦曰子犹】
　　华氏华免　华周【亦曰华还】
　　乌氏乌余　乌枝鸣
　　颜氏颜庚【亦曰颜涿聚】　晋
　　诸臣王子成父　连称　徒人费　石之纷如　孟阳寺人貂【亦曰竖貂】　宾须无　阎职　蔡朝　南郭偃
　　逢丑父　郑周父　宛茷　夙沙卫　正舆子　析文子【亦曰子家折归父】　殖绰　谷荣　王孙挥　成秩　莒恒曹开　上之登　邢公　牢成　侯朝　狼蘧疏
　　桓跳　夏之御寇　烛庸之越　殖【亦曰梁】　州绰封具　铎父　偻堙　祝佗父　鬷蔑麻婴　渻灶孔虺　司马灶　子韩晳　苑何忌　裔欵　祝固史嚚　子囊带　借丘子鉏　敝无存　犂弥　
　　施【亦曰多】　阚止【亦曰子我】　江说　朱毛　公孟绰　宗楼【亦曰宗子阳】　桑掩胥　诸御鞅　大史子余　莱章
　　秦六【嬴姓】
　　诸公穆公【亦曰秦伯任好】　康公【亦曰大子防秦伯防】　共公【亦曰秦伯稻】桓公　景公　哀公　惠公
　　公族大子　公子絷　小子憖　公子鍼【亦曰秦鍼母弟鍼后子伯车】　公孙枝【亦曰子桑】
　　子车氏奄息　仲行　鍼虎
　　诸臣泠至　防豹　卜徒父　子　逢孙　杨孙蹇叔　孟明【亦曰孟明视　百里孟明视　百里】　西乞【亦曰西乞术】　白乙【亦曰白乙丙】　绕朝　杜囘　右大夫说　医缓　史颗成差　不更女父　士雃　右大夫詹　庶长鲍　庶长武　庶长无地　医和　子蒲子虎
　　楚七【芈姓】
　　诸王若敖　蚡冒　武王　文王　堵敖　成王【亦曰君頵】穆王【亦曰世子商臣大子商臣】　庄王【亦曰楚子旅】　共王【亦曰楚子审】康王【亦曰楚子昭】　郏敖【亦曰楚子麇】　灵王【亦曰王子围庶子围　公子】
　　【围　君防】　平王【亦曰公子弃疾　蔡公　熊居　楚子居】　昭王【亦曰王子壬楚子轸】惠王【亦曰越女之子章】
　　王族公子元【亦曰令尹子元】　王孙游　王孙喜　王子职公子朱【亦曰息公子朱】　公子燮【亦曰子燮】　公子茷　公子婴齐【亦曰子重】　公子谷臣【亦曰王子】　公子成　公子丙　公子辰【亦曰大宰子商】　公子侧【亦曰子反】　公子罢　公子冯　公子平公子寅　公子申　公子壬夫【亦曰子辛】　公子寅　公
　　子槖师　公子何忌　公子午【亦曰子庚】　公子贞【亦曰子囊】公子罢戎　公子追舒【亦曰子南】　弃疾　公子宜谷　公子格　公子齮　公子牟【亦曰申公子牟】　公子比【亦曰王子比　子干訾敖　楚君子干】　公子黒肱【亦曰子晳】　幕　平夏　大子禄
　　公子罢敌　囊瓦【亦曰子常楚瓦】　大子建【亦曰王子建　子木】　公子鲂【亦曰子鱼】　王子胜　公子繁　王孙由于　公子结【亦曰子期】　平　公孙寛　公子申【亦曰子西】　公孙宁【亦曰子国】公孙朝　公子啓【亦曰子闾】　公子庆　王孙圉　王孙贾白公胜　王孙燕　子良
　　鬭氏鬭伯比　鬬丹　鬭亷【亦曰鬭射师】　鬭祁　鬭緍鬬御彊　鬬梧　鬬班　鬭谷于菟【亦曰子文】　鬭章　鬭克【亦曰申公子克】　鬭勃【亦曰子上】　鬭宜申【亦曰子西】　鬭般【亦曰子】子良　鬬椒【亦曰子越　越椒伯棼　伯贲】　鬭生【亦曰箴尹克黄】　苗贲皇　弃疾　鬭韦龟　鬬成然【亦曰子旗蔓成然】　鬬辛　鬬懐　鬭巢
　　成氏成得臣【亦曰子玉】　成大心【亦曰大孙伯】　成嘉【亦曰子孔】　成熊　成虎
　　防氏防章　蔿贾【亦曰伯嬴】　蔿艾猎【亦曰叔敖　孙叔敖孙叔　孙敖　蔿敖】　防吕臣【亦曰蔿吕臣　叔伯】　蔿子冯【亦曰防子冯】　防啓彊蔿掩【亦曰防掩】　防罢【亦曰子荡】　防射　防泄　防居　防越防固【亦曰鍼尹固　工尹】
　　屈氏屈瑕　屈重　屈完　屈御寇【亦曰息公子边】　屈巫【亦曰申公巫臣子灵】　子阎　子荡　清尹弗忌　屈荡　屈到屈建【亦曰子木】　屈申　屈生　屈罢
　　申叔氏申公叔侯【亦曰申叔】　申叔时　申叔跪　申叔展申骊【亦曰申丽】　申舟【亦曰文之无畏　子舟】　申犀　申叔豫
　　申无宇　申亥　申包胥　申公寿余
　　伍氏伍参　伍举【亦曰椒举】　椒鸣　伍奢【亦曰连尹奢】　伍尚【亦曰棠君尚】　伍员【亦曰子胥】
　　观氏观丁父　观起　观从【亦曰子玉】　观瞻
　　熊氏熊率且比　熊负羁　熊相宜僚　熊相禖　熊宜僚
　　彭氏彭仲爽　彭名　彭生
　　连尹氏连尹襄老　黒要
　　许氏许伯　许偃
　　钟氏钟仪　钟建
　　潘氏潘崇　潘尫【亦曰师叔】　潘党【亦曰潘尫之党　叔党】　潘子潘子臣
　　沈氏沈尹戌　沈诸梁【亦曰叶公子高】　后臧
　　阳氏阳匄【亦曰子瑕】　阳令终　完　佗
　　蔡氏蔡鸠居　蔡洧
　　史氏史俾　史皇
　　诸臣道朔　阎敖　鬻拳　耿之不比　逢伯　师缙宛春　荣黄【亦曰荣季】　范山　巫矞似　仲归【亦曰子家】
　　期思公复遂　庐戢黎　叔麇　子扬窗　子贝　乐伯　摄叔　工尹齐　唐佼　司马卯　伯州犂　工尹襄　叔山冉　邓廖　养由基【亦曰养叔】　阳豚尹宜沈尹寿　师祁犂　子彊　息桓　子捷　子骈　子盂　巢牛臣　穿封戌　沈尹射　箴尹宜咎　然丹【亦曰郑丹子革】　沈尹赤　荡侯　司马督　嚻尹午　陵尹喜　仆析父　工尹路　左史倚相　须务牟　枝如子躬　费无极　工尹赤　奋扬　大宰犯　季然郤宛【亦曰子恶】　莠尹然　工尹麇　工尹寿　鄢将师晋陈　监马尹大心　右司马稽　武城黑　呉句
　　卑　鑪金　闉舆罢　蓝尹亹　宋木　小惟子　左司马眅　单浮余　石乞　管修　圉公阳　箴尹固大师子谷　右领差车　左司老
　　宋八【子姓】
　　诸公宣公　穆公【亦曰宋公和】　殇公【亦曰君与夷】　庄公【亦曰公子冯　宋公冯】　闵公【亦曰君捷】　桓公【亦曰公子御说宋公御说】　襄公【亦曰大子兹父　宋公兹父】　成公【亦曰宋公王臣　宋王臣】　昭公【亦曰君杵臼】文公【亦曰公子鲍宋公鲍】　共公【亦　宋公】　平公【亦曰世子成宋公成】元公【亦曰世子佐　大子佐　宋公佐】　景公【亦曰大子栾】　昭公【亦曰得】
　　公族公子谷甥　子游　公孙固【亦曰大司马固】　公子成公孙郑　公子卭　孔叔　公孙钟离　公子朝　母弟须【亦曰司城须】　公子肥　大子痤　公子寅　公子御戎　公子朱　公子固　公孙援　公孙丁　母弟辰公子地　公子城　公孙忌　公孙周【亦曰子高】　啓
　　皇氏皇父充石【亦曰司徒皇父】　皇郧　皇国父　皇奄伤皇瑗　皇野【亦曰司马子仲】　麇　酁般　皇非我　皇缓皇懐
　　华氏华父督【亦曰宋督】　华御事　华耦【亦曰司马子伯司马华孙】华元　华椒　华喜　华弱　华臣　华阅　华臯比华呉　华定　华费遂　华合比　华亥　无慼
　　啓　华登　华牼　华防【亦曰子皮】　华多僚　华姓　华豹
　　乐氏乐豫　乐吕　乐婴齐　乐举　乐裔　乐惧将鉏　乐喜【亦曰子罕】　乐辔【亦曰子荡】　乐遄　乐舍　乐大心【亦曰桐门右师】　乐祁【亦曰乐祁犂　子梁】　乐挽　乐溷【亦曰子明】　乐髠　乐茷【亦曰子潞】　乐朱鉏　乐得【亦曰门尹得】
　　仲氏公孙师　仲江　仲几　仲佗
　　鱼氏公子目夷【亦曰子鱼】　公孙友　鱼石　鱼府
　　鳞氏鳞矔　鳞朱
　　荡氏公子荡【亦曰司城荡】　公孙寿　荡虺　荡意诸　荡泽【亦曰荡山子山】
　　向氏向爲人　向带　向戌【亦曰合左师】　向宁　向胜向行　向宜【亦曰子禄】　向郑　向罗　向巢　向魋【亦曰桓司马　桓魋】　子颀　子车　司马牛
　　灵氏公子围龟【亦曰子灵】　灵不缓
　　褚师氏褚师段【亦曰子石】　石彄　褚师子肥
　　南宫氏南宫长万【亦曰宋万】　南宫牛
　　庄氏庄堇　庄朝
　　诸臣司寇牛父　耏班　孔父【亦曰孔父嘉】　仇牧　猛获萧叔大心　门尹般　高哀【亦曰子哀】　狂狡　羊斟【亦曰】
　　【叔牂】　老佐　西鉏吾　芮司徒　寺人伊戾　寺人柳戴恶　司马彊　宜僚　张匄　臼任　郑翩　丰
　　愆　厨人濮　翟偻新　干犫　省臧　士平　边卬陈寅　蘧富猎　田丙　子仪克　大尹　祝襄卫九【姬姓】
　　诸公庄公　桓公【亦曰君完】　宣公【亦曰公子晋卫侯晋】　惠公【亦曰公子朔　卫侯朔】　懿公　戴公　文公【亦曰卫侯燬】　成公【亦曰卫侯郑】　穆公【亦曰卫侯遫】　定公【亦曰世子　　太子臧　卫　臧】　献公【亦曰子衎卫侯衎】　君剽【亦曰公孙剽　子叔】　襄公【亦曰卫侯恶】　灵公【亦曰公子元　卫侯元】　出公【亦曰輙】　庄公【亦曰世子蒯聩大子蒯聩】　悼公
　　公族孝伯　公子州吁　急子　寿子【亦曰寿】　右公子职　左公子泄　公子黔牟　昭伯【亦曰公子顽】　公子歂犬　叔武【亦曰夷叔　卫武　卫子】　公子瑕【亦曰子适】　子仪　卫侯之弟黑背【亦曰子叔黑背】　母弟鱄【亦曰子鲜】　子展　子行　子蟜　子伯　子皮　公孙丁　大子角　公孙免余公孙无地　公孙臣　公子荆【亦曰公南楚】　公子朝　子行敬子　公孙敢　子伯季子　大子疾　公子青公孙般师　公子起
　　石氏石碏【亦曰石子】　石厚　石祁子　石稷【亦曰石成子　石子】石买【亦曰石共子】　石恶【亦曰石悼子】　石圃　石曼姑　石魋石乞
　　孔氏孔婴齐　孔达　孔烝鉏【亦曰孔成子】　孔羁　孔圉【亦曰孔文子】　孔悝【亦曰孔叔】
　　甯氏甯跪　甯速【亦曰甯庄子】　甯俞【亦曰甯武子】　甯相　甯殖【亦曰甯惠子】　甯喜【亦曰悼子】
　　孙氏孙昭子　孙免　孙良夫【亦曰孙桓子】　孙林父【亦曰孙文子】　孙蒯　孙嘉　孙襄【亦曰伯国】
　　北宫氏北宫括【亦曰北宫懿子】　北宫遗　北宫佗【亦曰北宫文子】北宫喜【亦曰贞子】　北宫结
　　世叔氏世叔仪【亦曰大叔文子　大叔仪】　世叔申【亦曰大叔懿子】　世叔齐【亦曰大叔疾　悼子】　大叔遗【亦曰大叔僖子】
　　史氏史朝　史狗【亦曰史苟史文子】　史防【亦曰史鱼】
　　华氏华龙滑　华仲　华齐　华寅
　　礼氏礼孔　礼至
　　渠氏渠伯　渠子
　　齐氏齐恶　齐豹
　　公孟氏公孟絷【亦曰孟絷公孟】　公孟彄
　　赵氏赵黡　赵阳
　　褚师氏褚师圃　褚师子申　褚师定子　褚师比【亦曰褚师声子】
　　南氏公子郢【亦曰子南】　公孙弥牟【亦曰文子子之　南氏】
　　王孙氏王孙贾　王孙齐【亦曰昭子】
　　公叔氏公孙发【亦曰公叔文子】　公叔戌
　　元氏元咺　角
　　夏氏夏戊【亦曰夏丁氏】　司徒期
　　诸臣右宰丑　獳羊肩　子伯　黄夷　长牂　鍼庄子　士荣　周歂　冶厪　向禽　叔仲于奚　师曹尹公佗　庾公差【亦曰子鱼】　右宰谷　雍鉏　屠伯
　　宗鲁　祝鼃　庆比　蘧瑗【亦曰蘧伯玉】　鸿駵魋　析朱鉏【亦曰成子】　子玉　霄子　高鲂　琴张　彪傒　祝鮀【亦曰子鱼】　弥子瑕【亦曰彭封弥子】　滑罗　宋朝【亦曰宋子朝】　戏阳速　行人子羽　子木　浑良夫　寺人罗御　栾宁召获　子羔【亦曰季羔　柴】　盂黡　司徒瞒成【亦曰子还成】
　　鄢武子【亦曰肸】　许公爲　胥弥赦　司寇亥　公文要【亦曰公文懿子】　优狡　拳弥　鄄子士　祝史挥
　　郑十【姬姓】
　　诸公武公　庄公【亦曰郑伯寤生】　昭公【亦曰世子忽　大子忽　郑忽公子忽忽】　厉公【亦曰公子突郑伯突】　子亹　子仪【亦曰郑子】　文公【亦曰郑伯】　穆公【亦曰公子兰郑伯兰】　灵公【亦曰大子夷　君夷幽公　子蛮　子貉】襄公【亦曰公子坚郑伯坚】　悼公【亦曰郑伯费】　成公【亦曰郑伯睔】　僖公【亦曰大子髠顽郑伯髠顽】　简公【亦曰郑伯嘉】　定公【亦曰郑伯宁】　献公【亦曰郑伯虿】　声公【亦曰郑胜】
　　公族共叔段【亦曰共叔　京城大叔　大叔段】　公孙滑　公父定叔公子吕【亦曰子封】　公孙阏【亦曰公子阏　子都】　公孙获　子元曼伯【亦曰防伯】　世子华【亦曰大子华　子华】　子臧　公子士
　　公子瑕　子俞弥　公子宋【亦曰子公】　公子归生【亦曰子家】公子尨　公子曼满　公子鱼臣【亦曰仆叔】　公孙申【亦曰叔申】叔禽　公子繻　公子班【亦曰子如】　子駹　孙叔　孙
　　知　公孙挥【亦曰行人子羽】　公子防　子狐　子熙　子侯子丁　孙击　孙恶　士子孔　子良　公孙肸
　　公孙登　公孙林
　　泄氏泄驾【亦曰泄伯】　泄堵寇　泄堵俞弥
　　孔氏孔叔　孔将鉏
　　子人氏弟语【亦曰子人】　子人九
　　高氏高渠弥【亦曰高伯】　高克
　　堵氏堵叔　堵女父　堵狗
　　皇氏皇武子　皇戌　皇辰　皇耳　皇颉
　　侯氏侯宣多　侯羽　侯獳　侯晋
　　石氏石甲父　石楚　石癸　石制【亦曰子服】　石首　石盂【亦曰大宰石防】
　　乐氏乐耳　乐成
　　王子氏王子伯廖　王子伯骈
　　罕氏公子喜【亦曰子罕】　公孙舍之【亦曰子展】　公孙鉏　罕虎【亦曰子皮】　罕魋　罕朔【亦曰马师氏】　婴齐【亦曰子齹】　罕达【亦曰武子賸子姚】
　　良氏公子去疾【亦曰子良】　公孙輙【亦曰子耳】　良霄【亦曰伯有】　良止
　　游氏公子偃【亦曰子游】　公孙虿【亦曰子蟜】　公孙楚【亦曰子南游楚】游眅【亦曰子明】　良　游吉【亦曰子大叔　大叔】　游速
　　国氏公子发【亦曰子国】　公孙侨【亦曰郑侨　子产　子美】　国参【亦曰子思桓子思】
　　驷氏公子騑【亦曰子驷】　公孙夏【亦曰子西】　公孙黒【亦曰子晳】　印驷带【亦曰子上】　驷乞【亦曰子瑕】　驷偃【亦曰子游】　驷歂【亦曰子然】
　　丝　驷【亦曰子般】　驷秦
　　丰氏子丰　公孙段【亦曰子石伯石】　丰施【亦曰子旗】　丰卷【亦曰子张】
　　印氏子印　公孙黑肱【亦曰子张伯张】　印段【亦曰子石】　印厪父　印癸【亦曰子柳】
　　孔氏公子嘉【亦曰子孔】　公孙泄　孔张
　　然氏子然　然丹【亦曰子革】　然明【亦曰鬷明鬷蔑】
　　羽氏子羽　羽颉【亦曰马师颉】
　　尉氏尉止　尉翩
　　司氏司臣　司齐
　　裨氏裨灶　裨谌
　　诸臣颍考叔　瑕叔　祭仲足【亦曰祭封人仲足祭仲　祭足】　原繁　宛　良佐　祝聃　雍纠　傅瑕　强鉏　叔詹【亦曰郑詹】　伯　申侯　师叔　佚之狐　烛之武　高　共仲　伯蠲　姚句耳　唐句　子师仆　师茷师彗　师悝　师触　师蠲　宛射犬　仆展　冯
　　简子　尹何　徐吾犯　浑罕【亦曰子宽】　富子　屠击祝欵　竖柎　里析　商成公　邓析　许瑕　郲张郑罗
　　陈十一【嬀姓】
　　诸公桓公【亦曰陈侯鲍】　陈佗【亦曰五父公子佗】　厉公【亦曰陈侯跃】庄公【亦曰陈侯林】　宣公【亦曰陈侯杵臼】　穆公【亦曰陈侯欵】　共公【亦曰陈侯朔】　灵公【亦曰君平国】　成公【亦曰陈侯午】　哀公【亦曰陈侯溺】惠公【亦曰孙呉陈侯呉】　懐公【亦曰陈侯柳】　闵公
　　公族大子免　大子御寇【亦曰公子御寇】　公子完　颛孙公子黄　公子招　公子过　悼大子【亦曰世子偃师大子偃师】公子留　公子胜　公孙佗人　公孙贞子
　　鍼氏鍼子　鍼宜咎
　　辕氏辕涛涂【亦曰辕宣仲】　辕选　辕颇　辕咺　辕买夏氏御叔　夏徴舒【亦曰少西氏　夏南】　夏齧　夏区夫孔氏孔宁【亦曰公孙宁】　孔奂
　　袁氏袁侨　袁克
　　庆氏庆寅　庆虎　庆乐
　　诸臣懿氏　女叔　原仲　仪行父　泄冶　司马桓子　司徒卬　贾获　干徴师　逢滑　宗竖　芋尹盖
　　蔡十二【姬姓】
　　诸公宣公【亦曰蔡侯考父】　桓公【亦曰蔡侯封人】　哀侯【亦曰蔡季蔡侯献舞】穆公【亦曰蔡侯肸】　庄公【亦曰蔡甲午】　文公【亦曰蔡侯申】　景公
　　【亦曰君固】　灵侯【亦曰世子般蔡侯般】　平侯【亦曰蔡侯庐】　蔡侯朱【亦曰大子朱】　蔡侯东国　昭公【亦曰蔡侯申　昭侯】
　　公族蔡叔　公子燮【亦曰司马燮】　公子履　世子有【亦曰隐大子】　子元　子干　公孙姓　公子驷　公孙猎　公孙辰　公孙霍【亦曰公孙旴】　公孙翩　文之锴【附】
　　朝氏大师子朝　公孙归生【亦曰声子子家】　朝呉
　　许十三【姜姓】
　　诸公庄公　穆公【亦曰许男新臣　许叔】　僖公【亦曰许男业】　昭公【亦曰许男锡我】　灵公【亦曰许男甯】　悼公【亦曰君买】　许男斯　元公【亦曰许男成】
　　公族世子止【亦曰大子止】
　　诸臣百里　许围
　　曹十四【姬姓】
　　诸公桓公【亦曰曹伯终生】　庄公【亦曰世子射姑曹伯射姑】　僖公【亦曰赤】昭公【亦曰曹伯班】　共公【亦曰曹伯襄】　文公【亦曰曹伯寿】　宣公
　　【亦曰曹伯庐】　成公【亦曰公子负刍曹伯负刍】　武公【亦曰曹伯滕】　平公【亦曰曹伯须】　悼公【亦曰曹伯午】　声公　隐公　靖公【亦曰曹伯露】曹伯阳
　　公族曹羁　公子首　公子欣时【亦曰子臧】　公孙防　公孙彊
　　诸臣僖负羁　侯獳　翰胡
　　莒十五【已姓】
　　诸公兹防公　纪公【亦曰君庶其】　渠丘公【亦曰季佗莒子朱】　犂比公【亦曰君密州买朱鉏】　展舆【亦曰莒展】　着丘公【亦曰莒去疾莒子去疾】郊公　共公【亦莒　舆庚】莒子狅
　　公族莒挐【亦曰莒子之弟拏】　大子仆【亦曰莒仆】　公子务娄　公子灭明　公子意恢　公子铎
　　诸臣莒庆　瞀胡　牟夷　蒲余侯兹父　乌存　苑羊牧之
　　邾十六【曹姓】
　　诸公邾仪父【亦曰邾子克】　邾子琐　文公【亦曰邾子蘧蒢】　定公【亦曰邾子貜且】　宣公【亦曰邾子牼】　悼公【亦曰邾子华】　庄公【亦曰邾子穿】隐公【亦曰邾子益】
　　公族捷菑　公孙鉏　大子革　公子何
　　诸臣庶其　畀我　羊罗　徐鉏　丘弱　茅地　邾快　黑肱　夷射姑　茅夷鸿【亦曰茅成子】
　　呉十七【姬姓】
　　诸君寿夣【亦曰呉子乘】　诸樊【亦曰呉子遏】　余祭【亦曰戴呉】　夷昧【亦曰夷末句余】　州于【亦曰君僚】　阖庐【亦曰公子光　呉光　呉子光】　夫差公族公子札【亦曰季子　季札延州来季子】　公子党　蹶由　公子苦雂　公子掩余　公子烛庸　大子诸樊　夫槩王　子山　大子终累　王子姑射　大子友　王子地　王孙弥庸　公子庆忌
　　诸臣屈狐庸　寿越　伍员【亦曰子胥】　鱄设诸　偃州员泄庸　王犯　徐承　胥门巢　展如　行人且姚寿于姚　申叔仪　伯嚭【亦曰大宰嚭　子余】
　　越十八【姒姓】
　　君句践
　　公族公子仓　大子适郢
　　诸臣常寿过　胥犴　寿梦　灵姑浮　畴无余　讴阳　诸鞅　臯如　后庸
　　滕十九【姬姓】
　　诸公滕侯　宣公【亦曰滕子婴齐】　昭公　文公　成公【亦曰滕子原】　悼公【亦曰滕子宁】　顷公【亦曰滕子结】　隐公【亦曰滕子虞母】
　　薛二十【任姓】
　　诸公薛侯　献公【亦曰薛伯谷】　襄公【亦曰薛伯定】　君比　惠公【亦曰薛伯夷】
　　二十一【姒姓】
　　诸公侯　伯　子　桓公【亦曰伯姑容】　孝公【亦曰伯匄】　文公【亦曰伯益姑】　平公【亦曰伯郁厘】　悼公【亦曰伯成】　僖公【亦曰杞伯过】
　　小邾二十二【曹姓】
　　诸公郳黎来　小邾子　穆公
　　公族郳甲
　　臣小邾射
　　杂小国二十三
　　纪纪侯　公族纪季　臣裂繻【亦曰子帛】
　　虢虢公忌父　虢公林父【亦曰虢仲】　虢叔　虢公丑臣祝应　宗区　史嚚　舟之侨
　　虞虞公　公族虞叔　臣宫之竒　井伯
　　邢邢侯
　　鄫鄫子　鄫子　公族世子巫【亦曰大子巫】
　　北燕简公【亦曰北燕伯欵】
　　南燕仲父
　　宿宿男
　　须句须句子
　　郕郕伯【亦曰大子朱儒】
　　郜郜子
　　郯郯子
　　介葛卢
　　鄅鄅子
　　谭谭子
　　遂　诸族因氏　颌氏　工娄氏　须遂氏
　　莱共公浮柔　臣王湫　正舆子
　　萧萧叔【亦曰萧叔大心】　萧同叔　臣还无社
　　偪阳偪阳子
　　滑滑伯
　　黎黎侯
　　梁梁伯　臣卜招父
　　荀荀侯
　　贾贾伯
　　芮芮伯万
　　息息侯
　　谷谷伯绥
　　邓邓侯吾离　祁侯　臣骓甥　甥　养甥
　　随随侯　随侯　臣少师　季梁
　　赖赖子
　　子
　　顿顿子　顿子　顿子牂
　　胡胡子髠　胡子豹
　　唐惠侯　成公
　　沈沈子揖　沈子逞　沈子嘉
　　罗　臣伯嘉
　　夔夔子
　　州淳于公【亦曰州公】
　　防防子
　　徐徐子章羽【亦曰章禹】　臣仪楚
　　舒舒子平
　　宗宗子
　　舒鸠舒鸠子
　　钟吾钟吾子
　　巴巴子　臣韩服【亦曰巴行人　巴客】
　　麇麇子
　　姜戎吾离　戎子驹支
　　陆浑陆浑子
　　戎蛮戎蛮子嘉　戎蛮子赤
　　骊戎骊戎男
　　北戎　臣大良　少良
　　无终无终子嘉父　臣孟乐
　　长狄缘斯　荣如　简如　侨如　焚如
　　赤狄潞氏潞子婴儿　臣仲章　酆舒
　　白狄白狄子
　　肥肥子緜臯
　　鼓鼔子防鞮【亦曰防鞮】
　　国名补遗二十四
　　任　颛臾　项　郭　葛　根牟　鄟　邿　向　极于余丘　夷　铸　牟　章　阳　密　鬻　戴
　　共　圭　沈　姒　蓐　黄　焦　杨　耿　霍　魏杜　偪　冀　韩　崇　鄀　申　鄾　厉　江
　　黄　道　栢　房　不羹　贰　轸　郧　绞　蓼六　英氏　权　吕　苏　桐　淮夷　巢　舒蓼舒庸　庸　羣蛮　濮【亦曰百濮】　卢戎　夷虎　东夷隂戎　茅戎　徐吾氏　九州戎　杨渠泉臯伊雒之戎　戎州己氏　大戎　小戎　犬戎　山戎　戎【处宋卫间者】　狄【亦曰翟与赤白别】　北狄　赤狄甲氏　留吁　铎辰　廧咎如　东山臯落氏　鲜虞【亦曰中山】
　　引古二十五
　　古帝大皥　炎帝氏　黄帝氏【亦曰帝鸿氏】　少皥氏【亦曰金天氏　挚穷桑】　高阳氏【亦曰颛顼氏】　高辛氏　陶唐氏【亦曰后帝　尧】有虞氏【亦曰虞帝　舜】
　　帝族浑敦【帝鸿不才子】　重　该　修　熈【少皥四叔】　穷竒【少皥不才子】　昧【少皥子】　允格　台骀【二人昧子】　苍舒　隤敳梼戭　大临　尨防　庭坚【亦曰臯陶】　仲容　叔达【以上高阳子八恺】　梼杌【亦曰鲧　高阳不才子】　祝融【亦曰犂　高阳子】　伯奋仲堪　叔献　季仲　伯虎　仲熊　叔豹　季貍【以上高辛子八元】　阏伯　实沈【二人高辛子】　幕　瞽瞍【二人舜祖父】臣族缙云氏【黄帝官】　饕餮【亦曰三苗　缙云不才子】　凤鸟氏　鸟氏　伯赵氏　青鸟氏　丹鸟氏　祝鸠氏　鵈鸠氏　鸤鸠氏　爽鸠氏　鹘鸠氏【以上少皥】　大岳【亦曰四岳】后夔【亦曰乐正　二人尧官】　伯封【亦曰封豕夔子】
　　古侯国
　　共工氏句龙【亦曰后土　共工氏之子】　烈山氏柱【亦曰稷　烈山氏之子】大庭氏　　豕韦氏【彭姓】　郇瑕氏　　有仍氏【疑即夏有仍】　有飏叔安　豢龙氏董父【叔安裔子】　季萴
　　夏王禹　啓　相【亦曰夏后相】　少康　后杼【亦曰季杼】　孔甲【亦曰夏后】　夏后臯　桀　臣女艾　靡【夏遗臣事羿】
　　商王契　相土　汤　大甲　盘庚　帝乙　纣　臣伊尹　箕子
　　夏商侯国
　　昆吾　　仍【亦曰有仍】　有缗　　过　　　戈
　　有穷后羿【亦曰夷羿】　武罗　伯因　熊髠　尨圉【羿四臣】寒伯明　寒浞【亦号有穷】　浇【亦号有过】　豷【亦号戈　二人浞子】　椒【浇臣】　斟灌　　斟鄩　　有鬲氏　鬷夷氏　观扈　　　骀　　　岐　　　御龙氏刘累
　　豕韦氏【刘累之后代彭姓者】　姺　　　邳　　　黎
　　东夷　　逢伯陵　奄　　　密须　　阙巩甲父　　封父　　蒲姑氏　商奄　　燕
　　肃慎　　崇　　　亳　　　唐叔虞　杜
　　周先王后稷【亦曰弃】　不窋　高圉　亚圉大王　王季　文王【亦曰皇祖文王】　武王　成王　康王　昭王穆王　厉王　宣王　幽王　携王【幽王少子】　臣周任史佚　蘓忿生　檀伯达　辛甲　陶叔　召康公【亦曰召公召伯】　召穆公　祭公谋父　仲山甫
　　西周侯国
　　东虢虢仲　虢叔　　管管叔　　　聃聃季【亦曰司空】北郜　雍　　毕　　丰　　郇　　防　　应蒋　　茅　　胙　　邶　　鄘　　郐　　豳
　　传引列国之祖
　　呉大伯　虞仲【亦曰仲雍又爲虞之祖】
　　虢虢叔【是爲西虢】
　　鲁周公【亦曰大宰】　鲁公【亦曰禽父伯禽】　公　献公　武公卫康叔【亦曰司寇烈祖】　王孙牟　武公
　　蔡蔡叔　蔡仲【亦曰胡】
　　曹曹叔振铎
　　晋唐叔【亦曰大叔虞】　燮父　靖侯　僖侯
　　齐大公【亦曰大师】　丁公【亦曰吕伋】
　　宋微子啓　厉公　戴公　武公　弗父何【厉公兄】　正考父【何之曾孙孔父嘉之父也是爲孔子七世祖】
　　陈箕伯　直柄　虞思【亦曰有虞氏　舜后夏商以来世爲虞国】　虞遂伯戏　虞阏父　胡公
　　薛奚仲　仲虺
　　楚鬻熊　熊绎　若敖　蚡冒
　　夔熊挚
　　南燕伯鯈











　　左传事纬前集卷七
　　钦定四库全书
　　左传事纬前集卷八　　　灵璧知县马骕撰左传事释
　　通用
　　传　去声训也续也递也传也又音啭驲车也
　　解　上声音蟹地名人名去声作懈又悟也
　　説　去声作税入声作悦或作脱
　　徼　平声音邀求也又作邀又音骄幸也
　　女　上声作汝去声纳女于人也
　　厌　平声作餍上声作掩入声作压
　　适　入声作嫡又作谪又音的定也
　　费去声音味人姓音秘人名又邑名
　　观　上声国名去声台类又卦名
　　向　上声人名去声音饷地名又人姓
　　比　平声音皮人名去声音避党也
　　防　入声作猝又子律反终也
　　任　平声人名又当也又佞也上声孕也
　　闲　本从月俗从日非平声音闲暇也去声与也错也
　　隙也
　　差　平声音钗呉子名去声音嘬较也又病除也射　入声音石射之也又音亦人名又律名又音夜亦
　　人名
　　辟　本音碧法也君也又除也去声作譬又作避入声
　　作辟又作僻
　　几　平声微也尚也近也危也又几防又人名去声作
　　冀
　　耆　上声音旨去声作嗜
　　属　入声音烛联也托也
　　质　去声作贽又相赘也
　　祭　去声音瘵邑名又人姓
　　两　上声作掚去声乘也疋也
　　齐　平声作斋去声作剂
　　要　平声作腰又求也劫也
　　税　去声音退追服也入声作脱
　　鍼　平声音钳人名地名
　　莫　去声作暮入声音陌
　　罢　平声音皮人名又作疲
　　免　去声作絻音问又人名
　　难　平声音那又去声艰也
　　麇　平声作羣上声音稇作□
　　乗　去声车也又同车也
　　施　去声与也又音异及也
　　贾　上声音古去声作价
　　还　平声音旋师还也
　　雍　去声作壅又地名
　　虚　平声作墟音区
　　共　平声作恭又作供
　　食　去声音嗣食人也
　　应　平声国名又当也
　　且　平声音疽人名
　　思　平声音顋作防
　　卷　平声音权地名
　　从　去声侍也或作纵
　　句　平声作勾又作劬
　　员　平声音云人名
　　羮　平声音郎邑名
　　爽　平声作骦骏马名
　　纯　平声音屯地名
　　识　去声音志作志
　　中　去声当也注的也
　　姓　平声音生人名
　　道　去声作导又言也
　　部　上声作防
　　乡　去声作向
　　塞　去声音赛
　　贯　去声作惯
　　衰　平声音崔
　　党　上声音掌
　　县　平声系也
　　谷　上声奴走反
　　孙　去声作逊
　　奉　上声作捧
　　饮　去声饮人也
　　百　入声作陌
　　冯　平声作慿
　　枕　去声枕之也
　　竟　上声作境
　　辂　去声作迓
　　路　作辂本音
　　傅　去声作附
　　鞠　平声作芎
　　趣　入声音促
　　桀　入声作磔
　　推　平声他囘反
　　妃　去声作配
　　菑　平声作灾
　　内　入声作纳
　　校　去声作效
　　亨　平声作烹
　　艾　去声作刈
　　渎　去声音豆
　　只　上声音防
　　召　去声作邵
　　颇　平声偏也
　　责　去声作债
　　敖　去声作傲
　　焦　平声作憔
　　载　上声年也
　　蓼　入声音六
　　将　平声音锵
　　称　去声副也
　　张　去声作胀
　　洒　上声作洗
　　大　去声作太
　　冒　入声音墨
　　斐　平声人姓
　　叶　入声音摄
　　坛　上声音善
　　蕰　去声作蕴
　　陈　去声作阵
　　招　平声音韶
　　感　入声作憾
　　不　上声作否
　　蒲　平声作匍
　　伏　入声作匐
　　鬻　入声作粥
　　关　平声音弯
　　奸　平声音干
　　震　平声作娠
　　蛇　平声音移
　　着　入声直略反
　　率　入声音律
　　矜　平声作鳏
　　创　平声作疮
　　索　入声山责反
　　介　去声作个
　　借　去声作慈夜反
　　盖　入声音合
　　舎　上声作舍
　　取　去声作娶
　　信　平声作伸
　　居　平声音基助语
　　逢　平声音厐人姓
　　否　上声音丕
　　植　去声音治主将也
　　陶　平声音遥
　　焞　平声音吞
　　阙　入声作掘
　　行　去声廵视也
　　訾娄　音资虑
　　扶伏　作匍匐
　　直音
　　人部　　儋【担】傒【兮】儳【谗】鯈【防】傁【叟】佻【挑】偻【吕】伛【妪】僔
　　【撙】伉【亢】俪【丽】儁【俊】
　　刀部　　劓【刈】刿【贵】刜【勿】刲【奎】箾【朔又箫】剌【辣】刺【次】劖
　　【惭】
　　女部　　嬀【规】姞【吉】嫠【厘】姺【跣】婼【绰】姆【茂】嫳【撇】嫚【慢】婤【周】妵【他口反】姶【罨】娵【苴】媵【孕】妘【云】娠【身震二音】
　　口部　　咺【烜】嘷【豪】唁【彦】啧【责】咋【泽】唶【借】咮【昼】嗾【叟】呴
　　【吼】呰【紫】嗀【黒角反】
　　土部　　塿【力斗反】塈【戏】堙【因】圻【祈】圬【乌】塓【觅】垩【恶】埙
　　【暄】埴【直】墉【庸】坻【止】瘗【意】墠【善】塴【逋邓反】
　　广部　　廧【墙】庀【嚭】庈【琴】廑【觐】
　　彡部　　耏【而】彤【同】
　　巾部　　帻【责】帬【裙】
　　尤部　　尨【芒】尪【汪】
　　弓部　　弢【叨】彄【抠】弭【米】
　　心部　　惏【力南反】憖【鱼觐反】惎【忌】悝【恢】悛【诠】懻【记】慆
　　【滔】
　　手部　　抶【叱】擐【患】掀【轩】摦【话】掎【几】捘【逡】捥【蜿】挐【袽】挶
　　【掬】撊【僩】抒【黍】掫【诹】撎【意】掚【两】
　　月部　　脤【肾】脰【豆】朐【渠】胹【而】膇【坠】胠【区】肓【荒】腯【突】膈
　　【传作鬲】腶【段叚别】【迄】膊【博】防【转】
　　木部　　櫕【攅】栎【历】櫜【高】榼【磕】朾【汀】樗【枢】杙【弋】枵【嚣】橜【掘】橁【春】檛【柤】柲【秘】棼焚柤【查】柣【迭】桔【结】榇【衬】椓【琢】枹【浮】槖【托】柞【昨】楯【吮】柷【触】栫【荐】柎【附】楄【骈】棫【域】樠【朗】擕【醉】梼【桃】栉【侧乞反】
　　水部　　湨【古阒反】潍【维】泂【迥】汜【似】汜【凡又泛】泠【伶】漷【郭】洮【桃】泜【帝】汋【酌】淖【閙】溷【慁】洧【伟】浞【浊】汾【文】沈【昌枕反】泞【甯】滍【雉】洎【寄】渻【省】涌【勇】澨【筮】浒【虎】泱【央】沨【冯】濩【护】汭【遂】湫【啾】澶【蝉】
　　火部　　荧【荣】焜【昆】熸【尖】焮【衅】【翺】燠【郁】燀【阐】焞【纯】炖
　　【屯】燬【毁】
　　日部　　旰【干】昳【绖】昵【尼质反】
　　欠部　　欿【大感反】歜【徂感反】歂【传】
　　支部　　敔【语】敳【五才反】
　　毛部　　牦【厘】毳【蚩瑞反】
　　方部　　旐【兆】旝【桧】
　　牛部　　犣【猎】荦【洛】犫【防】牼【坑】牷【全】
　　犬部　　獳【奴候反】狝【跣】猈【皮】犴【岸】防【绰】獒【敖】
　　歹部　　殱【纎】殣【堇】
　　目部　　睅【莞】眢【寃】瞢【懵】瞀【茂】矔【贯】眕【轸】瞒【鳗】睔【棍】眅
　　【攀】眚【省】瞫【审】睢【虽】
　　玉部　　玤【棒】瑗【院】瑱【震】瓘【贯】璵【予】璠【烦】瓒【才賛反】玦【决】珽【挺】珧【姚】珌【必】璗【荡】璆【求】璜【黄】瑰【囘】防【角】
　　石部　　碏【鹊】砭【悲亷反】磔【责】
　　部　　祓【弗】祧【挑】禜【咏】禖【梅】祏【石】祲【侵】祊【必彭反】祔
　　【附】禚【酌】禋【因】祟【粹】
　　田部　　畚【本】畤【止】畛【珍】町【挺】
　　禾部　　秬【巨】秣【末】穮【标】秕【鄙】稗【败】秆【干】稡【卒】
　　穴部　　窌【溜】窀【屯】穸【夕】窋【竹律反】竀【柽】窆【陂騐反】
　　疒部　　瘅【亶】痎【皆】痁【苫】瘈【制】痤【嵯】瘥【嵯】瘯【簇】癈【废】皿部　　盬【古】盥【管】
　　瓦部　　甍【萌】甗【彦】
　　糸部　　繄【衣】纁【勲】组【祖】絓【卦】絷执纴【壬】繻【须】纥【辖】绋【弗】綪【茜】缱【谴】绻【劝】缚【符约反】繇【由】絻【问】缦【谩】绠【梗】缒【坠】紞【都感反】　纮【宏】綖【延】繂【律】絿【求】缗【民】繠【蘃】防【篆】縠【斛】缕【吕】纩【旷】
　　竹部　　筚【必】笄【鸡】笫【子】
　　虫部　　螭【痴】蚠【忿】蝥【矛】蟜【乔】虿【嘬】【域】螽【中】蝝【缘】蚡
　　【粉】蠜【烦】蜚【非】虺【卉】
　　缶部　　罍【雷】罋【瓮】【防】防【莺】
　　羊部　　牂【臧】羯【讦】羭【俞】
　　衣部　　襚【遂】襘【桧】衵【日】裯【稠】袪【区】袆【辉】袲【侈】褚【贮】艸部　　荐【在甸反】蔿【伟】蕰【温】蔇【忌】菅【奸】苌【长】萑【丸】葴【斟】莸【犹】蔑【灭】莬【徒】芮【遂】苴【葅】堇【谨】菁精爇【如悦反】茷【肺】蓐【辱】菆【邹】茀【弗】萩【秋】茢【列】蔉【衮】茸【戎】萴【则】藟【累】萚【托】芈【米】韡【伟】蓼【了】防【伟】
　　虍部　　【】虒【斯】
　　足部　　跞【歴】跪【求委反】蹊【兮】蹲存跗【附】踣【匐】跦【朱】蹯
　　【烦】躗【火怪反】跳【调】跸【必】踬【志】蹋【沓】
　　言部　　谍【牒】讟【读】譆【僖】谂【审】訽【诟】謟【滔谄别】
　　走部　　趯【剔】趡【翠轨反】　赳【九】防【爰同】
　　邑部　　邘【于】郕【成】郰【邹】鄟【专】郓【运】鄋【搜】鄇【侯】邶【佩】酀【燕】鄑【滋】酁【谗】郐【桧】鄣【章】郠【梗】鄎【息】郧【云】郹【鴂】邽【圭】酆【丰】邿【诗】鄐【蓄】鄸【蒙】郳【倪】鄫【绘】鄀【若】鄗【敲】邲【必】鄍【冥】鄤【瞒】鄬【伟】鄢【烟】鄵【糙】郏【夹】鄏【辱】邬【坞】郜【告】郇【荀】酅【兮】鄄【绢】郤【隙】【沈】鄩【寻】鄾【忧】邗【寒】邧【阮】郦【离】
　　辵部　　逖【剔】遄【传】遒【酋】逷【剔】迋【旺又诳】迸【北孟反】簉【初救
　　反】
　　车部　　轘【患】軘【屯】轏【栈】軷【跋】辖【】挽【晚】翚【辉】辀【舟】轝
　　【预】軨【令】辐【福】轶【逸】轑【辽】軥【劬】
　　贝部　　赗【讽】賸【剰】蒇【阐】
　　豕部　　豷【意】豭【加】
　　角部　　觵【古横反】觩【虬】
　　豸部　　貜【躩】防【区】
　　见部　　觊【冀】觎【于】
　　金部　　铤【挺】鏚【戚】镞【簇】鉏【锄同】鑋【磬】铍【披】锲【挈】銔【坏】锡
　　【扬锡别】镳【标】锴【楷】镈【博】錞【队】
　　门部　　阎【檐】阏【遏】闬【扞】闳【】閟【秘】阚【勘】闉【因】阒【苦鴂反】
　　阕【缺】
　　阜部　　隰【习】隤【頽】陉【刑】阪【反】陴【皮】隧【遂】隈【煨】隃【同逾】雨部　　霣【陨】霤【溜】
　　隹部　　雃【牵】雂【钳】睢【苴】
　　页部　　□【资】颌【阁】颉【曵】颀【祈】纇【类】颗【苦果反】頯【葵】颔【五感
　　反】
　　食部　　饘【旃】饕【叨】餮【鉄】馌【叶】飧【孙】饯【践】餫【郓】
　　革部　　鞶【盘】【伟】巩【拱】鞬【肩】鞮【低】韅【宪】靷【孕】靽【半】鞞
　　【丙】鞛【布孔反】鞘【肖】鞫【匊】
　　风部　　飂【溜】飏【扬】
　　马部　　骀【台】駹【厖】騑【非】驲【日】驺【邹】骓【追】駵【留】
　　斗部　　阋【呼歴反】阚【喊】鬬【俗闘同】
　　髟部　　髽【查】髢【替】髲【避】鬒【轸】
　　韦部　　韎【昧】韠【必】
　　鬼部　　魑【鸱】魅【昧】
　　鸟部　　鹢【逆】鸜【瞿】鹆【欲】瞗【疽】鹘【胡骨反】鸧【仓】鴳【晏鷃同】鷩【鼈】鹪【追】鴶【戞】鵴【匊】鷷【尊】鶅【淄】鵗【希】鳻【文】鶞【春】防【鸢同】鹜【木】鹬【聿】
　　鱼部　　鳣【专】鲔【伟】鲦【条】鲿【常】鲂【房】鱄【专】防【秋】
　　黑部　　黡【奄】黰【轸】黝【于九反】
　　鹿部　　麀【忧】麕【均】麇【均】麋【糜】麤【粗】麄【与粗同】麑【迷】鼠部　　鼬【又】鼷【兮】鼯【吾】
　　部　　赢【盈】臝【裸】羸【雷】
　　齿部　　齮【倚】龀【衬】齹【嵯】
　　杂部　　屝【吠扉别】鼆【猛】圄【语】匜【移】斚【假】喦【岩同】衁【荒】勦【子小反】匕【比】蠲【捐】寪【伟主偷上黄声】罥【绢】嘏【贾】戭【衍】玈【卢】矞【聿】赭【者】厎【旨】殳【殊】鬷【宗】奊【絜】卣【酉】翣【啑】骼【格】馘【虢】喾【酷】












　　左传事纬前集卷八
