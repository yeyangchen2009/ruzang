　　钦定四库全书　　　　　经部五
　　春秋经解　　　　　　　春秋类
　　提要
　　【臣】等谨案春秋经解十二卷宋崔子方撰子方涪陵人字彦直号西畴居士晁说之集又称其字伯直葢有二字也朱尊经义考称其尝知滁州曽子开为作茶仙亭记经解诸书皆罢官后所作考子方宋史无传惟李心传建炎以来系年要録称其于绍圣间三上疏乞置春秋博士不报乃隠居真州六合县杜门著书者三十余年陈振孙书録解题所载大略相同朱震进书劄子亦称为东川布衣彞尊之说不知何据惟永乐大典引仪真志一条云子方与苏黄游尝为知滁州曽子开作茶仙亭记刻石醉翁亭侧黄庭坚称为六合佳士殆彞尊误记是事故云然欤考子方着是书时王安石之说方盛行故不能表见于世至南渡以后其书始显王应麟玉海载建炎二年六月江端友请下湖州取崔子方所着春秋传藏秘书绍兴六年八月子方之孙若上之是时朱震为翰林学士亦有劄子上请当时葢甚重其书矣子方自序云圣人欲以绳当世之是非着来世之惩劝故辞之难明者着例以见之例不可尽故有日月之例有变例慎思精考若网在纲又后序一篇具述其疏解之宗防大抵推本经义于三传多所纠正如以晋文围郑谓罚其不防翟泉以郕伯来奔为见迫于齐以齐侯灭莱不书名辨礼记诸侯灭同姓名之误类皆诸家所未发虽其中过泥日月之例持论不无偏驳而条其长义实足自成一家所撰凡经解本例例要三书通志堂经解刋本仅有本例今从永乐大典裒辑成编各还其旧自僖公十四年秋至三十二年襄公十六年夏至三十一年永乐大典并阙则取黄震日抄所引及本例补之其他本例所释有引伸此书所未发或与此书小有异同者并节取附録而卷袠书名则并遵宋史至子方原书经文已不可见今以所解防证知大略皆从左氏而亦间有从公谷者故与胡安国春秋传或有异同焉乾隆四十六年九月恭校上
　　总纂官【臣】纪昀【臣】陆锡熊【臣】孙士毅
　　总　校　官【臣】陆　费　墀





　　春秋经解自序
　　始余读左氏爱其文辞知有左氏而不知有春秋也其后益读公羊谷梁爱其论説又知有二书而不知有春秋也左氏之事证于前二家之例明于后以为当世之事与圣人之意举在乎是矣然考其事则于情有不合稽其意则于理有不通意者传之妄而求之过欤乃取春秋之经治之伏读三年然后知所书之事与所以书之之意是非成败襃贬劝戒之説具在夫万有八千言之间虽无传者一言之辩而春秋了可知也或曰舍三传则春秋之事不见不见其事而自为之説是诬也虽然彼恶知三家之善诬也哉或先经以始其事或后经以终其説曰某日为某事某人为某辞其详至于数百千言又臆圣人之意此某事也讳之而后云某也此某为之也欲有所见而后云某也观之经则简畧而难知寻之传则明白而易见故后之学者甘心于见诬而有志之士虽有疑于其説欲质之而莫得其术于是是非蜂起各习其师务立朋党以相诋訾甚于操戈防而相伐也岂不悲哉彼恶知古今虽异时然情之归则一也圣贤虽异用然理之致则一也合情与理举而错诸天下之事无难矣且尝谓圣人之辞至约也然而不惧后之人惑者何也恃情与理以自托其言而传之于后世后之贤者亦恃情与理而能知圣人于千百世之上而不疑六经之传由此道也且圣人之有作欲以绳当时之是非着来世之惩劝使人皆知善之可就而罪之可避也故明着之经今曰考之经而无见必待传者之説而后明是圣人之经徒为虚文而已且圣人岂必后世有三家者为之传乎其无为传则春秋遂无用于世矣假如圣人知后世必有为之传者岂不曰吾经之不明则传者得为异説以纷纶吾辞吾辞将不信于后世安得不为此虑也耶是故其辞必完具于一经之间其事必完具于一辞之中虽然圣人岂敢以一辞之约而使后世之人晓然知吾之所喻哉故辞之难明者则着例以见之例不可尽也则又有日月之例焉又有变例以为言者然后褒贬是非之意见矣夫事之多变则辞之不同例之不一与日月之叅差不齐盖不可胜视及其慎思而精考则若网在纲举而振焉顺乎其有条理也圣人以辞与例成其书以情与理而自托其言则所以虑后世者亦至矣辞与例其文也情与理其质也文质不备君子不为完人文质不备春秋不为完经世之学者舍情理而专求乎辞例之间是以多惑而至于失也左氏之失也浅公羊之失也险谷梁之失也迂左氏求圣人之意而不得一皆以事言之而畧其褒贬故常取于近而失之浅公羊谓圣人欲以成后世法必有惊动人之耳目而难言者故常志于难而失之险谷梁谓圣人苟致意焉不当浅近易知必有委曲而深者故常求于逺而失之迂虽然是三家之失其又有説左氏自以为所传当时之事足以取信于后世虽失之浅而不嫌公羊谷梁自以为传当时之事畧矣不得不为险迂之论以自见呜呼学圣人之道而方且以自见为心宜其不合而多失也今余非固薄三家之论以为三家之论不去则学者之疑不决而圣人之经终不可复见故度当时之事以情考圣人之言以理情理之不违然后辞可明而例可通也于经之下各析而解之名曰春秋经解噫后之君子其有意于情理之説乎吾言其有取焉尔其无意于情理之説乎吾言其有罪焉尔









　　朱震劄子二通
　　故东川布衣崔子方当熈宁间宰相王安石用事不喜春秋之学正经三传不列学官是时颍隂处士常秩号知春秋尽讳其学追逐时好况不知者乎逮于元丰习已成俗莫敢议其非者而子方独抱遗经闭门研究着春秋经解本例例要三书相为表里自成一家之言以遗子孙人虽云亡其书尚存欲望朝廷下平江府于崔若家缮冩投进
　　翰林学士知制诰兼侍读兼资善堂翊善朱震先奉指挥准中使降出崔子方春秋经解一十六册令震校正者震契勘熈宁元丰间王安石独任私意诬蔑圣经春秋大典不得列于学官一时学者以治春秋为讳而子方独抱遗经闭门讲习专意著述究见本防而自成一家非特立独行之士不能如此今子方虽没其后尚存欲望敷奏特赐旌褒以劝来者奉圣防与一子恩泽

　　钦定四库全书
　　春秋经解卷一　　　　　宋　崔子方　撰隐公
　　春秋何以始于隐公昔孟子有言世衰道微邪説暴行又作臣弑其君者有之子弑其父者有之孔子惧作春秋又曰王者之迹熄而诗亡诗亡然后春秋作考乎其时验乎行事则始隐之义可得而知矣平王东迁周室衰微黍离既降而诗不作隐桓篡弑而鲁国乱文武之道坠地而周公之业衰矣孔子伤周道之不复愍圣王之不作于是修鲁史以明是非正褒贬而代赏罚上以承三圣之绪下以着万世之宪使乱臣贼子有所畏忌而不敢窃发此春秋所为作而始隐之义也
　　元年春王正月
　　春秋谓一年为元年元者本也谓一月为正月正者正也言人君即位必奉元以端本体正以从事也古之人君莫不然故书称大甲元年正月上日是也【按大甲元年语见书序】春秋之义惟书王于二者之中而后圣人之意见矣虽然春秋因鲁史而成文而春秋不为鲁作其文则鲁史而其义则有王者之法存焉故孟子曰春秋天子之事也是以于岁之首必书王以见赏罚之事必自王者出故曰元年春王正月也其先曰元年春而后曰王正月何也盖事必继月以见其年则鲁君之年而其事则有王法治之云尔然则隐何以不书即位凡弑君不即位也盖不以其道终犹不能即位云尔闵不书即位亦是也按春秋不即位者有二弑君不即位继弑君亦不即位弑君不即位不得以其道终也继弑君不即位不忍以其道始也
　　三月公及邾仪父盟于蔑
　　仪父名也微国之君未王命例不书爵而名介葛卢郳犂来是也何以知仪父之为名公孙归父季孙行父之徒皆名尔且天子之元士视附庸宰咺石尚皆元士而名之则附庸之君未王命而书名者盖其宜也其后王命则曰邾子克而列于小国矣传乃谓始与公盟故襃而字之【按此公羊传説也此书凡引三传统谓之传盖以三传习见之文不复别白今仍其旧】则桓公与仪父盟于趡又何以襃之耶春秋襃贬代王者之赏罚赏罚不可轻用而传者轻以襃贬与人岂圣人之意哉周官虽有盟载之事然诗刺君子屡盟则夫不自信而区区以盟诅相要者春秋之所讥也公始即位不能自信而顾与邾为盟卒又渝之故不日以见讥公盟例日
　　夏五月郑伯克段于鄢
　　克仅胜之谓也犹曰郑伯败段于鄢云尔以见段之有徒众而与郑伯敌也郑伯不胜其母之故致段失道而弗制至于用兵仅能逐之则郑伯之胜段难矣春秋欲见其事故变杀之名而谓之克也夫兄弟之间且至于用兵见郑伯之失教也不称弟段失为弟之道矣虽然何以知段之为弟盖圣人以六经相为表里叔于田之诗存则段为弟可知矣春秋微国之败例月段之有京以其众敌犹之微国故例亦月也
　　秋七月天王使宰咺来归惠公仲子之赗
　　宰姓咺名天子之上士也凡天子之上士例称名刘夏石尚之徒是也此盖与宰周公宰渠伯纠称宰者异矣仲子者何惠公之妻而隐之母何以不称夫人继其先君不称夫人不疑也则异乎秦人归僖公成风之襚矣成风不继之庄公妾不得继其先君母以子贵故继之僖公云尔王使荣叔归含且赗不称天王以天王之尊而下赗诸侯之妾以王为不天矣而惠公仲子之赗于王无讥焉则其为夫人明矣然则何以不称諡古者妇人犹质或諡或不諡是以春秋内女皆不諡惟宋共姬则諡内夫人虽諡而仲子则不諡且如左氏称惠公元妃孟子亦不諡也故仲子之不諡无足疑者而或者遂以不諡为妾辞成风定姒亦妾耳而皆称諡何哉【按书王始此故称天王非无讥也隐母之说尤无据】
　　九月及宋人盟于宿
　　春秋之例大国之卿书名其大夫称人于内亦然然内不可以称鲁人故没而不书直目其事而已
　　冬十有二月祭伯来
　　祭国伯爵天子之上大夫而有国者也不称使不目其事以为私行也为天子之大夫而私觌诸侯罪矣故月之以见讥凡来例时
　　公子益师卒
　　【按本例云失日后内大夫卒不书日者并同】
　　二年春公会戎于潜
　　不正公之会戎故不月以见讥公会例月【按本例云兼讥丧会】
　　夏五月莒人入向
　　无骇帅师入极
　　无骇我大夫之未命氏者也向极皆附庸微国
　　秋八月庚辰公及戎盟于唐
　　凡外盟例月与戎盟则例时公盟例日与戎盟则例月春秋尊中国而贱外裔详畧之例当然也桓二年戎盟不日是其例矣此变例而日之盖以深讥乎公之始与戎好也夫外裔交侵中国背叛礼义弛絶事变将穷君子有忧焉记春秋之始而有以启乎外裔者隐公之罪也
　　九月纪裂繻来逆女
　　春秋之例天子曰逆王后诸侯曰逆女大夫曰逆某姬今裂繻来逆女知其为君逆也然则何以不称使不正其不亲迎故不与使也逆王后自天子之辞言之逆某姬自我之辞言之逆女女通称也盖交言之此尊卑之异辞也【按程传云亲迎者迎于所馆岂委庙社适他国乎此条讥不亲迎误】
　　冬十月伯姬归于纪
　　妇人既嫁外父母家而内夫家故谓嫁曰归而谓归曰来其出也有归宗之义故其谓出曰来归也
　　纪子帛莒子盟于密
　　子帛盖裂繻字也当时之辞也传曰盟于密鲁故也鲁人以其为我而盟故贵而字之史从而书焉当时以为宠而春秋因之以见其恃贵专命之罪云尔裂繻受命逆女为鲁之故而遽与莒盟则其恃贵而专命可知矣故凡春秋诸侯之臣有变名而字者皆见其专僭之罪也【按本例云离盟不月后不书月者并同】
　　十有二月乙卯夫人子氏薨
　　隐之妻也不书葬盖未葬也以桓王之崩七年而后葬则子氏未葬或有故尔隐之薨犹不葬则夫人遂不得葬乎
　　郑人伐衞
　　三年春王二月己巳日有食之
　　其不言朔不食朔也【按后序云日食不系朔与日者阙也与此自相违异】
　　三月庚戌天王崩
　　夏四月辛卯尹氏卒
　　二传曰尹氏从二传为尹氏当时之辞也春秋因之以讥其世焉昭二十三年书尹氏立王子朝二十六年书尹氏以王子朝奔楚皆讥世卿专权之祸又诗称尹氏大师王谓尹氏则尹氏世卿也久矣故知因当时之辞明矣凡天子之大夫卒不赴其有好于我则赴王子虎刘卷是也今尹氏于鲁未有好而赴之见尹氏之世而专明矣不然春秋之前有好于鲁乎
　　秋武氏子来求赙
　　赙丧事之用非所求也求之为言未必得之辞也讥在周矣其称武氏何见其世也犹尹氏之称也其曰子盖未命者未命而且出使则世可知矣不称使见武氏之专也不然王在丧不命使欤
　　八月庚辰宋公和卒
　　春秋之义尊天子卑诸侯抑大夫故凡日月之例因尊卑以为之详畧而莫有同者惟天子崩公薨诸侯卒与内大夫内女卒则莫为之例盖以为人之善恶见于其行事亦无俟于卒葬而后为襃贬故其或日或不日或月或不月皆因当时赴告之详畧与旧史之完阙而书焉且春秋于他事必谨日月之例而独于卒葬则自天子至于大夫尊卑外内一皆同之凡以见其不为例尔使后之学者于此不以例考则春秋可通而无至于惑矣且诸侯不以日卒者三十六而多在曹滕邾莒之小国如曹之书卒者十而其不日者九岂非小国赴告之礼不备欤不然何曹之不日者独多也
　　冬十有二月齐侯郑伯盟于石门
　　癸未葬宋穆公
　　春秋诸侯之葬八十六其得日者才十有二而已何其阙之多也春秋之乱惟征伐会盟之事是急而所谓卒葬之重事犹或畧之是以赴告之不备如此且又一国之事一使之失辞则其日月遂不可复知夫以天王之尊其不赴崩者三不赴葬者七况诸侯乎故诸侯不赴卒与赴卒而不赴葬者盖不可胜数由是言之则葬之阙日何足多怪且其得日者十二而皆在齐晋宋衞之大国岂非大国然后赴告之礼为备欤盖春秋于此不以着例然后阙之多不嫌也凡书葬之例不言某葬某公而言葬某某公者内辞也以见赴告之使来吊赙之礼往以鲁恩义所及而后葬之也如公子遂如晋葬晋襄公公孙归父如齐葬齐惠公叔弓如宋葬宋平公之类是也其不书其人则使者微不道焉故也其不葬者外不来赴内不往会策书不得而纪焉
　　四年春王二月莒人伐杞取牟娄
　　春秋之志或曰侵或曰伐此司马九伐之法二者而已司马之法因其罪而为之名春秋之时征伐自诸侯大夫出岂能以义正人之罪哉然其取二者何也曰伐者以人为主曰侵者以地为主盖斩伐其人民则谓之伐侵掠其土地则谓之侵伐非不侵也以斩伐多者言之侵非不伐也以侵掠多者言之周官之法贼贤害民则伐之负固不服则侵之贼贤害民者有其人故伐其人负固不服者恃其地故侵其地亦春秋之意也虽然凡师之出其杀人者多其取地者少故春秋书侵者才六十而书伐者至于二百一十三也今曰莒人伐杞取牟娄盖既行斩伐而又取其邑也取邑则侵不足以言之矣外伐例时此为下戊申月也凡先事不当月而下事当日与月者则于先事月之着事之先后不嫌也其诸类此
　　戊申衞州吁弑其君完
　　州吁何以不氏与族非公子而未命氏者也凡弑君卿书名大夫称人士则畧而不书弑君之恶不贬而自见故文无所贬夫君虽不道臣不得而弑也故亦无累君之文直目其事而已而三家之传务为异説以失圣人之意使后世奸臣贼子得以借口而为乱者三家啓之也【按三家异説如左氏宣四年传云凡弑君称君君无道公羊文十八年传云称国以弑者众弑君之辞谷梁成十八年传云称国以弑其君君恶甚矣之类】且易曰臣弑君子弑父非一朝一夕之故其所由来者渐矣由辩之不蚤辩也则夫被弑之君春秋岂固与之是以内弑君不书即位犹曰不能终其位云尔
　　夏公及宋公遇于清
　　周官有朝觐宗遇会同之礼春秋之时文不足也故一皆谓之朝会而所谓遇者特志其相遇而已礼记所谓未及期相见曰遇者是也当是时诸侯不信期会失时故有未及期而相见者犹诗所谓邂逅相遇云尔凡遇之志皆讥也故不月公之行以见之
　　宋公陈侯蔡人衞人伐郑
　　秋翚帅师会宋公陈侯蔡人衞人伐郑
　　翚何以不称公子为弑隐公贬也于是时翚未有罪何遽贬乎盖曰是隐之罪人耳虽然以理言之当于弑隐之后贬然见于桓之世方书其族以见桓与之同恶而不以为罪故不得不于隐之篇贬也或以为大夫之未命氏者误矣且诸侯之子称公子公子之子然后始命以氏今翚固公子也何以谓之未命氏乎则其为贬明矣
　　九月衞人杀州吁于濮
　　州吁弑君其不以国讨之辞言之何也州吁自立为君矣称人以杀以见弑君之罪举国之人皆得杀之云尔其地者何也州吁知国人将谋已不安其位故避难于濮春秋不失其实焉齐人杀无知则不月此加月见衞人不即讨贼逾八月而后仅能杀之云尔讨贼例时
　　冬十有二月衞人立晋
　　嗣子有常位未有书立者此书立又不称公子见其不正而不当立也书曰衞人立晋盖曰衞国之人立之耳于义则非所宜立矣尹氏立王子朝亦是也虽然春秋之时以不正而立者多矣何独于此乎见之春秋于其有争夺之患然后正名分以治之如突归于郑郑忽出奔衞曹羁出奔陈赤归于曹莒去疾入于莒莒展舆出奔呉公伐齐纳子纠齐小白入于齐之类是也
　　五年春公观鱼于棠
　　二传曰观凡搜田之事不言公搜于比蒲搜于昌间之类是也今观鱼称公与公狩于郎同义见公独行而不与国人同之也不正公之独行故不月以见讥
　　夏四月葬衞桓公
　　秋衞师入郕
　　入重辞也夫以兵入人之国必败其城郭犯其宗社辱其君臣以入为重故谨而日之是以大国次国皆以日入惟小国微国然后以月入郕次国而不日入何也春秋入灭之例有当日月而不日月者以为其国有以自取之今郕不以日入知郕之有罪焉尔传曰衞之乱也郕人侵衞故衞师入郕夫利人之国之乱而欲得志焉者取祸之道也春秋深恶其为故不月与日以见讥
　　九月考仲子之宫初献六羽
　　仲子隐之母也隐有孝心故别为其母立宫而祭之此古人所以戒祀无丰于昵而后世有原庙者起于此乎传曰天子八佾诸公六佾诸侯四佾献六羽僭诸公也初者始事之辞立宫立武宫讥非所立也此不曰立仲子之宫盖兼讥献六羽考仲子之宫故献六羽也考宫例日其不日以见讥
　　邾人郑人伐宋
　　螟
　　【按本例云星孛雨雹雨木冰无冰螟螽之类不着例于月有之则月志于时有之则时志志事之实见灾之久近异之疎数也】
　　冬十有二月辛已公子彄卒
　　宋人伐郑围长
　　六年春郑人来输平
　　二传曰输平当从二传为输平输犹致也盖郑人欲致成于我也夫平之为义所以释前日之怨鲁于郑有狐壤之耻郑于鲁有见伐之怨二国于是交怨方是时鲁亦大国也郑固欲求好于鲁恐鲁以前日之怨而未听故来输平鲁于是受之越明年而郑伯使宛归祊又明年为中丘之会相与伐宋又明年为时来之会相与入许至桓公元年郑伯以璧假许田而盟于越矣此足以见郑人输平之意也而传谓堕其成者误矣夫狐壤之耻见伐之怨前日之成固已败矣何为更致使而告絶也哉暨齐平及郑平书已平也此未平也来致平之意而已其不言郑伯使何也春秋于凡卿来则以君命言之于人则否盖卿尊矣不以君命言之则嫌也人则微也不以君命言之不疑矣
　　夏五月辛酉公会齐侯盟于艾
　　秋七月
　　冬宋人取长
　　围邑逾年而后取甚之故志之也
　　七年春王三月叔姬归于纪
　　内女嫁于大夫者不归叔姬嫁于纪季是不归者也而归之何也纪之亡纪季能以酅入齐为齐附庸犹不失有国而叔姬能以妇道自终不失为微国夫人故贤而归之也春秋之例始嫁于诸侯其终见出而来归者始亦不书归不成为妇也郯伯姬杞叔姬是也始虽不嫁诸侯其终犹不失有国而能以妇道自终者则始亦书归纪叔姬是也此春秋褒贬之深意矣【按齐子叔姬见出始亦不书归崔解未及】
　　滕侯卒
　　【按本例云失日凡外诸侯卒不书日月者并同】
　　夏城中丘
　　内城之也周之四五月夏之二三月方春之时农事始作而用城邑讥夺民时也传者谓凡城之志皆讥似误矣夫城郭之不完不足以为国然则凡城者当视缓急使民以时而已
　　齐侯使其弟年来聘
　　秋公伐邾
　　春秋之例以日月为详畧是故详中夏而畧外域详大国而畧小国详内而畧外详君而畧臣详所重而畧所轻故凡公之所有事者皆以月志其事之重者则以日志盖谨而详之事尊亲之义也其变例者讥也不然欲有所见而云尔此公伐而不月何也公始即位与邾结好而盟今乃亲伐之不正公之始渝盟而亲伐故不月以见讥
　　冬天王使凡伯来聘戎伐凡伯于楚丘以归
　　春秋之例以某归者服之也执而以归者力不足也故以归者名执而以归者不名凡伯不名知其执而以归者也其不言执不与戎人执天子之使也其言伐见凡伯之有徒众也书曰天王使凡伯来聘戎伐凡伯于楚丘以归再言凡伯若异事然见凡伯之既聘归而后戎伐之也曰于楚丘见衞之不能衞天子之使也
　　八年春宋公衞侯遇于垂
　　三月郑伯使宛来归祊庚寅我入祊
　　凡来归邑未有言入者见郑伯虽使来归之而未定于我盖人民之虑疆之政必待我入然后定也且入邑未有言我者盖上言郑伯归祊下遂言入祊则疑于郑伯入之故加我焉以别之也夫郑伯守天子土地而轻以与人我不度义而受之皆罪矣故加日月以见讥入邑归邑例皆时【按本例云邑人不賔用师入之】
　　夏六月己亥蔡侯考父卒
　　辛亥宿男卒
　　春秋诸侯皆以名卒盖其始嗣位而来告其后或有会盟朝聘交好之事故名在策书及其卒也得以书其名盖慎终也不然则否是以不名卒者七其三在滕其四在杞薛秦宿秦固罕与鲁通而宿特一见于春秋至于滕薛杞皆小国岂或始嗣位而失于赴告其后会盟不与朝聘不时名不载于诸侯之策故其卒不得而书也彼其于交好之义亦薄矣是以不以名卒者七而未有书葬者见鲁亦未尝往会故也
　　秋七月庚午宋公齐侯衞侯盟于瓦屋
　　外盟不日传谓诸侯之参盟于是焉始故谨而日之然则凡羣诸侯之盟而莫益于事者岂春秋所与哉
　　八月葬蔡宣公
　　九月辛卯公及莒人盟于浮来
　　公与大国之大夫盟则辞为之讳避耻也及晋处父盟不称公是也大国彊与我盟矣公与小国之大夫盟则辞不为之讳不嫌也小国之人非敢盟我我固与之盟尔
　　螟
　　冬十有二月无骇卒
　　春秋内大夫卒三十而阙日者三盖于是不以日月为例然后阙之不嫌矣虽子卒犹有阙日者也
　　九年春天王使南季来聘
　　周官时聘以谕诸侯之志则天王使南季来聘可也然终春秋之世王之聘鲁者七而鲁之臣如京师者五则鲁事周之礼可知矣鲁之所以事周之礼薄而周之所以答鲁之礼厚皆失之也故春秋志之以见诸侯之强而王室之弱也凡王使例月此不月以见讥其诸类此
　　三月癸酉大雨震电庚辰大雨雪
　　雨雪震电例不日嫌二者同日故别言之周之三月夏之正月而震电非其时志异也
　　挟卒
　　夏城郎
　　农事方兴而造土功讥失时也
　　秋七月
　　冬公会齐侯于防
　　当是时桓公羽父相与谋乱公顾不能靖内难至于身弑而不知乃比年数与齐郑逺会见公之失所务也故不月以见讥十一年时来之会亦犹是矣
　　十年春王二月公会齐侯郑伯于中丘
　　防与时来之会则畧之以见讥中丘之会则不讥何也防与时来逺矣而中丘内地且彼逺来会我我无辞焉于公可以无讥矣七年夏城中丘知中丘之为内地也时来郑地防宋地説者以防为鲁地误矣盖不知今年夏始败宋师而后取防也
　　夏翚帅师会齐人郑人伐宋
　　六月壬戌公败宋师于菅
　　不战而曰败未得乎战也宋师之出报翚之伐也
　　辛未取郜辛巳取防
　　郜防皆宋邑继之于败宋师之下知其为宋邑也以见公乘人之败浃旬之间而取二邑故书日以见讥取邑例时
　　秋宋人衞人入郑
　　宋人蔡人衞人伐戴郑伯伐取之
　　当是时宋大国也郑不能事大乃与齐鲁比而伐之致宋丧师而失二邑此宋所以怒而入郑也郑之见入有以自取之矣郑尚不知自咎乃复掩其不备而取三国之师春秋恶焉故不月与日以见讥宋衞既去郑乃与蔡人同伐戴郑伯欲报见入之怨故从而伐之掩其不备而取三师焉与取宋师取郑师同义而传者谓郑伯因人之力伐戴而取之误矣戴小国也春秋之例国不言取而言灭灭重辞也无彼之辞也犹火之灭而无见矣取易辞也有彼之辞也言取是于彼而已矣
　　冬十月壬午齐人郑人入郕
　　郕伯爵盖次国也故日而后入之然则五年衞师入郕其不日者有以见讥明矣
　　十有一年春滕侯薛侯来朝
　　夏公会郑伯于时来
　　秋七月壬午公及齐侯郑伯入许
　　【按本例云公不能靖内难而顾入人之国亦不知务矣故加日以见讥】
　　冬十有一月壬辰公薨
　　公薨何以不地弑也不书弑讳之也有所不忍言也何以不书葬内弑君不葬君弑国乱不得其葬也凡弑君之证有四不书即位继弑君亦不书即位薨不地不葬是也










　　钦定四库全书
　　春秋经解卷二　　　　　宋　崔子方　撰桓公
　　元年春王正月公即位
　　春秋之例继弑君不言即位盖曰先君居是位也不得以其道终则已不忍即其位焉尔桓继弑而即位何也桓弟弑兄臣弑君夺其位而有之则亦无事于不忍矣春秋从而书之以见其意且春秋贱桓于桓之事未有讥焉书即位见其大者不治故也
　　三月公会郑伯于垂
　　郑伯以璧假许田
　　其曰假当时之辞也是知其不可而为之者然春秋不正其名何也夫以物当物是易矣岂曰假之云乎春秋于桓无讥直书其事而义自见焉何言乎许田盖许国之田而在鲁者耳隐公之季年与郑伯入许而逐其君当是时宜有分田焉故在鲁者犹谓之许田也郑人欲修其封疆则鲁之许田固郑人之所欲矣如此而后得其实而三家之説则谓非以璧假田也郑以泰山之祊而易鲁朝宿之邑也天子在上诸侯不得以地相与故为之讳而以璧假为文又非许田讳取周田而繋之许也嗟夫春秋之作所以明当时之是非着褒贬而代赏罚以惩劝于后世今以国恶之故而为之讳乃诡其事而没其实使是非不明褒贬不着而后世不知赏罚之所在而不为之惩劝岂圣人之心哉且凡春秋之所为讳者必将有见也或以其辞而见之或以他事而见之未有没其实焉故善观春秋者以情度当世之事以理逆圣人之言未有不得者也【按章如愚山堂考索引林氏云文武子孙孰非有功而亲者安得皆有朝宿汤沐之邑盖祊近鲁故郑庄来归以结鲁许田鲁隐伐许所得故乘鲁桓簒立而胁取之也意盖本此】
　　夏四月丁未公及郑伯盟于越
　　秋大水
　　冬十月
　　二年春王正月戊申宋督弑其君与夷及其大夫孔父孔父字也何以不名当时之辞也盖孔父擅贵而专国国人称之不敢以名而以字云尔故春秋因之以见其事焉惟其擅贵而专国此督弑君而遂及孔父也
　　滕子来朝
　　【按本例云桓弑逆之人诸侯所共恶今滕子实始修礼而朝事之故加月以见讥】
　　三月公防齐侯陈侯郑伯于稷以成宋乱
　　成犹平也与周官调人以民成之之成同义其言以成宋乱何辞不必言以而加以焉伪辞也当时之辞也且防于薄释宋公次于聂北救邢皆不言以此独言以者知其为伪也夫桓公之不肖知宋之乱奸臣惧讨公观衅而动兾得所利故与齐陈郑为稷之防而谋之病其无名乃曰吾为此防用之平宋乱而已三月而为防四月而取鼎其间于宋之事未有与焉然则斯防以平宋乱为名而志在于得赂矣书以成宋乱于上书取郜大鼎于下则贪伪之迹较然不疑岂假吾讥贬之文而后见之防是以孔子因当时之辞而直书之以不没其实焉与书以俟陈人蔡人同意
　　夏四月取郜大鼎于宋戊申纳于大庙
　　桓无讥亦直书其事而已宗庙之事故以日志也
　　秋七月杞侯来朝
　　桓之不肖弑君自立固宜诸侯所疾也侯乃屈体而朝焉岂小事大有所不得已与然又不能尽礼以事之轻侮不肖之人自取兵入之祸以杞侯为过矣桓无讥讥其与桓者而已不月入而月侯之朝凡以见讥故也【按下文入实书月此云不月误】
　　蔡侯郑伯防于邓
　　九月入
　　传曰入讨不敬是也彼有以自取之矣讥在杞侯也犹卫师入郕宋人卫人入郑讥在郕郑也是不月者也春秋以例见者不疑矣且春秋有所谓大国者晋宋齐秦之属是也有所谓次国者陈蔡卫郑之属是也有所谓小国者曹许邾杞之属是也又有所谓附庸防国者向极鄫鄅之属是也故春秋之例于小国则畧于次国则详于大国益详而于附庸防国则益略独于其事之尤重然后详焉以为有国者之祸莫重于入防故小国与防国之入灭例皆月凡以着其重也
　　公及戎盟于唐
　　冬公至自唐
　　凡公行致者臣子之辞也殆其往而喜其反故观其致之疏数则时之盛衰君之贤否可考而知矣隐之不致者例也桓之不致者故也何则当春秋之始天下未至于甚败乱鲁犹有周公之遗徳而隐又贤君其行不至于甚危其臣子以为安故隐凡十一出而未有致者至桓之不肖内行簒弑之祸天子不能讨诸侯不能禁肆然不忌数出为防假田受赂背盟助簒亲不类之人叛天子之命其行皆甚恶未有一不可致者也然其不致者可知矣盖曰桓弟弑兄臣弑君而立乎其位危莫甚焉则其余莫足致也且以为其义不足以臣子致焉尔虽然非事君亲之义故以其甚危者三而致之以教后世为臣子者不可以恶逆絶其君父也是以莫危于背中国而亲外裔伐正而助簒逆与入人之国而见杀故此与戎盟则致十六年伐郑则致十八年丧至自齐则致也见臣子以是为惧矣桓与戎盟固罪也则致隐与戎盟亦罪也则不致春秋贱桓故以不致隐者而致桓然后知桓之行皆在所致其不致者故也春秋之义不嫌同辞故隐以不致为美桓以不致为恶也善观春秋者亦深考其志而已矣其致何以不月盖其盟也略则其致也亦畧春秋之例也【按本例云内地例不致其致者例不月文十七年至自谷定十年至自围成是也唐内地】
　　三年春正月公防齐侯于嬴
　　夏齐侯卫侯胥命于蒲
　　其曰胥命何盖相命也古者朝觐宗遇防盟之礼皆同于王及周之衰诸侯强大国自为政上无所出命下无所禀令防遇不同于王盟约各私其国于是有相见郤地之防未及期相见之遇涖牲防血之盟皆非先王之制也然犹有主其事者故春秋因而为之法凡防者外为主及者内为主如曰公防某侯于某彼欲防也彼为主焉如曰公及某侯防于某我欲防也我为主焉则主者制命而主之者听命今曰胥命于蒲则齐侯卫侯失宾主之道也盖二君者不能相下莫适为主防遇之礼不修盟约之好不讲苟然以事相命而已是匹夫之行也故春秋志之以见讥焉
　　六月公防侯于郕
　　秋七月壬辰朔日有食之既
　　公子翚如齐逆女
　　三家皆谓翚与桓弑隐者也于春秋有见焉故翚两见于隐之篇而皆贬其族是也盖曰是隐之罪人耳夫弑君之罪终不可赦今于此则称公子何也盖桓公与之同恶不以为罪反亲任之使出聘逆女故文无所贬而义自见焉夫春秋于桓无讥则与之同恶者亦不讥矣盖不讥所以深恶之也春秋之例逆夫人例月以为国之重事惟不正其使大夫逆然后不月以见讥然则公子翚之逆女例不月也
　　九月齐侯送姜氏于讙
　　诸侯非民事不越境而齐侯送姜氏于讙见齐侯之失正矣讙鲁地
　　公防齐侯于讙夫人姜氏至自齐
　　翚之逆女其反也不以翚致何也夫人得见乎公矣致夫人而已是以知公防齐侯于讙为受夫人也
　　冬齐侯使其弟年来聘
　　有年
　　书有年书大有年书饥书大饥此系有国者忧喜而书也有年以仅喜而书大有年以甚喜而书则饥以仅忧而书大饥以甚忧而书也凡人之于喜也缓其于忧也迫圣人之书辞亦如之五谷皆熟书有年有是年也盖人有食然后能保其天年故其书辞也亦缓五谷不登而书饥饥者防也盖人之饥则死矣故其书辞也迫君子于其言无所苟如此
　　四年春正月公狩于郎
　　隐公观鱼于棠则不月以见讥桓公狩于郎则犹月何也桓无讥直书其事而义自见矣
　　夏天王使宰渠伯纠来聘
　　其曰宰渠伯纠何也宰官渠国伯爵纠名也是天子之卿而为冢宰者也冢宰统乎政事通命于四海今且下聘诸侯失其职矣与称宰周公同义又天子之卿未有名者夫桓之罪天子所当诛而冢宰得行其事者也今固不能而又躬来聘之以纠为罪矣故名以恶之且桓无讥讥其与桓者而已春秋讥杞侯来朝与伯纠来聘其余朝聘则不讥何也朝聘或有国事不得巳者春秋亦讥其可讥者而已无秋冬盖阙也其诸类此
　　五年春正月甲戌己丑陈侯鲍卒
　　甲戌之下或有他事史之阙文不可复补故孔子存之以见史氏之阙遗而传信于后世故曰吾犹及史之阙文也而传以为陈乱而再赴然则是鲁史之旧文鲁史当时所闻见必审择而书之岂敢着两日之例哉且三年七月称壬辰朔推而数之则甲戌当是四年十二月二十一二而已丑当是此年正月六七假如再赴自当以两月书则知其不然也然则甲戌日误而事阙明矣圣人欲传信于后世如此
　　夏齐侯郑伯如纪
　　外相如不书此以起齐之灭纪也夫齐郑大国而乃朝于纪此其意欲以窥纪明矣传曰齐侯郑伯朝于纪欲以袭之是也
　　天王使仍叔之子来聘
　　武氏不言之子仍叔言之子何也曰武氏子知其为武氏之子也曰仍叔子则未知其为仍叔之子也故加之焉以见之其曰仍叔之子何父老子代从政也其子不名非天子之命士不以名通也春秋以是为讥矣
　　葬陈桓公
　　城祝丘
　　秋蔡人卫人陈人从王伐郑
　　此王伐郑而三国从也其不首王伐郑何也以天王之尊而从三国之防者伐郑春秋之所不与故以略言之也其曰蔡人卫人陈人从王伐郑于王略辞也又不月王之行所以见讥焉尔
　　大雩
　　春秋祭祀之事或书或不书何也盖常事不书非常则书有所讥焉则书与变而合于礼则书书大雩者二十一以非常而书也论语称暮春者春服既成风乎舞雩谓建辰之月也传称龙见而雩盖苍龙之宿昏见东方谓建已之月也三月四月春夏之交万物始茂待雨而长故噫嘻之诗序云春夏祈谷于上帝是也夏之三月四月周之五月六月也故春秋未有书五月六月而雩者盖常事不书故也
　　螽
　　冬州公如曹
　　为天子之三公者也外相如不书此为下寔来起也
　　六年春正月寔来
　　寔犹是也言州公如曹是欲来鲁故也不再言州公承上文间无异事不疑矣不正其妄交诸侯故月之以见讥【按本例云州公自曹犹以好来于我故书来然以月志则其来奔不疑矣】
　　夏四月公防纪侯于成
　　秋八月壬午大阅
　　蔡人杀陈佗
　　其曰杀陈佗讨贼之辞也佗弑君者也与齐人杀无知卫人杀州吁同例不直曰佗而曰陈佗以蔡人杀之不得不举国也春秋以弑君之辞讨贼而传者谓佗杀太子免似误矣弑君何以不书陈不以赴鲁史不记春秋不得而书焉诗春秋皆传当时之事相为表里墓门之诗序曰陈佗不义恶加于万民夫一人之恶而加于万民也非弑君而何【按陈佗弑君之説三传及诸儒皆无之崔氏亦以例决之耳】
　　九月丁卯子同生
　　猗嗟之诗存则子同生之义可考而知也
　　冬纪侯来朝
　　传曰纪侯来朝请王命以求成于齐是也
　　七年春二月已亥焚咸丘
　　咸丘鲁邑内叛不听故焚之也然其为虐已甚故日之以见讥
　　夏谷伯绥来朝邓侯吾离来朝
　　诸侯失地则名谷伯邓侯盖失地之君也其言朝何彼以朝礼来我不得不与之朝也
　　八年春正月己卯烝
　　天王使家父来聘
　　夏五月丁丑烝
　　礿祠烝尝之祭见于经者惟烝尝而不及礿祠郊社之祭见于经者惟郊而不及社故知常事不书有所讥焉则书故也春烝矣夏又烝其以讥亟明矣
　　秋伐邾
　　冬十月雨雪
　　周之十月夏之八月而雨雪志异也
　　祭公来遂逆王后于纪
　　是盖纪迫齐人之难来谘谋于鲁鲁为之求纳女于王以结王援故祭公逆王后而先至于鲁也其曰祭公来遂逆王后于纪以见鲁实主其事云尔然则何以不称使祭公受命逆王后而因至乎鲁也
　　九年春纪季姜归于京师
　　逆曰王后自天子之辞言之归曰季姜自纪之辞言之王后之行何以不月自纪言之故略也
　　夏四月
　　秋七月
　　冬曹伯使其世子射姑来朝
　　周礼诸侯之世子誓于天子则下其君礼一等未誓则以皮帛继子男则世子射姑用朝礼可也春秋于文无讥焉
　　十年春王正月庚申曹伯终生卒
　　夏五月葬曹桓公
　　【按本例云僣礼而葬者加月以见讥也小国之葬例时春秋变例者九而四在曹盖曹之出防序盟常居郑卫之后邾滕之前以为次国则不足以为小国则其尤也故例与小国差异宜其僣礼者独多也不然曹固得从次国例耶按此与经解卒葬不着例违异】
　　秋公防卫侯于桃丘弗遇
　　其曰弗遇何卫侯约防而意变故不欲防公也与齐侯弗及盟同意公防例月其不月不成为防也桓之防独于此不月盖亦以例言之
　　冬十有二月丙午齐侯卫侯郑伯来战于郎
　　彼欲战也不约而来战不约之战罪矣郎鲁地
　　十有一年春正月齐人卫人郑人盟于恶曹
　　是齐侯卫侯郑伯也彼三国恃强陵我不约而来战又复同盟以固其恶春秋恶焉故贬而人之然不于其来战贬何也欲见称人以盟者实诸侯也且外人盟例时此加月焉然后三君之贬不疑矣
　　夏五月癸未郑伯寤生卒
　　秋七月葬郑庄公
　　九月宋人执郑祭仲
　　祭仲字也当时之辞也春秋有因当时之辞以见褒贬者多矣称字之例如纪子帛宋孔父子哀华孙之徒是也盖祭仲实郑之权臣擅贵而专国国人称之不敢以名而以字云尔彼以字赴史以字书春秋因其实以见罪焉夫能出君而纳不正如反手之易则祭仲之权可知也而传者谓春秋书字以为褒误矣彼独不因其事以观之乎夫突宋出也宋人之所欲立宋以为不得祭仲则忽不可出而突不得立故执祭仲以要之仲不能以已殉国守节而死难于是废正立庶徇人之私彼其得罪宜何如则无为称字以褒之也故知因当时之辞以见恶明矣善观春秋者因事以考圣人之辞因辞以推当时之事则事可以无疑而辞可以不惑矣
　　突归于郑
　　突不称公子见其不当立也不冠以国见挈乎祭仲也其言归何得其所也此宋奉之则何以不言自宋归先书宋人执郑祭仲继之以突归于郑则宋有奉焉可知矣且祭仲为之援则何以不言复归仲在外也见仲之胁乎宋也
　　郑忽出奔卫
　　忽已立矣何以不称郑伯未逾年之君不以爵称也卫侯为孙林父所逐则不名以臣逐君天下之大恶故不以罪君而长乱臣也郑忽见逐于祭仲则名之何也忽不称爵又不书名则莫知其为忽矣故春秋之例欲有所见者不嫌也然则何以不称郑子以见未逾年而失位者不成为君尔
　　柔防宋公陈侯蔡叔盟于折
　　蔡叔蔡侯之弟也盖蔡侯无子立其母弟以继世者耳使直书曰某侯之弟则不见其继世直书曰世子则不见其为弟故变文而谓之叔以见之凡书某侯之弟者继君之弟也今曰某叔是继国之辞矣与书某世子同义然则何以不名名之则将书曰蔡叔某称叔某则于字嫌矣圣人不疑于后世如此陈侯溺卒而招不称弟郑伯寤生卒卫侯元卒而忽与蒯聩犹称世子则弟以继君而世子以继国明矣
　　公防宋公于夫钟
　　冬十有二月公防宋公于阚
　　十有二年春正月
　　夏六月壬寅公防纪侯莒子盟于曲池
　　二传曰纪侯当从二传纪侯防鲁莒以谋齐难故也
　　秋七月丁亥公防宋公燕人盟于谷丘
　　八月壬辰陈侯跃卒
　　公防宋公于虚
　　冬十有一月公防宋公于
　　丙戌公防郑伯盟于武父
　　丙戌卫侯晋卒
　　十有二月及郑师伐宋丁未战于宋
　　孰与战与宋战也城下之战也凡战未有举国者举国而战知其为城下之战矣不言败未及乎败也传谓与郑人不和而战且明年鲁又防郑伯与宋公战然则鲁郑非不和明矣
　　十有三年春二月公防纪侯郑伯已已及齐侯宋公衞侯燕人战齐师宋师卫师燕师败绩
　　何以不地于鲁也于鲁则何以不言来战来战者彼欲战也及者何我欲战也是役也纪侯之谋也于郎则地而此不地城下之战也可言战于宋不可言战于鲁春秋之例将尊师少称将将卑师众称师将卑师少称人将尊师众称某帅师今战称人而败称师何也凡称师以败者甚败也称人以败者未至乎甚败也不言败者未败也外内一辞耳
　　三月葬卫宣公
　　夏大水
　　秋七月
　　冬十月
　　十有四年春正月公防郑伯于曹
　　无冰
　　周之正月夏之十一月当是时无冰志异也
　　夏五
　　阙月字又此下当有他事亦阙之盖来盟例时故知月下有他事也
　　郑伯使其弟语来盟
　　秋八月壬申御廪灾乙亥尝
　　常事不书壬申御廪灾乙亥尝见以灾之余而事宗庙志不敬也且桓无讥而七年焚咸丘八年烝与此尝则讥何也于桓躬行之事则不讥于国中之事犹讥焉盖讥其为国者而已岂以一桓公之故而弃书鲁国哉
　　冬十有二月丁巳齐侯禄父卒
　　宋人以齐人蔡人卫人陈人伐郑
　　四国之人为宋所用也四国无利于伐郑矣
　　十有五年春二月天王使家父来求车
　　孔子正取假之名于季氏曰君取于臣谓之取今不曰取而曰求知非所取也求之为言未必得之辞也讥在周也以天王之命而下求其讥明矣
　　三月乙未天王崩
　　夏四月己巳葬齐僖公
　　五月郑伯突出奔蔡
　　郑世子忽复归于郑
　　忽未逾年而失国不成为君故其归复曰郑世子且见忽之当立故也其言复归何内有援也凡言归者得其所也入者自外入而已未得其所也自某归入者某有奉焉故也复归复入者内有援焉故也归入者外辞也复者内辞也有复之者也其褒贬善恶各随其事见焉此春秋之例也
　　许叔入于许
　　许叔许君之弟也不曰许男之弟而曰许叔继国之辞也犹蔡叔之称尔传载郑庄公入许之辞曰奉许叔居许东偏以抚柔此民向使许君有世子自当奉许世子不当奉许叔也则许叔之立而继世明矣是归而为君者也然则何以不言归自隐公之季年三国入许其后歴十四年而许复见于此信传者之言则郑固有许矣许叔居于东偏因突忽争国之乱然后得入于许其始入也岂遂得其所哉此所以不言归而言入也
　　公防齐侯于艾
　　邾人牟人葛人来朝
　　春秋之例天子之防者称人大国之大夫称人小国之卿亦称人降而至于四外则其君乃称人而已牟葛盖淮夷之国今称人而来朝知其为君也邾君不能从中国而下同牟废先王之典礼故亦从而外之
　　秋九月郑伯突入于栎
　　其曰入未得其所也诸侯出而去国与入而得国者皆名谨之也卫侯入于夷仪不名见未得乎国也郑伯突入于栎亦未得国则何以名当是时郑忽已入而立矣故不得不名突以见之其后突之得国与忽之出亡皆不见何也彼不以告鲁史不记春秋不得而书焉
　　冬十有一月公防宋公卫侯陈侯于袲伐郑
　　先防而后伐也伐郑所以纳突也然则何以不言纳郑伯突入于栎矣
　　十有六年春正月公防宋公蔡侯卫侯于曹夏四月公防宋公卫侯陈侯蔡侯伐郑
　　曹之防所以谋伐郑也且陈蔡卫三国数防而莫适序何也盖其防则主防者为之方是时上无方伯诸侯之防莫能相下争为长雄故其先后不齐如此至二伯之后诸侯少序矣然而亦以国之大小彊弱为等而不正王爵焉故虽侯伯之尊有不得先伯子男者春秋因之以着当时之乱而垂信史于后世至于欲有所见然后圣人之辞见焉
　　秋七月公至自伐郑
　　桓防不致致其甚者也且突始以宋人之故刼郑而得立又不能守位而出奔今复入栎以逼郑其为簒恶已甚公乃与诸侯两兴伐郑之师以求纳突是抑正而助恶也公内弑其君外助人为乱长恶不悛曽不自省以桓之行为危甚故春秋致之见臣子以是为惧矣
　　冬城向
　　十有一月卫侯朔出奔齐
　　十有七年春正月丙辰公防齐侯纪侯盟于黄
　　二月丙午公防邾仪父盟于趡
　　五月丙午及齐师战于奚
　　六月丁丑蔡侯封人卒
　　秋八月蔡季自陈归于蔡
　　蔡季盖蔡侯之母弟而继世者也故封人卒则季归于蔡而为君矣十一年盟于折曰蔡叔此曰蔡季叔与季皆次也岂兄死而弟及乎而传者谓凡称季称叔者皆字也嘉之也贤之也考其所事未有以取贵于春秋然则何为字之贤而嘉之乎其不然明矣
　　癸已葬蔡桓侯
　　凡诸侯葬称公者皆僣也惟蔡桓称侯以葬盖与其不失礼桓侯之见与则诸公之僣者罪矣
　　及宋人卫人伐邾
　　冬十月朔日有食之
　　不日阙也此天变固无事于褒贬然则春秋之日月固有阙者而传谓不言日夜食也是亦凿矣
　　十有八年春王正月公防齐侯于泺
　　公与夫人姜氏遂如齐
　　不言及非公意也言与见公宠夫人许其往而与之俱焉尔
　　夏四月丙子公薨于齐丁酉公之丧至自齐
　　隐桓闵皆弑也其不言弑讳之也隐闵之弑以不地而知之今桓公弑于齐则地何也外内辞也于内不地痛之也有所不忍言也于外而地怨也言之以致怨于彼也虽然为之讳必将有见焉庄公不书即位知其继弑君也丧入则致生而往死而归莫痛乎其以丧至也
　　秋七月
　　冬十有二月己丑葬我君桓公
　　凡外葬以内往葬为辞内葬以外来葬为辞不直言葬某公而言葬我君某公加我君以见外之来葬也凡弑君不葬而桓葬何也桓弑于外于内未有乱焉犹得其葬焉尔然桓之十八年其不书王者十四何也桓无王也春秋书王盖以王法治诸侯之事春秋贱桓于桓之事未有致意焉一皆以例而书故其出不讥其至不致书即位以如其意盖曰是不足以王法治之云尔故去王以见之使其以王法治之耶则桓之罪自当诛絶于春秋当时无王不能治也夫大者不治则其小者乌足治防是以出不讥至不致书即位以如其意焉凡以见不以王法治之故也然而四书王者何也元年春王正月公即位此盖以例而书见其大者不治也二年十年十八年三书王凡桓之篇非独桓事亦有他诸侯之事存焉故春秋于桓之事不治于诸侯之事则治之不书王者以贱桓其书王者以治诸侯也元年书王以例书为桓也二年书王以正始十年书王以正中十八年书王以正终为诸侯也且春秋不为鲁作岂以一桓公之恶而絶天下诸侯防








<经部,春秋类,崔氏春秋经解>
　　钦定四库全书
　　春秋经解卷三　　　　　宋　崔子方　撰庄公
　　元年春王正月
　　庄公不言即位知桓公之弑也
　　三月夫人孙于齐
　　此奔也内讳奔犹曰辞孙而去云尔且夫人已在齐矣而此复言孙于齐何见夫人之久于齐也何以知夫人不于此始孙乎先君之防既葬嗣君之立既逾年鲁国之难已定而夫人有君母之尊于内可以无畏矣则无为于此复孙也且夫人与公同出而公弑其敢以鲁内难未定而归乎其不然明矣然则何以必于三月焉书之夫人其以是月始自齐反于鲁乎故于其将反而书之以见夫人之久于齐者得罪于鲁而不敢入故春秋因责弑君之罪贬其氏姓而曰夫人孙也贬夫人者或去姓或去氏或氏姓俱去焉何也盖妇人之称必以氏姓姓正本也氏旁出也妇人既有其父母家而又有其夫家此所以兼氏姓而称之欤故春秋之例于其不得于父母家则贬其姓于其不得于夫家则贬其氏其两不得焉者则氏姓俱贬穆姜出姜皆从君于防娶此不得于夫家者也故贬其氏焉而曰妇姜哀姜之孙齐人杀之此不得于父母家者也故贬其姓焉曰夫人氏至于文姜外淫其兄内杀其夫其毒之甚至于为二国患是其两不得者也故氏姓俱贬焉而曰夫人也妇人惟以諡配姓不言氏然则吾诸姬纪季姜何以不氏自父母之辞言之不以氏也夫人孙何以不日盖以罪略之且见夫人久于齐不可以日举也夫人孙例日
　　夏单伯逆王姬
　　二传曰逆当从二传为逆单国伯爵盖失地之君而寓于鲁者也失地之君何以不名凡诸侯之名者以见其失地也今单伯见臣于鲁其为失地可知矣礼诸侯不臣寓公今鲁使单伯逆王姬是臣寓公矣其不言如京师不正鲁之臣寓公故不与其使也传称昭公孙于齐齐侯使高张来唁公称主君此盖齐欲臣鲁侯也然则春秋之时诸侯而臣寓公者有之矣夫诸侯之不相礼也有执而戮之杀而用之者则其臣寓公何足多怪左氏以为天子之大夫故以逆为送然误矣且下书单伯会伐宋单伯会齐侯单伯如齐单伯至自齐皆我大夫之辞也二传谓我大夫之命于天子者故不名且天子之元士视附庸之君春秋犹且名之岂有诸侯之命大夫而不名者耶又其后七十余年而单伯复见则非一大夫明矣齐鲁仇讐之国而为之主昏姻虽有天子之命可以辞矣故不月以见讥逆王姬例月
　　秋筑王姬之馆于外
　　土功曰筑木功曰作筑台筑囿土功曰筑也作南门作雉门木功曰作也王姬之馆则何以言筑盖垣之也其言于外何垣之然后于外也筑王姬之馆浅事也何以书见垣之于外之为礼矣
　　冬十月乙亥陈侯林卒
　　王使荣叔来锡桓公命
　　王之所以称天者为继天而王也以桓之大恶天地所不容王生不能正其罪死又锡命以宠之以王为不天矣故去天以见之
　　王姬归于齐
　　由鲁嫁故志之也【按本例云内如归例月知王姬归亦例月矣仇讐之国而为之主昏姻故不月以见讥】
　　齐师迁纪郱鄑郚
　　纪之三邑也不言伐盖齐刼而迁之
　　二年春王二月葬陈庄公
　　夏公子庆父帅师伐于余丘
　　余丘夷国于发语辞犹言于越也
　　秋七月齐王姬卒
　　此庄公所谓服大功者由鲁嫁且来赴故卒之也【按本例云王姬不日卒盖阙也凡薨卒有不日者皆类此】
　　冬十有二月夫人姜氏会齐侯于禚
　　乙酉宋公冯卒
　　三年春王正月溺会齐师伐衞
　　溺我大夫之未命氏者也此衞侯朔得罪于天子而走之齐齐为之伐衞以纳朔而溺往会之不正其逆天子之命故月以见讥凡内伐例时
　　夏四月葬宋庄公
　　五月葬桓王
　　七年而后葬则王室之事可知矣【按本例云其不日盖讥也讥其不及礼而葬也】
　　秋纪季以酅入于齐
　　季纪侯母弟而为世子者也纪侯欲去其国乃使纪季以酅入齐自比于附庸所以下齐而存宗庙也其言入何自外入也虽以是而存宗庙然入于齐未可谓得其所也
　　冬公次于滑
　　其不言救纪未成乎救也公有畏矣故不月以见讥
　　四年春王二月夫人姜氏享齐侯于祝丘
　　夫人享齐侯如齐如齐师会禚会防会谷皆书奸也然辞不见讥又不变日月之例何也中冓之事难言之恶春秋所不道亦书其实而已犹若无讥焉为内讳也虽然敝笱载驱之诗存则文姜之恶不患不见于后世
　　三月纪伯姬卒
　　夏齐侯陈侯郑伯遇于垂
　　纪侯大去其国
　　其曰纪侯大去其国贤纪侯也春秋之所谓贤者宜莫如纪侯以为不失仁义之道也尝试言之夫守人之土地继人之统业上不辱其先君下足以为百姓主与民守之效死而勿去此固义者之事然而将甚残吾民也则又仁者有所不忍度时之所不可量力之所不能不以其地战其民不以所生害所养杖策而去之如脱屣然此固仁者之事然而将轻亡其先也则又义者有所不肯是以太王去邠而称其仁诸侯死社稷而谓之义若夫求仁义之全则未也嗟夫春秋之时纪之为国也防而介乎大国迫齐之强自桓五年齐侯郑伯如纪欲以袭之纪于是乎始惧齐矣纪鲁盖昏姻之国也故明年会鲁于成以谋齐难又朝于鲁以请王命而求成于齐八年而祭公来遂逆王后于纪明年而纪季姜归于京师此岂鲁为纪谋而求援于王者耶然而天子之威不可恃也邻国之援不可久也则宜有军旅之事焉故十二年为曲池之会以结莒鲁又明年乃与郑伯来会以与齐战而幸胜之会明年齐侯禄父卒纪乃得息肩于齐者数年虽然小国之胜大国之所惩也不可以不修好焉于是下齐而事之故十七年因鲁以会齐侯而为黄之盟然则纪彷徨乎数年之间以谋其国家者亦至矣彼齐人抱虎狼之心利纪之肉而未厌越明年乃迁纪之三邑而取其地夫纪之地不尽则齐之求无已社稷之忧近在朝夕纪侯于是焉而谋曰将于此而守之则患力之不足将于此而去之又惧宗庙之不血食也故再嵗而使季以酅入齐所以事齐也又明年而大去其国所以违齐难也君子推当时之事原纪侯之心而善之盖曰与其效死而莫守不若去之而全民人之为愈也与其轻去而见亡不若下齐而存宗庙之为愈也是以纪侯虽亡国之君而行兼乎仁义足以取贵乎春秋故于其奔亡则为之讳而书曰纪侯大去其国也且以见纪国之亡有义以存之纪侯之去有仁以行之诸侯失地名而纪侯不名盖贵之也其曰大去焉大之也虽然于文未知其为齐取之故先书齐侯如纪以起其事又书齐侯葬纪伯姬以着其末则无患不明此春秋之义也然又有疑者且自齐侯郑伯如纪至纪侯之大去盖十有八年其间纪之所以谋齐者则至矣而未见齐之加兵于纪者何也齐纪盖邻国也齐强而纪弱彼朝夕伺隙乗间以侵攘吞噬于纪者未尝一日而忘也始则欲因朝而袭之中则夺其邑而迁之终则胁逐而取之故齐之得纪终未尝有显然大侵伐之事者盖亦可知已矣夫大去重事而以时志盖贤纪侯不使与灭国同例且见纪之实非灭也
　　六月乙丑齐侯葬纪伯姬
　　伯姬吾女为纪夫人而乃齐侯葬焉然后知齐之果灭纪也夫葬纪伯姬于齐浅事也而斥齐侯盖恶之也以见取人之国迫逐其君而葬其夫人不防其大而治其细以齐侯为伪矣【按本例云诸侯葬例月知夫人葬亦例月也此加日而葬隠之也亡国之葬也】
　　秋七月
　　冬公及齐人狩于禚
　　公内弃国事外忘父雠而与其防者狩以公为病矣故尽其辞又不月以见恶焉禚内地
　　五年春王正月
　　夏夫人姜氏如齐师
　　是齐侯之师也不曰夫人姜氏会齐侯于某而曰如齐师当时之辞也盖齐侯数出与文姜防淫愧其无名乃兴师而出托有征伐之事焉文姜于是会之春秋如其志焉是以书夫人姜氏如齐师也然则齐师何以不地不地然后知齐师之有托也齐无所用其师焉尔屈完国佐如师陈侯如会固先地矣
　　秋郳犂来来朝
　　冬公会齐人宋人陈人蔡人伐衞
　　伐衞所以纳衞侯也下书王人救衞衞侯入于衞知此伐衞以纳朔也公会四国之防者以敌王之师而纳王之所恶以公为罪矣故不月以见讥
　　六年春王正月王人子突救衞
　　礼天子之三公受地视公侯称周公祭公者是也天子之卿视伯称祭伯召伯者是也天子之大夫视子男称刘子单子者是也此天子之寰内诸侯也其未锡爵而命以氏则称氏与字荣叔家父之徒是也其未命以氏者直书字而已叔服是也皆天子之大夫也士则贱矣不以爵通宰咺石尚之徒是也下士益贱矣不以名通称人而巳凡称王人者是也今称王人盖其微者而又字之所以进之也善其能救衞也周室之微政令不下行不能抚诸侯也久矣今乃御诸侯之师而救衞焉故善之善之故详志而月之也救例时
　　夏六月衞侯朔入于衞
　　其言入何未得其所也彼得国矣虽然因诸侯之众犯天子之怒以入其国未可谓得其所也其不言诸侯纳之何也诸侯有奔亡者诸侯相与纳之盖可矣然不正其逆天子之命而纳之此春秋之所不与致公之伐而不与纳衞侯则衞侯之恶明矣
　　秋公至自伐衞
　　由僖之前例不致于其有危则致不正公之逆天王之命以是为危矣凡往不月者至亦不月也
　　螟
　　冬齐人来归衞俘
　　抗王之师纳王之所恶又相遗以俘则诸侯之不宾王也甚矣彼言来献戎防此言来归衞俘此获也我与有力焉归我而已盖与齐人分衞之所获也且以见鲁罪焉其为讥明矣
　　七年春夫人姜氏防齐侯于防
　　夏四月辛卯夜恒星不见夜中星陨如雨
　　星陨自上下而有见于下者也众多如雨也
　　秋大水无麦苗
　　无麦与苗两谷不登矣而传谓不害嘉谷何哉
　　冬夫人姜氏防齐侯于谷
　　言防见齐志也此载驱之所为作也
　　八年春王正月师次于郎以俟陈人蔡人
　　其言以俟陈人蔡人何伪辞也辞不必言以而加以焉知其为伪辞也当时之辞也盖庄公与齐人有伐郕之约故以正月兴师然而齐师未至故次于郎以待之然则此俟齐也不曰俟齐而曰以俟陈人蔡人夫兵诡道也公恐郕人闻其谋而得为之备故宣言曰吾师次于此以俟陈人蔡人而已凡言次者有所之而止于是者也今不目所事而直曰以俟陈蔡则其为伪明矣春秋不没其实焉与书以成宋乱同义且春秋书以有二义如执宋公以伐宋执北宫结以侵衞此以者也以成宋乱以俟陈人蔡人此不以者也盖彼于文不可不言以而此于文可以不言以如会于薄释宋公次于聂北救邢之类不言以也
　　甲午治兵
　　正月师次于郎至夏始围郕嫌于久次而无名故以甲午而治兵所以为久辞也春秋欲终始其事故不没焉而传谓兵事以严终治兵而陈蔡不至此见以俟陈人蔡人之辞于文不终不得其事而为之说也
　　夏师及齐师围郕郕降于齐师
　　桓公死于齐鲁于齐则雠也郕与鲁皆文王之昭鲁于郕则同姓也今会仇雠之人围兄弟之国以庄公为不韪矣故郕人虽量力之不敌然卒不肯为庄公服而独降于齐师焉传谓讳灭同姓不言降吾师避之者误矣
　　秋师还
　　春秋未有书师还者夫庄公以正月兴师乆次于郎夏而围郕卒不获利歴三时而师还盖曰释雠以伐亲为诈以欺敌暴师逾时敌不为服我专其恶齐享其利师罢而归国人咎焉故书师还所以终始其事而见其恶也而传谓师还而君子善之者误矣
　　冬十有一月癸未齐无知弑其君诸儿
　　无知何以不氏与族非公子而未命氏者也
　　九年春齐人杀无知
　　齐人杀无知犹衞人之杀州吁也
　　公及齐大夫盟于蔇
　　当是时齐无君故公及其大夫盟不耻也其曰齐大夫众辞也虽然当其无君可以无盟矣故不日其盟以见讥又不正公之释怨而与雠盟春秋恶焉故又不月也
　　夏公伐齐纳子纠
　　晋人纳防菑于邾弗克纳不言伐此言伐者起下干时之战知以纳子纠而战也下言取子纠杀之知其不克纳也然则何以不言弗克纳公以四月伐齐纳子纠而小白先入襄公已葬君位定矣至于八月犹与齐战盖公欲纳子纠之志笃矣然后知防菑弗克纳者晋人以义弗克而去之明矣不正公释怨而纳雠人之子故不月以见讥
　　齐小白入于齐
　　不曰公子见小白之不当立也小白君矣其不以归言之何也簒兄争国敌者在外未可谓得其所也
　　秋七月丁酉葬齐襄公
　　八月庚申及齐师战于干时我师败绩
　　此盖公战也不言公夫战危事不以公亲之尊亲之道也然承上公伐齐知战者公耳且春秋于外有不书败绩于内有书我师败绩而传独以为内讳败举其可道者何耶夫兵之胜败不可以为常败未足为耻何遽讳乎夫春秋之所谓讳者岂徒然已哉盖于其国有大恶则讳不幸则讳所耻则讳与夫难言之恶则讳于外为贤者则讳其他不讳也虽然其为之讳也亦必有以见之
　　九月齐人取子纠杀之
　　取易辞也不曰公子纠而直曰子纠从在防之文见子纠之当立故也子纠当立则小白之不当立明矣杀公子例时见鲁之不能存子纠故月之以重其讥也
　　冬浚洙
　　十年春王正月公败齐师于长勺
　　凡言败某师者未得乎战也诈战也不正公一岁而两败人之师故皆不日以见讥
　　二月公侵宋
　　三月宋人迁宿
　　自迁者地迁之者不地宋人迁宿宿入于宋也齐人迁阳阳入于齐也
　　夏六月齐师宋师次于郎公败宋师于乘丘
　　郎鲁地不言侵伐见未得乎侵伐也齐师宋师次于郎而独败宋师则知未得乎战明矣
　　秋九月荆败蔡师于莘以蔡侯献舞归
　　春秋之例诸侯以归者名盖以其处南面之尊有社稷之任而轻服于人于是为不肖故春秋名而贱之蔡侯以一败之故而遽服于楚以蔡侯为病矣
　　冬十月齐师灭谭谭子奔莒
　　国灭不言出奔国已灭矣无所自出故也其不名闵之也力不足而为大国所灭故闵之灭者见闵则灭之者罪矣
　　十有一年春王正月
　　夏五月戊寅公败宋师于鄑
　　秋宋大水
　　冬王姬归于齐
　　十有二年春王三月纪叔姬归于酅
　　纪叔姬纪季之妻也归于酅季在酅也夫纪已亡而犹系之纪酅入于齐而不系之齐凡以见纪之宗庙存焉尔诸女书来而不书归纪叔姬书归而不书来盖非归宁而来又非见出而来国亡而来也不书其来闵之也而书其归喜复其所也以月志重其事也
　　夏四月
　　秋八月甲午宋万弑其君防及其大夫仇牧
　　以尊及卑也
　　冬十月宋万出奔陈
　　宋万弑君之贼也宋人不能即讨纵之逾时而后出奔以为其国无臣子矣故月之以志其久且见恶也
　　十有三年春齐侯宋人陈人蔡人邾人会于北杏齐犹未见信于诸侯故皆使微者会
　　夏六月齐人灭遂
　　齐侯犹未见信于诸侯乃灭遂以警之然遂未有罪也古之王者使大邦畏其力小邦懐其德今齐桓图覇乃夷灭小国以求见畏于大国也则其于懐德逺矣
　　秋七月
　　冬公会齐侯盟于柯
　　当是时鲁亦大国而邻于齐齐欲谋覇而鲁不会故齐为柯之盟以求鲁也齐桓不能修德以来诸侯而顾为私盟以属鲁故不月以见讥且公前年纳其雠而不克亲与齐战今乃从而受盟以公为愧矣故又不日也
　　十有四年春齐人陈人曹人伐宋
　　宋大国不欲齐之覇虽与北杏之会而终以不从所以致齐人之伐也
　　夏单伯会伐宋
　　鲁犹不与齐三国既伐宋而后单伯乃往会之
　　秋七月荆入蔡
　　冬单伯会齐侯宋公衞侯郑伯于鄄
　　诸侯皆在而鲁乃使单伯往会见鲁之不欲覇齐也
　　十有五年春齐侯宋公陈侯衞侯郑伯会于鄄
　　鲁又不往会
　　夏夫人姜氏如齐
　　秋宋人齐人邾人伐郳
　　郑人侵宋
　　冬十月
　　十有六年春王正月
　　夏宋人齐人衞人伐郑
　　宋人伐郑报见侵之怨也齐人与衞人助之齐侯尝主鄄之会矣欲以义从诸侯故为宋伐郑也故先宋后齐以见之
　　秋荆伐郑
　　冬十有二月公会齐侯宋公陈侯衞侯郑伯许男滑伯滕子同盟于幽
　　公羊曰公会当从公羊加公字诸侯同盟齐始覇也桓盟不日桓会不月盖信而安之故变例以见之也凡春秋变例以为言者有褒贬存焉
　　邾子克卒
　　十有七年春齐人执郑詹
　　詹郑大夫之未命氏者也郑詹之罪何前年背会而侵宋者岂郑詹为之欤今齐行覇然后有讨于郑而詹见执也春秋或称人以执或称爵以执称人以执执有罪也虽有罪然人非所以执矣称爵以执执无罪也彼无罪虽天子不得而执况诸侯乎凡执之志皆讥也诸侯与大夫皆命于天子非天子命而执之是专执也春秋所以为讥矣是以未有书执某人者然则微者之执不讥于春秋
　　夏齐人殱于遂
　　其曰齐人殱于遂无遂之辞也见遂之不能杀齐人而齐人自取杀于遂云尔
　　秋郑詹自齐逃来
　　郑詹之逃以来我故书也其曰自齐齐有奉之者也执人之罪不能即治有奉而逃焉则有司之罪矣
　　冬多麋
　　十有八年春王三月日有食之
　　夏公追戎于济西
　　其言追戎于济西何盖戎非伐我也过我于济西公闻其过而追之至于济西而已故先不言伐我而后亦不言弗及则异乎齐人侵我西鄙公追齐师至酅弗及也传者谓不言其来讳之且戎伐我于我未有损焉何遽讳乎至于书狄伐我又何以不为之讳也夫戎之过我未为有罪且亦疆埸之事尔而公顾自追之见公之轻身而妄行故不月以见讥
　　秋有
　　蜚非所宜有以有为灾也至于螟螽之为害则多与有不足以言之矣
　　冬十月
　　十有九年春王正月
　　夏四月
　　秋公子结媵陈人之妇于鄄遂及齐侯宋公盟
　　凡内大夫以君命出曰如某今公子结媵而不曰如陈盖结实欲要齐宋之盟故假媵事以行尔而非有君命矣且媵非所以于鄄者也遂及齐侯宋公盟恶专命也
　　夫人姜氏如莒
　　【按本例云是加月以见讥者然公子结遂及齐宋盟不月后事亦不得而月二十年二月夫人姜氏如莒加月以讥是其例】
　　冬齐人宋人陈人伐我西鄙
　　此公子结为之也结不终陈人之媵抗齐宋二君之盟此三国所以共怒而鲁卒见伐也传谓大夫出境有可以安国家利社稷者专之可也结一出使而致三国之来伐何以谓之安国家而利社稷哉其説误矣
　　二十年春王二月夫人姜氏如莒
　　莒鲁盖婚姻之国也故夫人亟如莒夫人亟如莒非礼矣故月之以见讥且春秋讥夫人如莒而不讥夫人如齐与会齐侯则其义深矣夫人如例时
　　夏齐大灾
　　大疫也不以月志知其为大疫也火灾例月疾灾例时
　　秋七月
　　冬齐人伐戎
　　二十有一年春王正月
　　夏五月辛酉郑伯突卒
　　秋七月戊戌夫人姜氏薨
　　冬十有二月葬郑厉公
　　二十有二年春王正月肆大眚
　　书称眚灾肆赦肆放也眚灾非故为罪者则放赦之又称宥过无大言过误虽大者亦宥之也则肆大眚之义可知矣
　　癸丑葬我小君文姜
　　陈人杀其公子御冦
　　诸侯之大夫皆命于天子虽有罪必请于天子不得专杀也故孟子称葵丘之盟戒曰母专杀大夫然则春秋凡书杀大夫者皆讥也有罪而见杀犹以为讥又况无罪而杀之乎故春秋之例称国以杀大夫举重者君讨之辞也杀有罪也称人以杀大夫举微者下杀之辞也杀无罪也陈人杀其公子御冦知其无罪也其不称大夫未命为大夫也公子贵矣今公之子也尊为之君亲为之父而不能保其臣子之无罪而见杀以陈侯为病矣
　　夏五月
　　秋七月丙申及齐高傒盟于防
　　公盟也何以不言公耻与大夫盟也着日而后盟知公之盟也然则高傒何以不贬高傒至防而公及之盟高傒之罪薄矣隐十年取防知防之为鲁地也然则异乎及晋处父盟矣【按本例云防盟何以不讥讥防盟例去日则无以见其为公盟也春秋欲有所见者不嫌矣】
　　冬公如齐纳币
　　纳币大夫之事也而公亲之又未终母防而嘉礼是行以公之恶为甚故春秋尽其辞且不月以见恶焉
　　二十有三年春公至自齐
　　当是时公行不致者以桓安之也今公亲接于齐则致焉何也公居防而纳币又亲焉其为不孝己甚夫不孝之人霸者所宜讨而桓乃亲与之为礼虽桓亦危矣况于庄乎故于下观社逆女皆致也于其行既尽其辞又变例以见之其反也致焉春秋之恶恶如此虽然致庄其有以讥于桓矣
　　祭叔来聘
　　隐元年祭伯来不称使不目其事知其以私事行也此曰来聘是将公事者也有公事而不称使知假天子之命以来尔故春秋不称使而目其事以见其实焉且为人臣而外交罪矣况假天子之命以行者耶故直曰祭叔来聘以恶之其讥明矣
　　夏公如齐观社
　　外忘父雠内不终母防而亲纳币又如齐观社以从宴好以公之恶为已甚故春秋尽其辞且不月以见恶焉
　　公至自齐
　　荆人来聘
　　春秋之例外裔略而不人称人者其君也荆固裔也称人而来聘何也荆日以彊能行礼于中国故进之也进荆所以伤中国之微矣
　　公及齐侯遇于谷
　　萧叔朝公
　　萧叔盖与许叔纪季蔡季同义彼三者皆入而为君继兄而当国惟萧叔其后不经见以理考之而知也周官诸侯之世子誓于天子则下其君礼一等未誓则以皮帛继子男于是乎有朝防之礼矣故曹伯使其世子射姑来朝春秋无讥焉则萧叔以母弟而继世明矣向使非弟其可言叔乎不为世子其可言朝乎传谓小国之君未命者然于例自当称名邾仪父郳犂来是也未有称字者知传之误矣其言朝公何公在乎谷也见公在谷而萧叔因朝焉尔故不言使又不言来其讥明矣
　　秋丹桓宫楹
　　丹楹刻桷天子之礼也鲁以周公之故得用天子之礼然可以用于周公之庙不可用于羣公之宫丹桓宫楹刻桓宫桷讥僣也宗庙事之轻者例当月此不月以见讥
　　冬十有一月曹伯射姑卒
　　十有二月甲寅公会齐侯盟于扈
　　此公与齐侯会谋昏期故明年夏公如齐逆女也桓盟不日不正齐鲁之为是盟故复日之以见讥
　　二十有四年春王三月刻桓宫桷
　　葬曹庄公
　　夏公如齐逆女
　　春秋讥不亲迎然则公亲迎之为礼也公于齐则有父雠之弗报于内则有母防而图昏二者天下之大恶而公能安之然则亲迎祗以为罪也故不月以见恶焉
　　秋公至自齐八月丁丑夫人姜氏入
　　春秋之例使大夫逆则曰某以夫人某氏至自某公亲逆则曰公至自某夫人某氏入大夫之卑不可以挈夫人故以夫人致焉然夫人不可徒行故又兼以大夫致也曰某以夫人某氏至自某是也公则尊矣夫人挈乎公者也故致公而不致夫人志夫人之入而已曰公至自某夫人某氏入是也夫人从君于防娶则何以不贬于其入不贬于其孙不贬于其薨不贬而于防至焉贬举其重者也
　　戊寅大夫宗妇觌用币
　　大夫之妇同宗者也宗妇觌浅事也例当时而以日志所以致讥乎用币焉尔继日之下不得不别加日以见之也
　　大水
　　冬戎侵曹曹羁出奔陈
　　曹羁盖曹君也戎侵曹曹君不能守而出奔故赤归于曹而自立也曹羁之立逾年矣何以不称曹伯见羁之不当立也莒展舆出奔吴亦是矣郑伯突出奔蔡亦不当立者则何以称郑伯突之不当立前见矣
　　赤归于曹
　　公子赤也何以不称公子见其不正而不当立也突归于郑亦是矣其言归何见赤之归而为君也
　　郭公
　　郭公于文不终疑阙也传谓赤为郭公误矣
　　二十有五年春陈侯使女叔来聘
　　其曰女叔盖字也当时之辞尔见女叔之专也夫女叔之专而春秋无异辞以见之何也变名而为字此春秋所以见之也纪子帛郑祭仲宋孔父子哀华孙之徒是矣而传者谓嘉之故不名且裂繻有专命之嫌祭仲有逐君之恶孔父有见杀之咎而华孙子哀有恃贵之罪春秋何以嘉焉推是五者则女叔之有讥可知矣春秋以例见者不疑也
　　夏五月癸丑衞侯朔卒
　　六月辛未朔日有食之鼓用牲于社
　　礼有救日则诏王鼔盖求乎阳以胜隂之道也未闻有用牲于社之为礼也社隂也而用牲焉是求乎隂而非所以胜隂之道矣
　　伯姬归于杞
　　嫁于诸侯则归之其不书逆逆者微不道故也
　　秋大水鼓用牲于社于门
　　大水而鼓可也求乎阳以胜隂也用牲于社于门是求乎隂非所以胜隂之道矣用牲于社例当月其不月以见讥则知日食而用牲于社是亦不月者也
　　冬公子友如陈
　　二十有六年春公伐戎
　　来而不拒去而不追者治戎之道也且戎未有害于我而公固伐之公不能内治其国而逺事于戎以公为失所务矣故不月以见讥
　　夏公至自伐戎
　　伐戎危矣逺乎中国不能安也
　　曹杀其大夫
　　杀大夫何以不名众也不可以名举矣晋杀三郤陈杀二庆犹可以名举也前年戎侵曹曹羁出奔陈赤归于曹赤归而为君岂诸大夫多有不附于赤者邪故赤追治其事而诛杀者众也然称国以杀盖得其罪矣
　　秋公会宋人齐人伐徐
　　【按本例云不正公会雨国之防者以出故不月以见讥】
　　冬十有二月癸亥朔日有食之
　　二十有七年春公会杞伯姬于洮
　　伯姬公之姊妹妇人既嫁见兄弟不逾阈而公会伯姬于洮非事也故不月以见讥
　　夏六月公会齐侯宋公陈侯郑伯同盟于幽
　　衣裳之会也凡桓之盟固未有书同者惟十六年与此二十七年幽之盟则言同十六年之盟桓始覇未能同诸侯以同之然后同也至此复寻前日之盟而桓之功徳犹未信于诸侯故复言同亦以同之然后同也自救邢盟鲁封衞伐楚而后功徳具见自是之后凡六会盟而莫有言同者以见诸侯之从桓不待同之而自同云尔夫诸侯之盟以日为信而桓文之盟则不日以为信诸侯之盟以同为美而桓文之盟以不同为美然则春秋变例以见美于桓文者其详如此虽然幽之盟巳不日矣盖桓之于已则自信而于人犹有未同故也虽然固不以兵车矣
　　秋公子友如陈葬原仲
　　大夫越国而葬人非礼明矣
　　冬杞伯姬来
　　莒庆来逆叔姬
　　卿自逆也不书归春秋之例内女嫁于诸侯则书归嫁于大夫则不书归为诸侯夫人则卒之不为诸侯夫人则不卒之
　　杞伯来朝
　　公会齐侯于城濮
　　二十有八年春王三月甲寅齐人伐衞衞人及齐人战衞人败绩
　　称人以败者未至乎甚败也而传谓不称师败者未得乎师误矣其不地于衞也凡战于国者举国战于宋是也今不曰战于衞而曰衞人及齐人战以见衞人欲战也春秋之战及者为主虽然何以知衞人之欲战盖衞人欲掩齐师始至未备故以至之日而遂战甲寅战之日也知于伐之日而战矣交讥之也
　　夏四月丁未邾子卒
　　秋荆伐郑
　　公会齐人宋人救郑
　　凡救善之也然不正公会两国之微者以出故不月以见讥
　　冬筑郿
　　疑郿下当有囿字或脱之尔传谓邑曰筑都曰城似妄也
　　大无麦禾
　　书无麦苗又书无麦禾或言苗或言禾始生曰苗已秀曰禾盖谓稻也周之七月夏之五月稻始生而苗周之十月夏之八月稻已秀而禾故彼于秋言无苗此于冬言无禾也然何以名麦而不名稻未成乎谷也何为兼言之两谷不登则病矣
　　臧孙辰告籴于齐
　　凡先曰如某而后目其事者君命之辞也今不曰如某而直目其事见臧孙自行而非公命者矣书曰臧孙辰告籴于齐恶专命也传谓国无一年之畜故为庄公讳误矣
　　二十有九年春新延廐
　　不言作因其旧而新之也因旧而新之浅事也何以书冬大无麦禾至于告籴则其国病矣则延廐虽未新可也讥其不恤民明矣
　　夏郑人侵许
　　秋有蜚
　　冬十有二月纪叔姬卒
　　纪季之妻隐七年归于纪者是也纪已亡矣而犹系之纪凡以见纪之存焉尔
　　城诸及防
　　言及者先后之辞也
　　三十年春王正月
　　夏次于成
　　不目其人盖微者欲以救鄣而不能者也
　　秋七月齐人降鄣
　　郕降于齐师郕自降也齐人降鄣劫而降之也不正其以力服人故月之以见讥
　　八月癸亥葬纪叔姬
　　【按本例所释与荘四年齐侯葬纪伯姬同】
　　九月庚午朔日有食之鼓用牲于社
　　冬公及齐侯遇于鲁济
　　齐人伐山戎
　　三十有一年春筑台于郎
　　夏四月薛伯卒
　　隐十一年薛称侯来朝今称伯盖与滕杞之属或称子或称伯或称侯同例此皆当时小国于其朝会之际主者得以上下其礼其以侯伯之礼事之则书曰侯曰伯以子礼事之则书曰子此鲁史之旧文仲尼从而不更以见周衰之乱典礼不明大国恣横虽诸侯之爵命不能自有而屡为大国之所迁易虽然于其以卒赴盖其臣子之辞尔而亦自降何也彼小国习见轻于大国臣子虽爱其君父犹不得不降名以赴也不然鲁固以降礼待之乎然则何独滕薛为然盖是时三国之微犹附庸耳而其爵则为公侯此宜为大国之所恶而见卑也
　　筑台于薛
　　六月齐侯来献戎防
　　彼云衞俘俘囚也此言戎防然则防不独俘矣献卑者之事也齐侯为覇主而亲献防于我非所宜献也其有警于我乎故月之以见讥献防例时
　　秋筑台于秦
　　孔子曰道千乗之国敬事而信节用而爱人使民以时今一岁之间而三筑台以公为尽民之力矣然则何以不变例以见讥一岁三书筑台其为讥亦明矣春秋之义其于辞不足以见褒贬者然后日月之例变焉又其甚恶然后尽其辞复变例也
　　冬不雨
　　谓一时不雨志灾也
　　三十有二年春城小谷
　　一岁三筑台冬又不雨而复城邑以公用民之力为已甚矣
　　夏宋公齐侯遇于梁丘
　　秋七月癸巳公子牙卒
　　三家皆谓季友酖公子牙春秋不言杀为季子讳也凡春秋所为讳者必将有见焉公子牙之杀无见也岂三家之传失之乎
　　八月癸亥公薨于路寝
　　冬十月己未子般卒
　　弑也何以知其弑以闵公不书即位知其弑也
　　公子庆父如齐
　　公子庆父弑君矣其出不曰奔何也庆父非奔者也春秋志之以见鲁国之乱君薨子弑国内无政罪人不讨彼得公然而行以适霸国且以罪齐桓主中国之盟不能为鲁讨贼而受之也虽然春秋之例内大夫以君命出则曰如某公子友如齐季孙行父如晋之类是也非君命出则不曰如某臧孙辰告籴子齐公子结媵陈人之妇于鄄之类是也不然则直曰奔耳今公薨子弑国内无君而曰公子庆父如齐见其怙奸不忌犹假君命以行尔且当其无君而以有君之辞言之盖春秋变例以见其事焉虽然春秋侵伐之事固有有君命而一皆不以君命之辞言之何也天下有道征伐不自诸侯出自诸侯出已失之矣自大夫出尤失之矣然则不以君命之辞言之无他嫌与诸侯之专征伐也
　　狄伐邢





　　钦定四库全书
　　春秋经解卷四　　　　　宋　崔子方　撰闵公
　　元年春王正月
　　闵之不即位知子般之弑也
　　齐人救邢
　　夏六月辛酉葬我君庄公
　　秋八月公及齐侯盟于落姑
　　季子来归
　　此公子友而曰季子贤之也曰来归喜之之辞也以见鲁人之情有望于季子如此之深子般之弑季友在外贼不得讨鲁人以为必得季子之贤然后乃能治国而有为故季子来归以喜书也然而卒受庆父使复为乱而弑闵公又不讨贼使彼犹得以公子之亲而出蔽兄弟之小爱伤君臣之大义故春秋于公子庆父奔莒文无所贬者所以明着其事以责季子也终有以责之故始有以望之此来归所以书者欤三家知春秋贤季子而不知其所以深责季子也管叔之乱不及庆父而周公不隐繇是言之则季子之过明矣
　　冬齐仲孙来
　　传谓公子庆父者是也何以知其然夫春秋欲有所见则文有所变公子友而曰季子加子焉贤之也公子庆父而曰仲孙目氏焉疏之也系之齐者弑君之人其义当絶于鲁且以责齐桓受鲁贼欲见其自齐而来故系之齐也其曰来者怒之之辞也于季子言来归则其辞喜于齐仲孙言来则其辞怒可知矣盖于公子庆父如齐奔莒方责齐桓而庆父之恶未见故于其来而深恶之而曰齐仲孙也后之学者不疑公子友为季子而疑公子庆父为齐仲孙何也春秋恐以庆父为齐仲孙有所疑也故特见之又恐以友为季子有所疑也故于其卒曰季友见之
　　二年春王正月齐人迁阳
　　夏五月乙酉吉禘于庄公
　　是时鲁人短丧于庄公之薨二十二月矣遂去丧从吉而为此禘也犹僖公薨二十一月而文公遂大事于大庙则鲁之短丧明矣其言吉何未可以吉也目禘讥其为禘也盖禘者周之盛祭五年乃一行之合羣庙之主于大祖而审谛昭穆者也今独曰于庄公见其不及羣庙之主也独于庄公而为禘其为非礼明矣
　　秋八月辛丑公薨
　　不地弑也君弑国乱葬礼有阙故不书葬以徴臣子之罪也
　　九月夫人姜氏孙于邾
　　其不日盖以罪略之则异乎公孙于齐矣
　　公子庆父出奔莒
　　庆父不贬以责季子也内大夫奔例日谨有罪也夫人与庆父同恶盖同日而出奔夫人先不日故庆父亦不得日也庆父不日然后知与夫人同日奔矣
　　冬齐高子来盟
　　齐侯使高子之来欲以观鲁之治乱而有觊鲁之心高子知鲁之援为可亲也于是请盟焉以立僖公然则不失奉使之宜求盟以亲鲁者高子为之也故不称使以见之又从而贤之曰高子与屈完来盟于师同义
　　十有二月狄入衞
　　此灭也何以不言灭为桓公讳也春秋为贤者讳夫桓公主诸侯之盟任天下之重攘冦乱安中国今狄灭衞而不能救宜桓公以为耻也桓公之所耻故春秋为之讳矣庄公之季年狄伐邢齐人于是乎救邢会明年鲁有内乱桓公外平狄于邢内治难于鲁区区二年之间君臣会盟聘问之好曾无虗月狄子是间齐之有事于东方也乃乗间而伐衞衞懿公不得于国人敌至而不支一战而遂亡然则齐人未暇于谋衞而衞已亡矣此固桓公之所为耻也虽然为之讳必将有见焉僖二年书城楚丘城楚丘以封衞也以封衞则衞之灭明矣国风存载驰之诗则衞之灭不患乎不见于后世
　　郑弃其师
　　郑伯恶高克使将兵次于河上久而不召师溃而归高克奔陈郑人为之赋清人故清人之诗存则郑弃其师可得而知也不曰郑伯又不曰郑人而独举郑焉兼君臣之辞然则郑伯高克俱罪矣






　　钦定四库全书
　　春秋经解卷五　　　　　宋　崔子方　撰僖公
　　元年春王正月
　　僖公之不即位见闵公之弑也
　　齐师宋师曹伯次于聂北救邢
　　古之用兵观势而后动次于聂北为之声援葢救邢也传谓言次非救似误矣桓公攘外患而安中国区区以是为己任卒复衞邢春秋与其有功而曰言次非救何也
　　夏六月邢迁于夷仪
　　齐师宋师曹师城邢
　　此当曰诸侯城邢是师也非诸侯也当曰诸侯之大夫城邢是师也不可以称大夫也当曰诸侯之师然春秋未有称诸侯之师者必歴数之如桓十三年齐师宋师衞师燕师败绩是也
　　秋七月戊辰夫人姜氏薨于夷齐人以归
　　凡夫人薨不地夫人之居有当处其薨不必地也其地故也葢齐人以夫人归至夷而杀之也然则何以不言齐人以夫人归为内讳也春秋所为讳者必有以见之下言齐人以归不疑矣成八年书叔姬卒伯来逆叔姬之防以归此以归亦在薨下而不言以防归知非以防归者也先薨而后以归然后其事见矣
　　楚人伐郑
　　楚何以始称荆今称楚荆以州号楚以国号楚已强能自同乎中国故春秋从而进之进楚所以见南蛮之强而伤中国之微也楚自是而后例以中国矣
　　八月公会齐侯宋公郑伯曹伯邾人于柽
　　衣裳之会也桓会不月公八月与邾人会九月而败其师以会为不信矣故月之以见讥【按本例云讥丧会】
　　九月公败邾师于偃
　　于会则月于败其师则不日凡以见讥焉尔
　　冬十月壬午公子友帅师败莒师于郦获莒挐
　　传谓莒无大夫大季友之获误矣莒固有大夫矣莒庆莒意恢之类是也即无大夫其接于我也若邾鄫小国亦书其人葢以我事而书如邾畀我邾快鄫世子巫之类是也
　　十有二月丁巳夫人氏之防至自齐
　　不称姜贬夫人不得于父母家故贬其姓文姜之罪其终不见故于其始孙贬焉哀姜之罪其终见于齐人杀之故不于其始孙贬而贬其以丧至生而出见杀而归以为莫重乎其以防至也
　　二年春王正月城楚丘
　　楚丘衞邑诸侯城之以封衞也不言孰城顺桓意也狄灭衞桓公以为耻城楚丘以封卫桓公不以为功为之讳其始必为之讳其终夫桓公之功所以从简书安中国存亡继絶唯是之为最春秋于其所耻者则顺其意而畧之畧之所以重见其美也书邢之事则以详书衞之事则以畧详畧不同然后当时之事可知而桓公之功着矣虽然亦必有见焉定之方中之诗存则城楚丘之事亦明矣使后世之人智者晰于理而不疑愚者质于事而不惑是圣人之意也春秋书城者二十九未有以月志者今城楚丘独以月志见桓公之急于存亡合诸侯之众曾不逾月遂城衞都云尔变例以为言所以见美于桓公也
　　夏五月辛巳葬我小君哀姜
　　虞师晋师灭夏阳
　　三家载虞虢之事详矣重以孟子之言而取信焉春秋之例国曰灭邑曰取夏阳邑也而言灭此圣人之深意葢当是时虞虢为唇齿之国虢之有虞犹虞之有虢势相也夫夏阳者虢之塞邑而晋师之所由入也夏阳亡则虢必亡虢亡则虞必亡矣故于夏阳不言取而言灭以见夏阳之重系两国之存亡夏阳一书灭而两国之灭不复言矣于虞之灭也则曰晋人执虞公以见虞之灭已久晋人特执一虞公云尔夏阳之役晋为之主而先虞师何也犹曰虞不假晋道则晋不可得而至乎虢晋之得至乎虢者由虞假晋道而先为之率也故春秋以虞首恶焉
　　秋九月齐侯宋公江人黄人盟于贯
　　衣裳之会也见齐桓之盛逺致江黄之人莫不来会也
　　冬十月不雨
　　楚人侵郑
　　三年春王正月不雨夏四月不雨
　　夫礼有雩雩者求雨之祭也然春秋于书不雨书旱之年则未尝书雩于书雩之年则未尝书旱与不雨何也盖春秋之例凡雩而得雨则书雩雩而不得雨则书不雨为灾则书旱今歴三时而三书不雨僖公之忧民闵雨数为之雩于雩而不得雨则又书不雨书之详以志其勤也彼歴三时不雨而畧曰自某月不雨至于某月于文之世三书之见文公不忧民闵雨而不为之雩则异乎僖公之贤也此诗人所以颂僖公之能务农者欤【按本例云于雩之时而不雨则以时志不雨于雩之逾时而不雨则又各以首月志不雨】
　　徐人取舒
　　舒葢楚属邑【按诸家皆以舒为楚属国崔氏独以为邑葢拘于书取之例也】徐人恃齐故取之也及桓徳既衰而后楚亟伐徐徐之祸自此始矣
　　六月雨
　　以不雨为忧则以雨为喜矣故志之也
　　秋齐侯宋公江人黄人会于阳谷
　　江黄小国且逺以桓公之盛曷为数与其微者会盟江黄汉阳之诸姬实附于楚齐桓方欲事楚故数与此二国会然其君畏楚不敢辄出是以皆使大夫至也江黄之祸自此始矣是时齐与江黄谋楚明年遂兴陉之师则斯防也其有兵车矣故不在九合之数
　　冬公子友如齐涖盟
　　涖盟主彼盟也而我欲之来盟主我盟也而彼欲之其盟强矣春秋讥焉故例皆不月以见之
　　楚人伐郑
　　四年春王正月公防齐侯宋公陈侯衞侯郑伯许男曹伯侵蔡蔡溃遂伐楚次于陉
　　蔡迩于楚而亲于楚自桓之覇数会诸侯而蔡不至故先侵蔡而遂伐楚也其言次何见桓公师止于陉以问楚罪而不遽加兵焉凡桓会不月其月为蔡溃也凡溃例月
　　夏许男新臣卒
　　不言卒于师内桓师也
　　楚屈完来盟于师盟于召陵
　　屈完之来楚子使观齐师之强弱而欲为之虑屈完知齐侯之义为可服也于是请盟焉以安其国故不称使以见度事之宜而能求盟者在屈完也春秋与之且是时楚未有大夫而曰屈完葢进之也与齐髙子来盟同例其先言来盟于师又言盟于召陵始求盟之时师在陉也与之盟之时师退于召陵矣故两言盟也且见楚已求服故桓公为之退舍以礼楚
　　齐人执陈辕涛
　　卖师不忠者涛之罪也
　　秋及江人黄人伐陈
　　齐人及之也承上齐人执辕涛涂无他事不再言齐人不疑也不言遂以见其为一事而已犹曰执陈辕涛涂而伐陈尔然则何以不言以不与涛涂俱也江黄本楚与国虽数与齐会盟然而畏楚不敢与陉之师楚既内服然后从齐以伐陈也
　　八月公至自伐楚
　　先侵蔡后伐楚又盟召陵而独以伐楚致二事偶以其大者致也不以会致召陵之盟盟屈完而已
　　葬许穆公
　　冬十有二月公孙兹帅师会齐人宋人衞人郑人许人曹人侵陈
　　召陵之会齐人有怒于陈不欲重劳诸侯之师故独与江黄伐之今又合七国之大夫而复侵陈陈虽有罪执其人伐其国可也而又侵之以齐为已甚故月之以见讥
　　五年春晋侯杀其世子申生
　　忘天性之爱忽社稷之重而杀其嗣子以晋侯为大恶故斥其爵以恶之凡杀世子母弟者目君也
　　伯姬来朝其子
　　其子何以不名弱也讥不在其子故以略言之其言朝何是为世子者也然则何以不言世子世子者世其世也可以继不可以继伯姬然则何以不言朝杞世子言世子则疑非伯姬之子也妇人而朝其子非礼明矣
　　夏公孙兹如牟
　　公及齐侯宋公陈侯衞侯郑伯许男曹伯会王世子于首止
　　衣裳之会也殊会王世子尊之也尊世子所以尊天王也所谓正而不谲也此齐欲会而以公及之变例也见齐之避不主也
　　秋八月诸侯盟于首止
　　再言诸侯见王世子不与盟也齐桓行覇尊王室不敢上盟王世子诸侯自相与盟尔
　　郑伯逃归不盟
　　郑伯与于会矣但不与盟尔是有畏于楚故也当是时楚之强已加乎中国矣
　　楚人灭子奔黄
　　九月戊申朔日有食之
　　冬晋人执虞公
　　此灭也其不言晋人灭虞何也见夏阳之灭而虞已亡矣晋人特执一虞公而已春秋惟宋以二王后称公其余诸侯未有称公者死则以例称之凡言葬某公者是也今虞公见执而称公以见国灭而身死焉故以死例称之不然则与楚人执徐子晋人执郑伯同例何以见其国灭而身死乎夫贪赂忘亲甘佞言而自取灭亡之祸者虞公之罪也凡执诸侯与内大夫例月执外大夫例时虞执不月凡以见虞之亡也
　　六年春王正月
　　夏公会齐侯宋公陈侯衞侯曹伯伐郑围新城
　　责逃盟之罪也
　　秋楚人围许
　　诸侯遂救许
　　葢上围新城之诸侯间有楚人围许于文不属故再曰诸侯也其他类此
　　冬公至自伐郑
　　先伐郑后救许不以救许致二事偶致其大者也
　　七年春齐人伐郑
　　夏小邾子来朝
　　郑杀其大夫申侯
　　申侯与陈辕涛为雠者也齐人伐郑故郑杀申侯以说于齐而后世子华受盟于甯母也
　　秋七月公会齐侯宋公陈世子欵郑世子华盟于甯母曹伯班卒
　　公子友如齐
　　冬葬曹昭公
　　八年春王正月公会王人齐侯宋公衞侯许男曹伯陈世子欵盟于洮
　　王人微者而序诸侯之上尊王命也曹伯在防而不降名春秋亦如其志而已洮之盟衣裳之会也
　　郑伯乞盟
　　郑伯葢与于盟矣志其乞盟而已如陈侯如会巳与于会矣志其后至而已春秋不失实如此
　　夏狄伐晋
　　秋七月禘于大庙用致夫人
　　致夫人而不称氏姓畧之也立妾之辞也僖公即位未尝纳币逆女而下书夫人姜氏知立妾而为之矣其言致何犹致女也父母家之辞也不正公以妾为妻故以其父母之辞致之且畧之也夫宗庙之祭或书祭或书有事何也讥在祭则目祭讥不在祭则书有事而已讥在祭则目祭烝尝吉禘用郊之类是也讥不在祭则书有事有事于大庙有事于武宫之类是也禘于大庙用致夫人讥致夫人也然复目其祭何也葢兼讥之礼人君三年之防毕而祫五年而禘自是以为常今僖公即位八年矣而为禘知非所以禘也其言用致何见为此禘者特用之致夫人而已然则不当禘亦明矣与用郊之言用同意春秋之事于其辞不足以见褒贬与有疑者然后日月之例变焉今禘之讥明矣然复不日何也嫌于致夫人之为礼故又不日以见之致夫人重事例当日
　　冬十有二月丁未天王崩
　　九年春王正月丁丑宋公御说卒
　　夏公会宰周公齐侯宋子衞侯郑伯许男曹伯于葵丘秋七月乙酉伯姬卒
　　九月戊辰诸侯盟于葵丘
　　衣裳之会也夫桓盟不日以为信且葵丘之盟束牲载书而不防血加五命以令诸侯此桓之盛而反日之何也周衰之末天下无王诸侯有能兴起者则易然也以桓公之盛管仲之贤而不能有志乎此乃区区为伯者之政此孔子所以小之虽然当春秋之时所以攘戎狄安中国九合诸侯一匡天下免民于左袵之患者桓公之功也春秋与其伯而小其不至于王故于九合之会则信之以致其美于葵丘之盟则变例以见讥焉然独于是盟然后见讥何也犹曰桓之盛极此而已无能为矣故讥之也
　　甲子晋侯佹诸卒
　　冬晋里克杀其君之子奚齐
　　其曰杀其君之子何奚齐葢未立也晋侯始死其国多难大臣各欲有所立故荀息奉君命而立奚齐未果而为所杀也且称世子则不可称公子则不见其君之所欲立者故继之先君而谓之君之子也如蔡侯般已死而有犹称世子亦以其未立故也传者谓弑未逾年君之号似误未逾年之君虽未称爵然国人固已君之齐公子商人弑其君舎此未逾年而称君之证也
　　十年春王正月公如齐
　　此朝也而不言朝不与朝也凡公如某而下不目其事者皆朝也内大夫如某而不目其事者皆聘也夫朝聘之设诸侯事天子之礼也于其所以事天子者备然后有中相聘世相朝之礼然亦罕矣春秋之时公之朝齐晋大国者三十有四而朝京师者一大夫聘诸侯者五十有二而聘京师者五夫二百四十二年之间周歴十三王鲁歴十二公而朝聘者才至乎五六则是旷世而无一人以往也葢当时诸侯所以事天子之礼略而所以事大国之礼详以内为失所事矣春秋之所不与故一皆没而不书使漫若以他事往而不为朝聘者虽然于外之来接于我者皆书朝聘焉则于内之往者不患不知为朝聘而或者以为尊鲁误矣
　　狄灭温温子奔衞
　　晋里克弑其君卓及其大夫荀息
　　【按本例云失日也弑逆天下之大恶不区区以日月例见也其失日月者阙之志臣子不谨而已后并同】
　　夏齐侯许男伐北戎
　　晋杀其大夫里克
　　秋七月
　　冬大雨雪
　　志大也于月有之则书月于时有之则书时时非一志也
　　十有一年春晋杀其大夫防郑父
　　是里克之党欲立重耳而以三公子之徒作乱者也
　　夏公及夫人姜氏会齐侯于阳谷
　　僖公夫人也未尝书逆葢致于大庙而后为夫人者也不正公之以妾为妻又且与之出会故不月以见讥
　　秋八月大雩
　　冬楚人伐黄
　　十有二年春王三月庚午日有食之
　　夏楚人灭黄
　　桓始事楚江黄来会今楚伐黄而齐不救以至于灭见桓之徳衰矣
　　秋七月
　　冬十有二月丁丑陈侯杵臼卒
　　十有三年春狄侵衞
　　夏四月葬陈宣公
　　公会齐侯宋公陈侯衞侯郑伯许男曹伯于咸
　　衣裳之会也
　　秋九月大雩
　　雩或书月或书时葢于雩之月而得雨则以月志于雩之时而得雨则以时志
　　冬公子友如齐
　　十有四年春诸侯城缘陵
　　此会于咸之诸侯也间有大雩公子友如齐于文不属故再言诸侯传谓不书其人有阙者似误矣
　　夏六月季姬及鄫子遇于防使鄫子来朝
　　下书季姬归于鄫是始嫁之文然则此时犹未嫁也未嫁之女而乃与鄫子遇又终归之于鄫此何义哉故月之以见讥然则传谓季姬来宁者误矣
　　秋八月辛卯沙鹿崩
　　【按自此至僖三十三年永乐大典并阙】
　　狄侵郑
　　冬蔡侯肸卒
　　十有五年春王正月公如齐
　　至是始纯用五年一朝之制同于事天子之礼矣【按此下经解九条并从黄震日抄检补】
　　楚人伐徐
　　三月公会齐侯宋公陈侯衞侯郑伯许男曹伯盟于牡丘遂次于匡
　　公孙敖帅师及诸侯之大夫救徐
　　夏五月日有食之
　　秋七月齐师曹师伐厉
　　【按本例云厉楚属也传曰伐厉以救徐是也桓以安中国抚诸侯为己任不能却楚以救徐而顾伐厉厉何罪焉伐国以救国未可以公天下也于桓为病矣故加月以见讥】
　　八月螽
　　九月公至自会
　　季姬归于鄫
　　己卯晦震夷伯之庙
　　冬宋人伐曹
　　楚人败徐于娄林
　　【按本例云三年徐人取舒舒楚属也葢徐人恃齐而取之也桓徳既衰故楚亟伐徐败之娄林徐之祸有以自取故不月以见讥】
　　十有一月壬戌晋侯及秦伯战于韩获晋侯
　　十有六年春王正月戊申朔陨石于宋五是月六鹢退飞过宋都
　　【按本例云外异例时然春秋晦朔有事则书晦朔谨终始也志朔则不得不志月与日矣又嫌二者同日故加日月以见之凡事之嫌者殊志也】
　　三月壬申公子季友卒
　　夏四月丙申鄫季姬卒
　　秋七月甲子公孙兹卒
　　冬十有二月公会齐侯宋公陈侯衞侯郑伯许男邢侯曹伯于淮
　　【按本例云齐桓牡丘之盟阳谷之会淮之会葢有兵车也是时桓徳既衰楚亦内侮伐徐败娄林之师桓公于是合诸侯以救之又为之伐厉伐英氏以报楚则其有兵车亦明矣故淮之会加月以见讥】
　　十有七年春齐人徐人伐英氏
　　败徐岂英氏有力乎
　　夏灭项
　　秋夫人姜氏会齐侯于卞
　　九月公至自会
　　【按本例云齐桓会例不月淮之会讥也故月往而月致】
　　冬十有二月乙亥齐侯小白卒
　　齐桓之覇自庄十六年盟于幽至僖十六年盟于淮凡十有二会而孔子称桓公九合诸侯者举其不以兵车者而已庄十六年九国盟于幽二十七年五国又盟于幽僖元年六国会于柽二年四国盟于贯五年八国会王世子于首止七年五国盟于甯母八年王人与七国会于洮九年宰周公与七国会于葵丘十三年八国会于咸凡九合诸侯不以兵车
　　十有八年春王正月宋公曹伯衞人邾人伐齐
　　【按本例云不正四国之伐丧故加月以见讥】
　　夏师救齐
　　五月戊寅宋师及齐师战于甗齐师败绩
　　狄救齐
　　秋八月丁亥葬齐桓公
　　冬邢人狄人伐衞
　　十有九年春王三月宋人执滕子婴齐
　　【按本例云滕子书名失地之君也夫诸侯有失地者诸侯相与纳之可也今宋襄圗覇不能懐绥小国又因其防弱而遂执之以宋为不义故加月以见讥】
　　夏六月宋公曹人邾人盟于曹南
　　鄫子会盟于邾己酉邾人执鄫子用之
　　秋宋人围曹
　　衞人伐邢
　　冬会陈人蔡人楚人郑人盟于齐
　　【按本例云盟于齐主齐而盟也是时齐桓既卒宋襄图覇以劫诸侯葢诸侯不肯从宋而后为齐之盟所以未忘桓公之功也春秋善是盟故亦信而不月犹之桓公之志尔传谓陈穆公请修好于诸侯以无忘齐桓之徳犹信也】
　　梁亡
　　【按本例云梁之亡也不以月志然后知诸国有以自取灭亡之祸者其不月明矣】
　　二十年春新作南门
　　夏郜子来朝
　　五月乙巳西宫灾
　　郑人入滑
　　秋齐人狄人盟于邢
　　冬楚人伐随
　　二十有一年春狄侵衞
　　宋人齐人楚人盟于鹿上
　　夏大旱
　　秋宋公楚子陈侯蔡侯郑伯许男曹伯会于盂执宋公以伐宋
　　【按本例云凡大国执例月此特讥之而以时志为中国耻故畧之也】
　　冬公伐邾
　　楚人使宜申来献防
　　十有二月癸丑公会诸侯盟于薄释宋公
　　二十有二年春公伐邾取须句
　　【按本例云邾我之与国也冬伐之春又伐之而取其邑秋又与之战以内为迫人已甚故不月以见讥】
　　夏宋公衞侯许男滕子伐郑
　　宋公释乎执而遽伐郑所以怒楚而致战也
　　秋八月丁未及邾人战于升陉
　　冬十有一月己巳朔宋公及楚人战于宋师败绩二十有三年春齐侯伐宋围缗
　　夏五月庚寅宋公兹父卒
　　秋楚人伐陈
　　冬十有一月子卒
　　二十有四年春王正月
　　夏狄伐郑
　　秋七月
　　冬天王出居于郑
　　【按本例云王者无外然则天王之出见不能乎其家而出也其曰出失内之辞尔然于外犹得其所居焉故曰天王出居于郑也夫贵为天子而不能容其母弟以得罪于母亦甚矣故春秋尽其辞且不月以见讥】
　　晋侯夷吾卒
　　二十有五年春王正月丙午衞侯燬灭邢
　　夏四月癸酉衞侯燬卒
　　宋荡伯姬来逆妇
　　宋杀其大夫
　　岂嗣君三年丧毕而治战之罪诸大夫有以众死者乎【按黄震日抄云此以宋事臆度之不若阙所不知也】
　　秋楚人围陈纳顿子于顿
　　葬衞文公
　　【按本例云大国次国之葬例月其越礼而葬者僭也故加日以见之其不及礼而葬者逼也故去月以见之传称宋华元乐举厚葬文公今宋公之葬实日衞文侯之俭也今衞文之葬实不月以类考之可知矣古人以送死可当大事故春秋以葬礼为重于其过不及者明着讥焉按此与经解卒葬不着例之说异】
　　冬十有二月癸亥公会衞子莒庆盟于洮
　　二十有六年春王正月己未公会莒子衞甯速盟于向齐人侵我西鄙公追齐师至酅弗及
　　夏齐人伐我北鄙
　　衞人伐齐
　　公子遂如楚乞师
　　秋楚人灭防以防子归
　　【按本例云传谓虁子不祀其祖楚人让之而防子终不祀也故楚人灭防夫有不祀之罪而且致怒大国者取亡之道春秋讥焉故不月以见之国灭不月则以归不得而日也】
　　冬楚人伐宋围缗
　　公以楚师伐齐取谷
　　【按本例云公恃逺国之师以伐甥舅之国而取其邑致怨之道故不月以见讥】
　　公至自伐齐
　　二十有七年春杞子来朝
　　夏六月庚寅齐侯昭卒
　　秋八月乙未葬齐孝公
　　乙巳公子遂帅师入
　　春接其君秋入其国以内为过于无讥
　　冬楚人陈侯蔡侯郑伯许男围宋
　　十有二月甲戌公会诸侯盟于宋
　　是时齐桓既没楚人肆横执宋公伐宋国败宋师献宋防围宋邑不道于宋已甚今又围宋宋之盟犹薄之盟尔
　　二十有八年春晋侯侵曹晋侯伐衞
　　公子买戍衞不卒戍刺之
　　【按本例云刺大夫例日谨有罪也以罪刺者不言其事言其事者有托也故不日以见讥】
　　楚人救衞
　　三月丙午晋侯入曹执曹伯畀宋人
　　【按本例云晋文于是失正矣故加日以见讥】
　　夏四月己巳晋侯齐师宋师秦师及楚人战于城濮楚师败绩
　　楚杀其大夫得臣
　　衞侯出奔楚
　　五月癸丑公会晋侯齐侯宋公蔡侯郑伯衞子莒子盟于践土
　　【按本例云晋文始覇也桓文之盟不日以着其信则此何以日为下公朝于王所当日也加日于上知既盟而朝同在癸丑之日耳】
　　陈侯如会
　　公朝于王所
　　六月衞侯郑自楚复归于衞衞元咺出奔晋
　　陈侯欵卒
　　秋伯姬来
　　公子遂如齐
　　冬公会晋侯齐侯宋公蔡侯郑伯陈子莒子邾子秦人于温
　　天王狩于河阳壬申公朝于王所
　　河阳之会三家皆谓再致天王似误矣温之会天王未尝与自为河阳之狩耳何以言之彼践土之盟加朝之日于盟之上知既盟而朝同在癸丑之日则王在践土明矣此则先书温之会又书狩于河阳然后书壬申朝于王所三者似异日则温之会天王不在温亦明矣然河阳逺矣王适以诸侯会温之时而遽为河阳之狩是王实欲会诸侯假狩之名以行尔温者河阳之地也于诸侯会以其邑言于天子狩以其地言晋文行覇帅诸侯朝王以尊周室春秋予之此所以志公之朝也【按本例云有日无月葢月阙又黄震日抄云召王者左氏之言下劳者后世之说以经文为正则诸侯之会在温天子之狩在河阳诸侯既会而复以壬申日朝于王所其事不过如此若王室微诸侯强天王因出狩而就见其迹亦晓然可知也】
　　晋人执衞侯归之于京师衞元咺自晋复归于衞诸侯遂围许
　　曹伯襄复归于曹遂会诸侯围许
　　二十有九年春介葛卢来
　　公至自围许
　　夏六月会王人晋人宋人齐人陈人蔡人秦人盟于翟泉
　　秋大雨雹
　　冬介葛卢来
　　三十年春王正月
　　夏狄侵齐
　　秋衞杀其大夫元咺及公子瑕
　　衞侯郑归于衞
　　晋人秦人围郑
　　郑不会翟泉之盟时秦晋方睦故相与围之【按黄震日抄云诸家多据左传谓晋文旧尝过郑郑无礼而报怨考践土与温之会郑伯皆在岂至是始责旧怨哉】
　　介人侵萧
　　冬天王使宰周公来聘
　　公子遂如京师遂如晋
　　三十有一年春取济西田
　　公子遂如晋
　　夏四月四卜郊不从乃免牲犹三望
　　秋七月
　　冬伯姬来求妇
　　狄围衞十有二月衞迁于帝丘
　　三十有二年春王正月
　　夏四月己丑郑伯防卒
　　衞人侵狄秋衞人及狄盟
　　冬十有二月己卯晋侯重耳卒
　　三十有三年春王二月秦人入滑
　　齐侯使国归父来聘
　　夏四月辛巳晋人及姜戎败秦师于殽
　　癸巳葬晋文公
　　狄侵齐
　　公伐邾取訾娄
　　秋公子遂帅师伐邾
　　晋人败狄于箕
　　冬十月公如齐
　　十有二月公至自齐
　　乙巳公薨于小寝
　　陨霜不杀草李梅实
　　晋人陈人郑人伐许













<经部,春秋类,崔氏春秋经解>
　　钦定四库全书
　　春秋经解卷六　　　　　宋　崔子方　撰文公
　　元年春王正月公即位
　　凡君薨子继于是即位矣必逾年正月然后书即位何也一年不可有二君故不于先君之年书即位而于嗣君之年书之追治之也春秋之例国之重事则日即位固君之重事其不日何也追志之事不可以日志也至于定公则异是矣然后以日即位也
　　二月癸亥日有食之
　　天王使叔服来防葬
　　叔服天子之大夫而未赐采者故直称其字而曰叔服也
　　夏四月丁巳葬我君僖公
　　天王使毛伯来锡公命
　　此锡僖公也不言諡盖上承葬我君僖公间无异事不疑矣于庄元年锡桓公命于文元年锡僖公命皆死而后加之也不然文公始即位在防王岂遽以宠命锡之乎惟成公八年天子使召伯来赐公命者生命之也【按崔氏此説与三传迥异】
　　晋侯伐衞
　　叔孙得臣如京师
　　拜锡命也受天子之命而使大夫拜当是时文公在防虽使大夫拜可也
　　衞人伐晋
　　秋公孙敖防晋侯于戚
　　冬十月丁未楚世子商臣弑其君頵
　　公孙敖如齐
　　二年春王二月甲子晋侯及秦师战于彭衙秦师败绩丁丑作僖公主
　　礼虞亦有主练亦有主僖公薨十有五月矣而作主不及乎事也其非礼明矣
　　三月乙巳及晋处父盟
　　公盟也不言公耻与大夫盟也大夫主盟而盟公此阳处父所以贬其族也为之讳必有见焉者日于上不地于下而贬处父之族所以见之也此盖公在晋矣不言公如晋亦讳之也何以知公之在晋以其盟不地而知之凡来盟于我不地晋侯使郤犨来聘及郤犨盟之类是也我往而盟不地公如晋及晋侯盟之类是也今处父未尝来知其不盟于我矣传曰晋人以公不朝来讨故公如晋晋使处父盟公以耻之是也此晋主盟而以及言何也以见晋虽使大夫盟公以见鄙而公且畏晋幸晋之与盟而欲之云尔【按本例释此条经文与荘二十二年及齐髙傒盟于防同】
　　夏六月公孙敖防宋公陈侯郑伯晋士縠盟于垂陇此五国之盟何以不言同晋方使处父盟公又使士縠盟诸侯晋之罪也故不言同以见公侯主大夫而盟非所同也垂陇晋地犹之七年扈之盟尔扈之盟不叙诸侯不名晋大夫此则叙诸侯而名士縠何也扈之盟公在是而垂陇之盟公不在是其为讥也薄特以见非所同而已
　　自十有二月不雨至于秋七月
　　僖之忧民闵雨故春秋之书辞亦详文之不忧民闵雨故春秋之书辞亦畧各如其志焉岂徒志一不雨之异哉文十八年之间三书自某月不雨至于某月未有特书不雨者见文之不忧民闵雨而不为雩也
　　八月丁卯大事于大庙跻僖公
　　春秋之例讥在祭则目祭讥不在祭则书有事而已今三年之防未毕而事宗庙其可讥也然而不目其事而曰大事何也曰大事者所以目祭也人君三年之防毕合羣庙之主于大祖而祭之礼谓之祫盖祭之大者莫盛于祫故直目曰大事周官曰朝享春秋曰大事其实一也盖兼讥之矣且禘于大庙致夫人则言用大事于大庙跻僖公则不言用何也彼禘也特为致夫人而为之也此大事也因之以跻僖公而已盖是时鲁人短防于僖公之薨二十一月而已去防于是而大事乃跻僖公焉故于冬则公子遂如齐纳币则其短防明矣故知大事于大庙非用跻僖公因大事而遂跻僖公云尔升下曰跻言跻则非礼明矣
　　冬晋人宋人陈人郑人伐秦
　　公子遂如齐纳币
　　未终防而图昏非礼明矣
　　三年春王正月叔孙得臣防晋人宋人陈人衞人郑人伐沈沈溃
　　夏五月王子虎卒
　　是尝与鲁有好故来赴而卒之元年叔服来防葬乃王子虎耶
　　秦人伐晋
　　秋楚人围江
　　雨螽于宋
　　自上下也有见于下者也
　　冬公如晋
　　凡一事而再见者先畧而后详下书十二月己巳公及晋侯盟是也其诸类此【按本例云讥亟朝也周官之制诸侯有世相朝之礼春秋之时天下无王霸主更盟故一君有再三朝者春秋权事之宜犹与之至于比年亟朝则为己甚然后讥焉故皆不月】
　　十有二月己巳公及晋侯盟
　　先书公如晋则不地者盟于晋也
　　晋阳处父帅师伐楚以救江
　　楚被兵则释江以自救故伐楚所以救江也
　　四年春公至自晋
　　夏逆妇姜于齐
　　宋荡伯姬来逆妇谓姑逆也今曰逆妇姜亦姑逆之辞也其不言夫人逆何也为国君母逾境而逆妇失其为尊春秋之所不与故以畧言之也妇姜何以不称夫人以尊逆卑厌之也不书至难言之也然又何以不称氏君薨而夫人出也夫人不终为夫人不得乎夫家者也故贬其氏焉然则何以不于其出焉贬始以不正终不可得而正矣故贬其始逆也哀姜不贬其孙而贬其以防至出姜不贬其出而贬其始逆皆举其重者一贬焉此春秋之义也逆夫人例月此畧之以见讥
　　狄侵齐
　　秋楚人灭江
　　春秋之例以为有国者之祸莫重于见灭故虽在防国与外裔犹且以月志盖谨之也然僖十二年楚灭黄与此灭江皆不月何也以为江黄之祸有以自取之夫江黄汉东之国世属于楚闻齐桓之兴不内自度遽故背楚而亲中国桓公方欲事楚故贯之盟阳谷之防实从江黄之人以谋楚于是明年兴召陵之师楚既内服江黄又防伐陈则楚之有怒于两国可知矣故僖之十二年楚伐黄而遂灭黄至此楚围江而遂灭江也夫为国不知所以自谋而致怨大国者取亡之道也春秋讥焉故不月以见之
　　晋侯伐秦
　　卫侯使甯俞来聘
　　冬十有一月壬寅夫人风氏薨
　　互年春王正月王使荣叔归含且赗
　　彼言归惠公仲子之赗而此不言其人承上夫人风氏薨间无异事不疑也其言归含且赗何且者兼事之辞含赗异事而兼之非礼明矣凡言来归者彼意也直言归者我与有意焉盖见鲁有求于周而后周归之也鲁人以妾祖母之故恐王之不来赗也故使求焉然则春秋何以不书鲁求赗言求赗则未知其归赗也言归赗而不言来则知其求赗可知矣此春秋书辞之法也成风荘公之妾而僖公之庶母莫尊于继天而王莫贱于为人之妾以天王之尊而下赗诸侯之妾以王为不天矣故去天以见之
　　三月辛亥葬我小君成风
　　于礼妾母不得称夫人春秋正名分谨嫡庶而不可乱者也然成风称夫人以薨称小君以葬何也当时之辞也尽其辞以着其事然后其讥见矣故于王归含且赗使来防葬则见之于秦人归禭则见之
　　王使召伯来防葬
　　使大夫归赗以为不可而又使卿防葬以王为不天甚矣
　　夏公孙敖如晋
　　秦人入鄀
　　传曰鄀叛楚即秦又贰于楚故秦人入鄀鄀有以自取之故不月以见讥则知传之犹信也
　　秋楚人灭六
　　春秋灭国变日月之例者八江黄防六巢徐鄫项是也盖讥其有以自取灭亡之祸故畧以见之然六之罪未见于春秋以他国之例考之则六之有罪不疑矣而梁之所以亡者则又甚焉故不书其人以为非亡者之罪然则江黄之属虽有罪而灭之者亦不为无罪焉尔【按本例云或月阙】
　　冬十月甲申许男业卒
　　六年春葬许僖公
　　夏季孙行父如陈
　　秋季孙行父如晋
　　八月乙亥晋侯驩卒
　　冬十月公子遂如晋葬晋襄公
　　晋杀其大夫阳处父
　　三家皆曰狐射姑杀之怨处父之易其班也然以春秋之例考之似误矣称国以杀大夫君讨之辞也狐射姑实杀处父而以国讨之辞言之何义哉且如处父之无罪耶射姑安得而杀之从三家之论则处父之选任而告于君者可谓忠矣未可以为罪也然称国以杀知处父有他罪明矣而传或失之
　　晋狐射姑出奔狄
　　晋以罪杀处父而射姑遽奔狄岂处父之罪有累于射姑故耶
　　闰月不告月犹朝于庙
　　周官太史之职颁告朔于诸侯盖王者每歳颁十二月之政于诸侯诸侯藏于祖庙月朔则告庙受而行之十二月有常政惟闰月无常政故王不颁政而诸侯亦不告朔然则朝于庙为告朔也今不告朔而犹朝于庙知其失礼明矣
　　七年春公伐邾三月甲戌取须句遂城郚
　　僖二十二年伐邾取须句今又伐邾取须句不正其再取故特日之且见取须句之日而遂城郚也不月公之伐一事而再见也郚内邑而邻于邾既取须句即日遂城郚也公伐何以不致遂城郚则公至焉可知也嫌郚为邾邑故不致公以见之【按本例云城卑者之事而公亲之其日兼讥取须句而遂城郚也】
　　夏四月宋公王臣卒
　　宋人杀其大夫
　　杀大夫不名众也如公及齐大夫盟之类亦举众之辞也岂宋公王臣卒嗣君未定而国内乱故其大夫有以众死者耶国乱而大夫众死知非由君命矣此所以称宋人杀也
　　戊子晋人及秦人战于令狐晋先蔑奔秦
　　不言出在外也且晋人与秦人战而先蔑奔秦知先蔑之贰于秦也
　　狄侵我西鄙
　　秋八月公防诸侯晋大夫盟于扈
　　春秋防盟有称诸侯者盖先列叙之矣间有异事于文不属故再曰诸侯今此非先有列叙诸侯者而畧曰诸侯晋大夫何也是时晋侯新立诸侯相与防于晋地而听事焉晋侯不能降礼乃使大夫抗礼而盟诸侯此诸侯之耻而晋之罪也故不叙诸侯不名晋大夫以畧之又不日其盟以见讥焉其不致大夫之盟例不致然后知主大夫而盟明也【按黄震日抄云诸家皆祖左氏以为公后至而讳之惟崔氏据经为説】
　　冬徐伐莒
　　不称人盖防者徐固无大夫矣
　　公孙敖如莒涖盟
　　八年春王正月
　　夏四月
　　秋八月戊申天王崩
　　冬十月壬午公子遂防晋赵盾盟于衡雍乙酉公子遂防雒戎盟于暴
　　大夫盟不以日志嫌同日而二盟故各举日以见之也再言公子殊事也遂之名嫌矣【按本例云特加日讥遂之専盟见四日之间不能复命而再出防故两日以见之欲志乙酉不得不先志壬午也】
　　公孙敖如京师不至而复丙戌奔莒
　　公子遂如晋至黄乃复公孙敖如京师不至而复或地或不地何也春秋亦志其实而已遂之行逺矣而敖则不然以乙酉受命而丙戌奔莒知其未出乎国也然则何以不言出奔受命已出在外也此故也何以不言弗至言不至而复又书奔莒知其志存乎莒而不肯往尔则其故可知已矣
　　螽
　　宋人杀其大夫司马宋司城来奔
　　其曰司焉司城当时之辞也春秋因之以见其事焉虽然二百四十二年之间书诸侯之事州国爵号名字氏族以为是非褒贬之意者亦详矣他国未有称官者而独宋之称官者三焉司马华孙来盟杀其大夫司马司城来奔是也而左氏乃以为其官皆从之与夫握节以死效节而出故皆书以官焉呜呼其度圣人于褒贬之意亦已浅矣惟公羊以为宋三世无大夫三世内娶而谷梁氏以为称官者无君之辞也此岂得当时之事而称之不然深考圣人之辞而知之乎虽然二家之论亦未明了而学其説者又复浅近疎畧不识二师之指以失圣人之意试质其所疑而备论之夫三世内娶外戚尤盛政柄下移各専其官则人君者外或制于元舅之尊内或蔽于妃党之爱拱手备位曽无以令于其国而其大臣者官盛任重往徃不名称是官则足以知其为是人也呜呼当是时孰谓有君也哉且先古之事不可得而详矣以后世之事而观焉夫西汉之时外戚至盛故卫子夫之爱则孝武之间称大将军者不问知其为卫青也元后之尊则孝成之间称大将军者不问知其为王鳯也夫自天子称之犹曰大将军况公卿大夫与天下之人可知矣然则宋之司马司城何独异此哉是以宋国之人习而称之赴于他国以此言之鲁之旧史从而书之仲尼修经因而存之盖圣人修春秋于旧史之书其事不足以为褒贬者则削之其文不足以见褒贬者则修之若夫载当时之事因旧史之文而足以见夫褒贬者吾何加损焉亦因其实而已是故其事则宋人之赴也其文则鲁史之书也而吾代赏罚之意已具存乎其间则夫人君内宠之失大臣専官之咎曽不烦吾一辞而已足以垂戒乎万世嗟夫宠之适以辱之爱之适以祸之是以司城奔亡司马见杀岂非其明效大验耶而后世之君犹不知戒而外戚之盛至于使之不能卫身而保家者其祸变可胜悔哉虽然司马之専官罪矣而不以国讨之辞言之何也当是时大臣専官以权相倾宋公莫能令于其国故以下相杀之辞言之以见其事焉此春秋之义也
　　九年春毛伯来求金
　　诸侯有常贡非所贡而求之讥在周也不称使见其私求也不然王在防不命使与
　　夫人姜氏如齐
　　二月叔孙得臣如京师辛丑葬襄王
　　天子之葬鲁侯当亲之者也使大夫讥也且天王书葬者五有天子之葬而周不以讣闻天子之葬而鲁不徃会是以策书不载春秋因之以徴臣子之罪且见当时之乱虽礼之大者犹不备如此况其小者耶
　　晋人杀其大夫先都
　　三月夫人姜氏至自齐
　　此出姜也十八年夫人姜氏归于齐者是也夫人不宁于鲁故终以见出是行也夫人其几于出乎臣子殆其徃而喜其反故致之不然夫人之行不致也其月见臣子以是为重矣
　　晋人杀其大夫士縠及箕郑父
　　及箕郑父郑父累也先都之党也先都以非罪死则士縠箕郑父亦非罪矣故皆称晋人杀也
　　楚人伐郑
　　公子遂防晋人宋人卫人许人救郑
　　夏狄侵齐
　　秋八月曹伯襄卒
　　九月癸酉地震
　　冬楚子使椒来聘
　　椒楚同姓大夫而未命氏者也
　　秦人来归僖公成风之禭
　　成风荘公之妾而僖公之母也礼妾不得系其先君故系之其子以见之襚死者之用五年而后归其非礼明矣传谓荣叔归含且赗不言来不周事之用赗以早而含已晚今五年而后归襚犹曰来不讥其不周事何也然则误矣
　　葬曹共公
　　十年春王三月辛卯臧孙辰卒
　　夏秦伐晋
　　不称人盖微者晋伐鲜虞郑伐许徐伐莒之类是也
　　楚杀其大夫宜申
　　自正月不雨至于秋七月
　　及苏子盟于女栗
　　苏子王卿士而内使微者盟见不导于天王矣内大夫及诸侯盟犹不月以见讥况内之防者而盟王卿士哉此其不月者也
　　冬狄侵宋
　　楚子蔡侯次于厥貉
　　十有一年春楚子伐麇
　　夏叔仲彭生防晋郤缺于承筐
　　秋曹伯来朝
　　公子遂如宋
　　狄侵齐
　　冬十月甲午叔孙得臣败狄于咸
　　外败外裔例时畧之也然于内败则以日志凡内戎事例自当日故尔【按本例云传曰鄋鄤也为中国患叔孙得臣射而杀之夫不兴师徒以一人之力一朝之间而能除中国患春秋善焉故不书帅师特详录而加日】
　　十有二年春王正月郕伯来奔
　　荘之八年郕降齐师自是郕不复见盖入于齐也今而来奔齐迫之也不名以郕伯为未有罪尔与晋侯逐卫侯而不名同义微国之奔例时今郕已入于齐而犹从次国之例见不与齐之取郕也【按此条系崔氏独辟之解三传及诸家俱未之及】
　　杞伯来朝
　　二月庚子子叔姬卒
　　凡言子叔姬今公之女也以别姑姊妹此未聘而卒之其在内犹云公子亲之故卒之也
　　夏楚人围巢
　　秋滕子来朝
　　秦伯使术来骋
　　术秦同姓大夫而未命氏者也
　　冬十有二月戊午晋人秦人战于河曲
　　春秋之战无主客欲战者及之宋公伐齐宋师及齐师战宋欲战也齐人伐卫卫人及齐人战卫欲战也及齐师战于奚我欲战也齐侯卫侯郑伯来战于郎彼欲战也河曲之战不言及莫适为主两国皆欲战矣于是时秦晋亟交兵故而国皆欲战也春秋无义战欲战者罪矣
　　季孙行父帅师城诸及郓
　　十有三年春王正月
　　夏五月壬午陈侯朔卒
　　邾子蘧蒢卒
　　自正月不雨至于秋七月
　　大室屋坏
　　大室鲁公之庙也谓之大室始封之庙世世室也始封之庙亦重矣其屋不治而后至于坏则事宗庙之礼不敬可知也
　　冬公如晋卫侯防公于沓
　　【按本例云公方修礼于大国而遽与他国私防失事盟主之道故不月以见讥】
　　狄侵卫
　　十有二月己丑公及晋侯盟公还自晋郑伯防公于棐十有四年春王正月公至自晋
　　文三年冬公如晋四年春公至自晋一事而再见者也而不以月致以徃不月则致亦不月也今此则以月致何也公还自晋郑伯防公于棐有继事矣嫌于继事之有讥故不得不月致也【按本例云春秋以为卒事于大国然后可与他国防故特月致见卒事而防不讥始徃而防者讥耳】
　　邾人伐我南鄙叔彭生帅师伐邾
　　夏五月乙亥齐侯潘卒
　　六月公防宋公陈侯卫侯郑伯许男曹伯晋赵盾癸酉同盟于新城
　　七年公防诸侯晋大夫盟于扈畧而不书此则列叙诸侯晋赵盾何也新城之盟盖诸侯为防赵盾以国事听命于防而因得与盟非如扈之盟晋大夫主防而盟诸侯也故扈之盟不言同以见主晋大夫而盟非所同也
　　秋七月有星孛入于北斗
　　公至自防
　　晋人纳防菑于邾弗克纳
　　防菑以名见盖以晋事书也其不以国氏又不称公子知其不当纳者也春秋未有言弗克者知义之不胜引而去之是弗克纳也春秋之例遂纳曰纳某于某不遂纳则直曰纳某今弗克纳而以遂纳之辞言之以见晋人力足以遂纳而故弗纳也
　　九月甲申公孙敖卒于齐
　　大夫出奔例不卒此为下归其防也下书齐人归防不言来盖见鲁生已许其归死则请其防也
　　齐公子商人弑其君舍
　　商人系以公子弑君之恶不贬而自见故春秋尽其辞焉舍虽未逾年然于其国固巳君矣然则未逾年之君但不称爵耳而传者异焉似误也
　　宋子哀来奔
　　子哀之字当时之辞且今年子哀来奔明年华孙来盟华孙之盟私于子哀故也然则二人固同党者其擅贵而専国可知矣此子哀所以得罪来奔华孙所以非君命来盟也鲁人以其贵故皆从而字之春秋因之以见其事焉此其三世内娶之弊而至此乎
　　冬单伯如齐
　　单伯以荘元年见至此七十余年而复见此盖寓公而继世者也礼诸侯不臣寓公寓公不继世今鲁臣寓公而又使继世皆非礼矣彼逆王姬下言如京师不与其使也此言如齐则与其使何也寓公之子可以臣矣特讥其继世而已礼称古者寓公不继世则今之寓公有继世者也
　　齐人执单伯
　　不称行人以执见单伯有罪焉尔凡称行人者未失奉使之道也叔孙婼称行人以执何也盖晋人自以国事为讨非使人之罪矣然则称行人以执者罪在其国而不在行人故也此不月以见讥
　　齐人执子叔姬
　　子叔姬今公之女也今公之女未有在齐者而曰齐人执子叔姬见与单伯之俱徃而执也传所谓道淫者是也不言子叔姬归于齐春秋之例内女嫁于诸侯其终见出而来归则始亦不书归则子叔姬之不书归亦宜矣其不言执单伯及子叔姬而殊言之使若为异罪然为内讳也虽为之讳然而辞不疑矣季姬及鄫子遇于防而不为之讳彼之为罪也隐而此之为罪也显春秋亦讳其难言者而已【按本例云执内大夫例月知执内女亦例月矣其不月以讥内也】
　　十有五年春季孙行父如晋
　　三月宋司马华孙来盟
　　称官而字之亦当时之辞也称官以其尊也称字以其贵也盖鲁人不敢慢之如此然其来也私于子哀之故非有君命故不书使以见之则其専官而擅贵可知矣彼屈完髙子来盟春秋以为姜司马华孙来盟春秋以为恶何也不嫌也且华孙方加司马以见其専官之罪则亦何善而字之屈完之进也有服中国之义髙子之贤也有平鲁难之功则异乎华孙之来私盟矣春秋犹恐疑也故复月之以见讥焉虽然华孙之称官犹之司马之见杀司城之来奔也然而复称字者虽当时之辞且见与子哀同例故也然则子哀何以不官子哀之官未贵而权已重与华孙之字为子哀也犹之公子友称季子为齐仲孙故也盖春秋于事之难明者则比例以见之
　　夏曹伯来朝
　　齐人归公孙敖之防
　　不言来归鲁请之也敖内弃君命外废王事从己之私而出奔莒其罪固当诛絶今其死也请其丧而归之见鲁之失政刑矣其曰齐人归公孙敖之丧内辞也与齐人归讙及阐不言来同意
　　六月卒丑朔日有食之鼓用牲于社
　　单伯至自齐
　　大夫执则致危之也单伯有罪则何以致盖尽其事所以致恶焉
　　晋郤缺帅师伐蔡戊申入蔡
　　秋齐人侵我西鄙
　　有怒于子叔姬故也
　　季孙行父如晋
　　诉齐之有事于我也
　　冬十有一月诸侯盟于扈
　　此晋为我谋齐而后不能者也故十二月而齐侯复侵我西鄙诸侯不叙盖畧之以见讥
　　十有二月齐人来归子叔姬
　　郯伯姬杞叔姬来归皆以自归为文今子叔姬则曰齐人来归见叔姬之有罪焉尔叔姬有罪齐人归之以致责于我数年之间兵难不解由乎子叔姬此特月之以见恶焉
　　齐侯侵我西鄙遂伐曹入其郛
　　前年曹伯来朝于我故齐伐之以絶我援
　　十有六年春季孙行父防齐侯于阳谷齐侯弗及盟弗及盟不逮乎盟也不曰不及而曰弗及齐侯之不逮盟者故也
　　夏五月公四不视朔
　　其言四不视朔于终举之也见公之怠于政矣
　　六月戊辰公子遂及齐侯盟于郪丘
　　是时齐强鲁弱齐人方以叔姬之罪致责于我鲁再受兵诸侯不能救求盟而不得鲁于是病矣郪丘之防以得齐盟为喜故详録其事而日之也【按本例云与襄二十年仲孙速防莒人盟于向加日同例】
　　秋八月辛未夫人姜氏薨
　　毁泉台
　　楚人秦人巴人灭庸
　　冬十有一月宋人弑其君杵臼
　　十有七年春晋人卫人陈人郑人伐宋
　　四国伐丧而文不贬何也与其讨弑君之乱也
　　夏四月癸亥葬我小君声姜
　　齐侯伐我西鄙六月癸未公及齐侯盟于谷
　　诸侯防于扈
　　十五年扈之盟与此扈之防皆不序诸侯何也盖公所不与特以讥诸侯之无能为而罪晋焉尔何则十五年秋书齐人侵我西鄙书季孙行父如晋冬十一月书诸侯盟于扈十有二月又书齐侯侵我西鄙然则当时之事可知矣盖我有齐难于是季孙行父诉于晋晋以盟主之故故防诸侯而为我谋齐然而遂盟则知其不能有为矣故未几而齐复侵伐此传所谓齐人赂晋侯故不克而还是也齐人谓诸侯之不能故来归子叔姬以深责我罪又伐曹以絶我援鲁固知晋之不足恃也于是下齐而事之故明年春使行父为阳谷之防以求齐盟而齐侯不肯至公子遂复为郪丘之防然后得与之盟矣虽然齐之轻晋怒鲁之心未已也防我有小君之丧齐明年于是复背盟而伐我西鄙夫强国恣横同姓见伐用赂贾直不忌盟主此齐之甚恶而晋之深耻也晋人于是惩前年之无功故复合诸侯于扈又将为我讨齐然而鲁亦惩前年诸侯之无功遂自下齐而为谷之盟矣防明年公薨齐侯见弑大夫交聘然后两国之难平然则晋主诸侯之盟而曽不足以令之也以见晋文之业衰而征伐之事益以失矣此以讥诸侯之无能为而罪晋明矣
　　秋公至自谷
　　不月公之至见谷之盟非得意之盟也
　　冬公子遂如齐
　　十有八年春王二月丁丑公薨于台下
　　台下者泉台之下也其台毁矣而下屋存焉故曰台下公薨于台下非正也
　　秦伯防卒
　　夏五月戊戌齐人弑其君商人
　　商人弑君者也而不以讨贼之辞言之何也商人之位定矣许弑君以讨弑君之罪则后世奸臣有得矫托以济其私者且其弊相寻而无巳故春秋宁失一商人而絶后世无穷之祸也
　　六月癸酉葬我君文公
　　秋公子遂叔孙得臣如齐
　　冬十月子卒
　　春秋之例未葬称子某既葬称子逾年称爵子卒之不名先君既葬矣而三家皆以为弑也于春秋未有焉且继弑君不书即位而宣公书即位知其非弑也以宣公与于弑而书即位犹之桓公则春秋贱桓于桓之事无讥焉而于宣无是也知其非弑也以为公子遂弑之凡弑君者贬而公子遂二十见于春秋而辞无所贬知其非弑也与子野卒同辞而已知其非弑也且亦与子般卒同辞而知子般之弑何也以闵公不书即位而庆父贬曰齐仲孙知之也且左氏以为子恶公羊以为子赤彼传者之未足取信如此然则何信亦信诸春秋而已虽然春秋之例弑君者不贬以为其恶不贬而自见今曰凡弑君者贬何也于外弑君直目其事故无事于贬于内弑君则为之讳而没其人然岂可遂失贼哉此隐之翚闵之庆父所以皆贬也翚不称公子而庆父曰齐仲孙又皆不书卒是也
　　夫人姜氏归于齐
　　妇人既嫁内夫家而外父母家夫人姜氏于齐言归则于鲁为出矣夫人固不宁于鲁今嗣子死其庶兄立夫人益以不宁而遂出也夫人之出宣公为有罪矣
　　季孙行父如齐
　　莒弑其君庶其














　　钦定四库全书
　　春秋经解卷七　　　　　宋　崔子方　撰宣公
　　元年春王正月公即位
　　宣公之即位正也
　　公子遂如齐逆女
　　文公之防未期而公逆女以公为忘哀之蚤也春秋不正使大夫逆者例不月宣公之防娶其恶为甚虽其亲逆犹不月也庄公如齐逆女不月是也然则此不特讥使大夫逆矣
　　三月遂以夫人妇姜至自齐
　　何以不称氏贬之也夫人不能以礼自防而从君于防娶此不得乎夫家者也故贬其氏焉
　　夏季孙行父如齐
　　晋放其大夫胥甲父于卫
　　称国以放放有罪也君放之之辞也
　　公防齐侯于平州
　　公防齐侯于平州昏姻之故也不正公之防娶又与齐防故不月以见讥然则何以不致内地例不致也平州盖鲁地传曰防于平州以定公位盖公以庶立国人未信故齐侯以大国之权而来定我也知平州为内地明矣
　　公子遂如齐
　　六月齐人取济西田
　　公新昏于齐又为平州之防两卿荐聘齐鲁亲矣而齐取济西田知鲁以与齐也不正鲁之以田与齐而齐之受田于鲁故月之以见讥
　　秋邾子来朝
　　楚子郑人侵陈遂侵宋
　　晋赵盾帅师救陈
　　宋公陈侯卫侯曹伯防晋师于棐林伐郑
　　此赵盾也何以不言防晋赵盾公侯尊矣赵盾据其所而防公侯故贬之也贬大夫者或称师或称人以师出则称师不以师出则称人
　　冬晋赵穿帅师侵崇
　　晋人宋人伐郑
　　二年春王二月壬子宋华元帅师及郑公子归生帅师战于大棘宋师败绩获宋华元
　　秦师伐晋
　　夏晋人宋人卫人陈人侵郑
　　秋九月乙丑晋赵盾弑其君夷臯
　　三家以为赵穿弑也赵盾不讨贼故书赵盾弑焉夫春秋谨名分别嫌疑今加弑君之罪于人而不为异辞以见之恐非圣人之意而传或失之也传又以为弑君者不复见而赵盾复见然齐商人弑君其后商人复见公子羽父弑隠公其后羽父复见则此例亦未可用也
　　冬十月乙亥天王崩
　　三年春王正月郊牛之口伤改卜牛牛死乃不郊犹三望
　　不言伤之者牛自伤也鲁怪牛之自伤又惧改卜牛而牛死之异乃不复系牛故于牛死而遂知其不郊也以常礼言之当四月而郊郊而后三望鲁人以为望郊之细也故不复待其时于正月以不郊之故而遂三望焉此又失礼之甚者彼恶知无望之为愈也
　　葬匡王
　　楚子伐陆浑戎
　　二传曰陆浑戎当从二传去之字【按公羊春秋作贲浑戎与谷梁异】
　　夏楚人侵郑
　　秋赤狄侵齐
　　宋师围曹
　　冬十月丙戌郑伯兰卒
　　郑穆公
　　四年春王正月公及齐侯平莒及郯莒人不肯公伐莒取向
　　莒小国也大国欲为我平而不肯致伐之道矣故曰莒人不肯公伐莒取向齐鲁大国以好平两小国之怨而且不能信不足故尔不知自反而复取邑以致怨于人以内为过矣其不言弗肯何也肯可辞也言不肯则其为故可知矣虽然向我故地桓十六年城向是也盖其后或入于莒岂鲁与莒有好故向属莒至此莒不肯平然后公复取向也以不致公之行知向之为内邑明矣
　　秦伯稻卒
　　夏六月乙酉郑公子归生弑其君夷
　　赤狄侵齐
　　秋公如齐
　　公至自齐
　　冬楚子伐郑
　　五年春公如齐
　　四年秋公如齐今又如齐不正公之亟朝大国故不月以见讥亟朝之讥自宣始矣当是时鲁益弱故数事大国以自固也
　　夏公至自齐
　　秋九月齐髙固来逆子叔姬
　　二传曰逆子叔姬当从二传为子叔姬今公之女而大夫自为逆者也叔姬目我女也盖自我之辞言之
　　叔孙得臣卒
　　冬齐髙固及子叔姬来
　　子叔姬来归寕也髙固及之为非礼矣
　　楚人伐郑
　　六年春晋赵盾卫孙免侵陈
　　夏四月
　　秋八月螽
　　冬十月
　　七年春卫侯使孙良夫来盟
　　夏公防齐侯伐莱
　　秋公至自伐莱
　　大旱
　　不言不雨旱则不雨不足以言之也大旱志灾也
　　冬公防晋侯宋公卫侯郑伯曹伯于黑壤
　　夏防伐莱秋而至冬又防黒壤春而至其间大旱之不恤且古者凶荒杀礼不举今公区区以侵伐期防之为急则不知务矣故皆不月以见讥
　　八年春公至自防
　　夏六月公子遂如齐至黄乃复
　　言至黄以见遂有志至乎齐比至于黄而后复也不言而言乃乃难辞也见遂之有疾难于进云尔下书仲遂卒于垂知遂之有疾也大夫受命以出虽死有以尸将命者然则遂之有疾而复亦罪矣犹异乎公孙敖之不至而复也
　　辛巳有事于大庙仲遂卒于垂壬午犹绎万入去籥仲遂公子遂也不曰公子前见也其曰仲死而后命以氏也后有仲婴齐者其族也犹叔肸之命氏云尔生命以氏生则称之死命以氏于其卒而称之犹者可以已而不已之辞也彼籥入矣而叔弓卒故去籥卒事为得礼此仲遂卒矣明日犹绎万入而去籥则知为失礼矣不讥有事而讥绎也
　　戊子夫人嬴氏薨
　　晋师白狄伐秦
　　楚人灭舒蓼
　　秋七月甲子日有食之既
　　冬十月己丑我小君敬嬴雨不克庚寅日中而克葬
　　雨不克礼也不为雨止庶人之礼也其克葬则志日之蚤暮何也礼既封主人赠而祝宿虞尸既反哭主人与有司视虞牲有司以几筵舍奠于墓左反日中而虞日虞弗忍一日离也今日中而克则仅及乎是日虞也彼日下昃乃克则不能乎是日虞矣此春秋所以志日蚤暮而书克也春秋爱其礼如此
　　城平阳
　　楚师伐陈
　　九年春王正月公如齐
　　【按本例云八年六月夫人嬴氏薨此防朝也何以不讥宣公以庶立故也然后知妾母不得称夫人明矣且下十年两如齐而此不讥亟朝春秋欲有所见者不嫌也】
　　公至自齐
　　夏仲孙蔑如京师
　　齐侯伐莱秋取根牟
　　根牟莱邑齐取之也【按根牟左传以为东夷国公羊以为邾邑无以为莱邑者崔氏所云亦据例以臆决之耳】
　　八月滕子卒
　　九月晋侯宋公卫侯郑伯曹伯防于扈
　　晋荀林父帅师伐陈
　　辛酉晋侯黒臀卒于扈
　　不目防而目地见扈之为晋地也
　　冬十月癸酉卫侯郑卒
　　宋人围滕
　　楚子伐郑
　　晋郤缺帅师救郑
　　陈杀其大夫泄冶
　　十年春公如齐
　　不月公之行讥亟也
　　公至自齐
　　齐人归我济西田
　　此公朝齐而亲受之也不言来归见齐之使未尝来也不直言归见鲁之未尝求之也故言归我以见其事焉此盖齐人喜公之来朝而后归其田也且公以列国之尊亲朝而受田以公为病矣
　　夏四月丙辰日有食之
　　己巳齐侯元卒
　　齐崔氏出奔卫
　　讥世卿也当时之辞也
　　公如齐
　　五月公至自齐
　　癸巳陈夏徴舒弑其君平国
　　六月宋师伐滕
　　公孙归父如齐齐恵公
　　晋人宋人卫人曹人伐郑
　　朞年之间一救一伐然则晋非能抚诸侯也徒与楚人争一旦之忿而已
　　秋天王使王季子来聘
　　王子贵矣不名故以伯仲称之此王之季子也
　　公孙归父帅师伐邾取绎
　　大水
　　季孙行父如齐
　　冬公孙归父如齐
　　齐侯使国佐来聘
　　饥
　　楚子伐郑
　　十有一年春王正月
　　夏楚子陈侯郑伯盟于辰陵
　　楚子与陈侯郑伯参盟然于冬入陈于明年围郑不正其不信之甚故不月以见讥
　　公孙归父防齐人伐莒
　　秋晋侯防狄于櫕函
　　冬十月楚人杀陈夏徴舒丁亥楚子入陈
　　楚子伐陈以讨弑君之乱罪人斯得可以毋入陈矣而且入陈故见讥于辰陵之盟以见楚子有利陈之心非真能讨贼也
　　纳公孙寜仪行父于陈
　　十有二年春葬陈灵公
　　楚子围郑
　　夏六月乙卯晋荀林父帅师及楚子战于邲晋师败绩此战盖救郑也且楚子围郑而荀林父帅师及楚子战于邲春秋之战及者为主是晋欲战也晋欲战则知以救郑明矣其不言救郑何不及乎事也楚已服郑而晋师乃战尔
　　秋七月
　　冬十有二月戊寅楚子灭萧
　　晋人宋人卫人曹人同盟于清丘
　　春秋有同盟之例防者不言同不众不言同自五以上然后与同也今曰晋人宋人卫人曹人同盟何也欲有所见也传曰晋原縠宋华椒卫孔达曹人同盟于清丘曰恤病讨贰于是卿不书不实其言也其亦信矣且今日四国共盟而明日宋卫相反于陈明年楚伐宋而晋不救则不信其盟已甚故贬而称人焉然未有以知其贬也故加同盟以见之防者之盟不言同言同则知其非防者明矣彼传者知卿之不书而不知同盟之例盖凡春秋之事隠者必有以见之而先儒未之或知也
　　宋师伐陈
　　卫人救陈
　　十有三年春齐师伐莒
　　夏楚子伐宋
　　秋螽
　　冬晋杀其大夫先縠
　　今年晋杀先縠眀年卫杀孔达而皆以其罪则清丘之盟其不信固也
　　十有四年春卫杀其大夫孔逹
　　夏五月壬申曹伯夀卒
　　晋侯伐郑
　　秋九月楚子围宋
　　葬曹文公
　　冬公孙归父防齐侯于谷
　　十有五年春公孙归父防楚子于宋
　　夏五月宋人及楚人平
　　是时楚为不道围人之国逾年而不解致宋有析骸易子之祸而后与之平以楚之虐为己甚故月之以见讥平例时且楚子在宋其曰人平何也人众辞也相与平者必众也【按本例云平在下故加月以见讥】
　　六月癸卯晋师灭赤狄潞氏以潞子婴儿归
　　春秋之例外裔之君不爵而国灭不日此曰潞子婴儿而又加日何也夫国莫祸于见灭君莫辱于以归是以国灭君死之正也其奔则不正矣以归则恶又甚焉夫既不能守位而死又不能避难而去舆榇面缚为之系累献俘于其庙以苟一旦之生此亦天下之大戮也彼不肖之君犹或甘心而不悔是以春秋之例于国灭而以归者必谨而日之贱而名之以致恶焉虽在防国在外裔犹特变例而从之其意以为虽防国与外裔之国犹以是为恶况于中夏有国之大者乎此圣人所以深警乎后世之君也且诸侯之见执者亦辱矣而不名国灭而奔者亦罪矣而不名独于以归则名所以贱而恶之亦眀矣而传谓以归犹愈乎执者似误矣
　　秦人伐晋
　　王札子杀召伯毛伯
　　此下相杀也不可曰周人杀其大夫故直书王札子杀召伯毛伯也
　　秋螽
　　仲孙蔑防齐髙固于无娄
　　初税畆
　　盖履畆而税也古者方里而井井九百畆其中为公田八家皆私百畆同养公田及其成则公取其公私取其私而谓之助盖曰借民力以治吾田而已方其盛时民知先公而后已曰雨我公田遂及我私及其衰也有法以治之曰公田稼不善则非民又其甚也法不足以治之矣此宣公之时所以舍公田之不善履民之畆而税其善者也上不知节用以裕民民或不致力以事其上上不知自反而取责于民此春秋所以书初税畆讥其壊法以自便也凡重事例月其不月以见讥
　　冬蝝生
　　冬非蝝生之时也以生为异矣
　　饥
　　秋螽冬蝝生以至于饥则公田之不善岂民之罪哉而宣公乃履畆而税见公之不恤其民矣
　　十有六年春王正月晋人灭赤狄甲氏及留吁
　　夏成周宣榭火
　　言成周以别西周则西周有故宫庙矣宫庙之火故志之也外灾以月志然而火之为害则防矣故时志也志其不谨而已
　　秋郯伯姬来归
　　冬大有年
　　十有七年春王正月庚子许男锡我卒
　　丁未蔡侯申卒
　　夏葬许昭公
　　蔡文公
　　六月癸卯日有食之
　　己未公防晋侯卫侯曹伯邾子同盟于断道
　　秋公至自防
　　不以月致有讥者也春秋以例见者不疑矣【按本例云宣公之立事齐而不事晋岂断道之防晋有责于我乎故不月致以见之】
　　冬十有一月壬午公弟叔肸卒
　　公弟公母弟也曰叔肸盖卒而后命以氏者其后叔老叔弓者其族也
　　十有八年春晋侯卫世子臧伐齐
　　公伐杞
　　杞于鲁昏姻之国而公伐之以公为不韪矣故不月以见讥此成五年杞叔姬所以来归也
　　夏四月
　　秋七月邾人戕鄫子于鄫
　　鄫防国未尝见卒于春秋以邾人戕而后见之也邾人戕鄫子于鄫则鄫之臣子有罪矣戕国君重事例当日又诸侯卒则名戕鄫子不名不日防国赴告之礼或不备也
　　甲戌楚子旅卒
　　吴楚僣号以偪天子故春秋不书其葬难言之也僣诸公犹可言也僣天子不可言矣虽然安知非赴告不时鲁不往防而后不葬乎盖是时吴楚方强诸侯不敢不防葬又楚子昭卒而襄公在楚亦不书葬则知春秋于吴楚固不书葬矣
　　公孙归父如晋
　　冬十月壬戌公薨于路寝
　　归父还自晋至笙遂奔齐
　　不称公孙前见也其地见未入乎国也比至于笙闻公之薨畏罪而奔齐然则归父有恶于新君矣废命逃刑于是乎不臣故曰遂奔齐以恶之













　　钦定四库全书
　　春秋经解卷八　　　　　宋　崔子方　撰成公
　　元年春王正月公即位
　　二月辛酉葬我君宣公
　　无冰
　　三月作丘甲
　　古者四邑为丘丘有牛马之赋四丘为甸甸然后有甲士步卒之赋今曰丘甲其以甸赋而赋丘乎然其详不可考矣经意以见古者于丘不赋甲今于丘赋甲焉尔讥其厚敛而困民也传谓作为也丘为甲也此误矣葢丘甲者其法也作者始而为之之辞尔戎事例日此不日以见讥
　　夏臧孙许及晋侯盟于赤棘
　　不正大夫主盟而盟诸侯故不月也虽内大夫犹以为讥况外大夫而盟公者耶此处父所以去族而公子婴齐所以人之也春秋之谨于名分如此
　　秋王师败绩于茅戎
　　目茅戎而不目其地若王之用师于彼而自败其绩云尔王者之师天下莫敢与校矣而乃戎狄败之春秋深恶焉故畧而时志之
　　冬十月
　　二年春齐侯伐我北鄙
　　夏四月丙戌衞孙良夫帅师及齐师战于新筑衞师败绩
　　六月癸酉季孙行父臧孙许叔孙侨如公孙婴齐帅师会晋郤克衞孙良夫曹公子首及齐侯战于鞌齐师败绩
　　传谓曹无大夫而书公子首举其贵者误矣春秋小国之大夫不名谓其不命于天子故也当是时周室衰弱诸侯强大小国见侵不能请命于天子而天子亦且不能命之此小国所以无大夫也然考之当时曹莒虽小国然其出会叙盟常次衞郑之后而居邾滕之前以为次国则不足以为小国则其尤也是或能请命于天子故春秋所书于其无命大夫则阙之于其有命大夫则亦从而书之此曹公子首所以见于经欤不独此也曹羁公孙会与杀其大夫之类皆是也莒之见于经者如莒庆展舆公子意恢之类是也至于邾滕薛之属则未有书其人亦未尝有书出奔归入杀大夫者则知曹莒之有异明矣
　　秋七月齐侯使国佐如师己酉及国佐盟于袁娄大夫盟不以日志此嫌国佐如师而遂与之盟且以见自鞌至于袁娄緜地五百里自癸酉至于己酉歴三十有七日然后得盟以迫齐为己甚故日志以见讥也
　　八月壬午宋公鲍卒
　　庚寅衞侯速卒
　　取汶阳田
　　取之齐也战胜而得地非以好归故不言齐人来归而言取汶阳我故田也
　　冬楚师郑师侵衞
　　十有一月公会楚公子婴齐于蜀
　　大夫会公而文不贬何也欲有所见也且会小而盟大方欲致贬乎盟故于会有所不贬且以见书楚人者实公子婴齐贬而后人之也凡会者外为主公子婴齐抗礼而会公侯公子罪矣
　　丙申公及楚人秦人宋人陈人衞人郑人齐人曹人邾人薛人鄫人盟于蜀
　　齐当先陈衞郑今陈衞郑先齐何也以见三国皆卿而齐则大夫尔为其会公而盟故例贬而人之向使三国非卿而例当称人则齐固自先三国而叙矣故凡春秋之事有隠者必将有见也虽然其不没公何也楚合十一国之大夫而公独会焉非强我也公固与之盟尔且及者内为主见公以人君之尊而下从人臣之盟诸大夫虽贬而公之失正可知矣不言同见公之与大夫盟非所同也大夫盟例不致葢略之也
　　三年春王正月公会晋侯宋公衞侯曹伯伐郑
　　辛亥葬衞穆公
　　二月公至自伐郑
　　甲子新宫灾三日哭
　　葢宣宫也彼言桓宫僖宫而此言新宫迩故也当时之辞也三年之防毕始庙祭矣哀痛之故三日哭也
　　乙亥葬宋文公
　　夏公如晋
　　郑公子去疾帅师伐许
　　公至自晋
　　秋叔孙侨如帅师围棘
　　大雩
　　晋郤克衞孙良夫伐廧咎如
　　冬十有一月晋侯使荀庚来聘衞侯使孙良夫来聘丙午及荀庚盟丁未及孙良夫盟
　　葢公盟也不言及之者大夫不敌公也日而后盟知其为公矣【按本例云大夫何以不贬彼以宾客之道来我固与之盟尔】
　　郑伐许
　　不书人微者或以为伐防无义背盟无信故狄之夫诸侯伐防背盟者亦有矣何独郑耶【按范甯谷梁注云郑从楚而伐衞之防又叛诸侯之盟故狄之扬士勋疏云谓前年卫侯速卒楚郑侵衞及郑背晋为诸侯所伐是也考上文郑公子去疾伐许直书其事则此条书郑非因前之伐防背盟可知崔氏驳之良是】
　　四年春宋公使华元来聘
　　三月壬申郑伯坚卒
　　伯来朝
　　告絶叔姬也
　　夏四月甲寅臧孙许卒
　　公如晋
　　葬郑襄公
　　秋公至自晋
　　致不月知其往亦不月者也讥亟也
　　冬城郓
　　文十二年城诸及郓此又城郓亟城之迫于莒也
　　郑伯伐许
　　郑伯在防而伐人之国又不降名春秋各随其所称而见褒贬焉
　　五年春王正月杞叔姬来归
　　以叔姬之归为内过也且杞伯来朝而告絶知伯之有辞矣女归例时此月之以见讥焉春秋之责己如此然犹异于齐人来归子叔姬之为罪矣
　　仲孙蔑如宋
　　夏叔孙侨如会晋荀首于谷
　　梁山崩
　　秋大水
　　冬十有一月己酉天王崩
　　十有二月己丑公会晋侯齐侯宋公衞侯郑伯曹伯邾子杞伯同盟于虫牢
　　六年春王正月公至自会
　　二月辛巳立武宫
　　武公之宫也明堂位曰鲁公之庙文世室也武公之庙武世室也犹之周有文武二祧焉虽鲁以周公之故得用天子礼乐然可以用于周公之庙不可用于羣公之宫则鲁之二祧非礼明矣立武宫讥其僭也而后之学者犹且以为礼呜呼是亦惑矣定元年立宫何以不日宫不世有祷而后立之嫌于其可立也故不日以见焉则异夫立武宫之为讥明矣
　　取鄟
　　衞孙良夫帅师侵宋
　　夏六月邾子来朝
　　公孙婴齐如晋
　　壬申郑伯费卒
　　秋仲孙蔑叔孙侨如帅师侵宋
　　楚公子婴齐帅师伐郑
　　伐防何以不讥郑之防逾时矣楚非以防为利而后伐之故不讥也春秋亦原情而已矣
　　冬季孙行父如晋
　　晋栾书帅师救郑
　　七年春王正月鼷防食郊牛角改卜牛鼷防又食其角乃免牛
　　吴伐郯
　　吴夷也于此始见春秋
　　夏五月曹伯来朝
　　不郊犹三望
　　凡言免牲免牛者知其不郊矣此言免牛又复言不郊何也犹者属上之辞免牲在正月三望在五月间有吴伐郯曹伯来朝于文为不属故更言不郊以属三望也四月而郊于是三望今既不郊矣乃以五月而三望则其失礼又甚焉
　　秋楚公子婴齐帅师伐郑
　　公会晋侯齐侯宋公衞侯曹伯莒子邾子杞伯救郑【按本例云春秋不与相侵伐则凡救者可也然陈郑介二大国之问从楚则晋师至从晋则楚师至晋楚争陈郑以为强弱一救一伐安有常哉然则救郑非所以为郑适以怒楚而致战耳夫羣诸侯而莫益于事者亦春秋所不与故不月以见讥】
　　八月戊辰同盟于马陵
　　公至自会
　　不致盟而致会凡盟者必会则致会可也
　　吴入州来
　　州来夷国也楚属也
　　冬大雩
　　衞孙林父出奔晋
　　八年春晋侯使韩穿来言汶阳之田归之于齐
　　彼曰汶阳田此曰汶阳之田韩穿之辞也吾土也而曰归之于齐亦韩穿之辞也见晋侯失正夺诸侯之地以相与故书以见讥
　　晋栾书帅师侵蔡
　　公孙婴齐如莒
　　宋公使华元来聘
　　夏宋公使公孙夀来纳币
　　来纳币不书此讥使卿纳币也伯姬归于宋不书逆逆者微无足道焉尔使贵者纳币而使微者逆女以宋为失轻重之义矣
　　晋杀其大夫赵同赵括
　　秋七月天子使召伯来赐公命
　　二传曰锡非也然赐亦锡也变锡而为赐死生异辞故也然则文元年来锡公命知其为僖公明矣天子天王一辞耳
　　冬十月癸卯杞叔姬卒
　　此葢出矣而复系之杞下书伯来逆其防是未絶于也春秋之例虽为诸侯夫人而终以见出者不卒也而此卒者亦以伯来逆其防不可不见之
　　晋侯使士夑来聘叔孙侨如会晋士夑齐人邾人伐郯衞人来媵
　　着衞晋之来媵则知齐媵之为非礼矣
　　九年春王正月伯来逆叔姬之丧以归
　　生则出之死则归之非礼矣生不如不出死不如不归之为愈也
　　公会晋侯齐侯宋公衞侯郑伯曹伯莒子伯同盟于蒲
　　中国失道夷狄抗衡自文宣以来晋楚于是争盟而伐郑郑从楚则晋师至从晋则楚师至然而自邲之战郑之从楚者十年其后晋侯数伐郑虫牢马陵之会然后郑伯受盟及蒲之会所以寻前日之盟也郑固未有罪耳而晋人于秋执郑伯使栾书伐郑明年使衞侵郑诸侯又伐郑葢是时楚方备吴未暇争郑故郑之在晋者亦五年及楚人一有讨于郑而郑甘心于楚葢怒晋之无信不徳不恤小国之难而轻辱其君故与楚比伐许侵宋同挠中夏凡二十年之间诸侯之师侵伐会盟曾无虚岁諰諰然常以失郑为忧是祸也晋有以启之以不信蒲之盟故也春秋不日其盟所以起其事而见讥焉
　　公至自会
　　二月伯姬归于宋
　　夏季孙行父如宋致女
　　古者妇人既嫁三月然后庙见而祭于祢所以成妇也父母家于是使人致之凡以成妇之义也季孙行父如宋致女自我之辞言之也僖之八年禘于太庙用致夫人葢假是礼而为之焉尔
　　晋人来媵
　　秋七月丙子齐侯无野卒
　　晋人执郑伯晋栾书帅师伐郑
　　讨其贰于楚也夫居大国之间而从其强令郑岂得己哉晋不能服大又不能懐小而顾执人之君以致伐焉郑虽有罪而晋非所以执也故蒲之盟不日见其不信焉尔
　　冬十有一月葬齐顷公
　　楚公子婴齐帅师伐莒庚申莒溃楚人入郓
　　溃例月此为入郓日也葢是日莒先溃故楚人得以入郓事实在先故着日于上也着日欲有所见也郓我邑也是葢莒鲁之边邑或在莒或在鲁文十二年城郓成四年又城郓鲁惟迫莒之故而亟城及此莒溃而郓震焉因不能守故楚得以入我边邑也此郓之在鲁明矣至襄十二年莒人伐我东鄙围台季孙宿救台遂入郓既救我邑遂入莒邑以报之也又至昭元年然后取郓叔弓帅师以疆郓田此郓之在莒亦明矣然则何以不言遂葢楚人非有意于伐我以郓为莒邑而入之故不言遂以见其为一事而已一事而再则曰楚人何也贬公子婴齐也不正其妄入我邑故贬而人之【按家翁春秋详说云郓有三其一莒别邑成九年楚人入郓是也鲁自有二郓文十二年城诸及郓此东郓莒鲁所争者也成四年城郓十六年传公待于郓此西郓鲁以备晋者也今考惟莒邑之郓杜无明文鲁东郓则释例云城阳姑幕县南有员亭员即郓也西郓则释例云东郡廪丘县东有郓城是也东郓后入于莒昭元年季孙宿伐莒而复取之西郓则昭公出孙时所居也崔氏误合为一故附辨之】
　　秦人白狄伐晋
　　郑人围许
　　城中城
　　十年春衞侯之弟黑背帅师侵郑
　　夏四月五卜郊不从乃不郊
　　易曰初筮告再三凟凟则不告况于五卜也先王制卜筮所以教民敬鬼神也今至于五卜则亦防矣防则慢鬼神也孰甚焉彼卜郊不从则必免牲而此直言乃不郊是不复免牲也以见事天之礼益以畧矣
　　五月公会晋侯齐侯宋公衞侯曹伯伐郑
　　齐人来媵
　　丙午晋侯獳卒
　　秋七月公如晋
　　冬十月
　　十有一年春王三月公至自晋
　　晋侯使郤犫来聘己丑及郤犫盟
　　夏季孙行父如晋
　　秋叔孙侨如如齐
　　冬十月
　　十有二年春周公出奔晋
　　为天子之三公通政乎天下今不能固其位而奔是失天下之政也失其政斯失天下矣故曰周公出奔晋春秋之为是辞也其以伤周室之亡也故不月以见之王臣奔例月【按本例云凡自周无出周公之出不能乎其国而出也周公有国于王畿矣故特从小国例而不月然后知周公之不能乎其国而出明矣按此与经解稍异】
　　夏公会晋侯衞侯于泽
　　泽之会不月葢讥之也然未有见焉春秋之义以例见者不疑矣泽内地【按本例云或月阙】
　　秋晋人败狄于交刚
　　冬十月
　　十有三年春晋侯使郤锜来乞师
　　三月公如京师
　　公如京师专行之辞也公自防晋伐秦道出乎京师而以专行之辞言之何也举其可道焉志敬也且先书晋来乞师下书公自京师遂会晋侯伐秦则非专行明矣志不敬也辞则志敬而实志不敬春秋之义也
　　夏五月公自京师遂会晋侯齐侯宋公衞侯郑伯曹伯邾人滕人伐秦
　　曹伯卢卒于师
　　秋七月公至自伐秦
　　冬葬曹宣公
　　十有四年春王正月莒子朱卒
　　夏衞孙林父自晋归于衞
　　秋叔孙侨如如齐逆女
　　春秋十二公而书逆夫人者五其七不书何也僖之夫人立妾为之昭之夫人讳取同姓闵公之幼未及乎娶也至于襄定哀之不书或其年已加长未即位而已娶故史氏不追书而春秋不载而或者以为常事不书其书者以有所讥故也是不然夫国君即位逆夫人以着代而曰常事何也春秋所谓常事不书者葢着在典册行之必以其时而不易者是也如祭祀搜狩之类焉尔【按本例云礼有亲迎不正使大夫逆故不月以见讥】
　　郑公子喜帅师伐许
　　九月侨如以夫人妇姜氏至自齐
　　冬十月庚寅衞侯臧卒
　　秦伯卒
　　秦之与中国通葢寡矣所以不得而名也
　　十有五年春王二月葬衞定公
　　三月乙巳仲婴齐卒
　　癸丑公会晋侯衞侯郑伯曹伯宋世子成齐国佐邾人同盟于戚
　　晋侯执曹伯归于京师
　　称爵以执执无罪也其言归于京师何归之于者决辞也断在天子也归于者辞未决也断在晋侯也执之以归京师而断犹在己见晋侯之外托于正而内实以报私怨也故斥晋侯以恶之春秋书爵以为正亦有书爵以为恶者齐侯葬纪伯姬楚子诱戎蛮子杀之晋侯杀其世子申生之类是也何以知曹伯之无罪曹伯之恶未见于春秋又下书曹伯归自京师变例以为言知曹伯之无罪明矣
　　公至自会
　　夏六月宋公固卒
　　楚子伐郑
　　秋八月庚辰葬宋共公
　　宋华元出奔晋宋华元自晋归于宋宋杀其大夫山宋鱼石出奔楚
　　山宋同姓大夫而未命氏者也
　　冬十有一月叔孙侨如会晋士夑齐髙无咎宋华元衞孙林父郑公子防邾人会吴于钟离
　　何以再言会吴主吴也钟离吴地吴逺中国未尝与中国会诸大夫欲往会之故于彼主吴也诸侯见吴日强且能害楚故数与吴会焉不正以中国之众主吴而逺会故月之以见讥
　　许迁于叶
　　此许始迁是犹月者也其后亟迁则不月矣
　　十有六年春王正月雨木冰
　　雨而木冰志异也
　　夏四月辛未滕子卒
　　郑公子喜帅师侵宋
　　六月丙寅朔日有食之
　　晋侯使栾黡来乞师
　　甲午晦晋侯及楚子郑伯战于鄢陵楚子郑师败绩三家皆言楚子伤也其不言师败君重于师也
　　楚杀其大夫公子侧
　　称国以杀然则鄢陵之败公子侧为之也
　　秋公会晋侯齐侯衞侯宋华元邾人于沙随不见公其曰不见公何诸侯皆在而公未至是不见公也不见公而曰公会志其意也是葢公有内难故往后期而诸侯不及见尔使诸侯故不见公乎自当言弗见矣以不见公故不月也然则传谓凡公后会不书误矣
　　公至自会
　　公会尹子晋侯齐国佐邾人伐郑
　　沙随之会公后期晋人以为怒故伐郑之役公彊与焉此晋所以执季孙行父也即当时之事言之则公葢不与伐郑矣故春秋以为耻而讳焉不与伐郑则讳不见公则不讳则知非诸侯故不见公明矣而传谓不见公讥在诸侯者误也虽然为之讳必有以见之故于公至不以伐郑致而以防致焉见其未尝与伐也仅可以致会而已故不月以见之
　　曹伯归自京师
　　其执斥晋侯见曹伯之无罪也其归曰自京师见天子之复之也凡诸侯失国而归者曰某归于某曹伯不名又不言归于曹见在天子之所为未失其国也不曰自某归而曰归自京师先归而后自志其所由而已必志其所由凡以见在天子之所而天子复之也曹伯葢得其归矣
　　九月晋人执季孙行父舍之于苕丘
　　不言以归然则苕丘非晋地也季孙之罪侨如愬之也
　　冬十月乙亥叔孙侨如出奔齐
　　十有二月乙丑季孙行父及晋郤犫盟于扈
　　何以日志喜其释执而免乎难故详録之也且大夫执则致行父不致葢公与之俱焉致公而已
　　公至自会
　　未尝为会而曰至自会有托焉尔夫沙随之会不见公伐郑之役不得与国之宗卿于是见执是祸也侨如为之也故公彷徨于外以求自明于晋仅能使侨如见逐季孙受盟而公免乎难夫方秋而出尽冬而归始以伐郑出会而不得与乎其事君辱臣执亦国之深耻也故于其至不可以伐郑致而仅可以会致焉故托曰至自会而已且以见公之果不与伐郑也然则求春秋者必委曲而后能得之
　　乙酉刺公子偃
　　是葢侨如之党也刺得其罪矣内杀大夫言刺取周官三刺之义刺得其罪则不见其事而以急言之刺公子偃是也刺非其罪则见其事而以缓言之公子买戍衞不卒戍刺之是也其日谨有罪也
　　十有七年春衞北宫括帅师侵郑
　　夏公会尹子单子晋侯齐侯宋公衞侯曹伯邾人伐郑六月乙酉同盟于柯陵
　　秋公至自会
　　齐髙无咎出奔莒
　　九月辛丑用郊
　　禘于太庙用致夫人言非当禘也用之以致夫人而后为之也然则此书用郊者亦有所用而后为之矣何以不目其事讥不在事在郊也故加用焉以见之且以九月而郊则其不当郊亦明矣
　　晋侯使荀防来乞师
　　冬公会单子晋侯宋公衞侯曹伯齐人邾人伐郑公比年伐郑今又一岁之间而两伐郑不正其亟伐故不月以见讥讥公其以讥于诸侯矣
　　十有一月公至自伐郑
　　壬申公孙婴齐卒于貍脤
　　十有二月丁巳朔日有食之
　　邾子貜且卒
　　晋杀其大夫郤锜郤犫郤至
　　楚人灭舒庸
　　十有八年春王正月晋杀其大夫胥童庚申晋弑其君州蒲
　　晋杀其大夫胥童称国以杀目君之辞也晋弑其君州蒲称国以弑目防者之辞也尊者以国称防者亦以国称不嫌矣
　　齐杀其大夫国佐
　　公如晋
　　公亟伐郑曾未息驾而又朝于晋以公为不治其国矣故讥之也虽然何以知其为讥以下不以月致知公之行是不月者也春秋之事以例见则于日月无嫌矣【按本例云兼讥丧朝】
　　夏楚子郑伯伐宋宋鱼石复入于彭城
　　十五年鱼石出奔楚此楚子伐宋而鱼石复入于彭城知楚取宋彭城以居鱼石也然则何以不言纳不入于宋也不言自楚先书楚子伐宋继之以宋鱼石复入于彭城则楚有奉焉可知矣其言复入何彭城之人有援之者也
　　公至自晋
　　晋侯使士匄来聘
　　秋杞伯来朝
　　八月邾子来朝
　　筑鹿囿
　　己丑公薨于路寝
　　冬楚人郑人侵宋
　　晋侯使士鲂来乞师
　　十有二月仲孙蔑会晋侯宋公衞侯邾子齐崔杼同盟于虚朾
　　丁未葬我君成公

<经部,春秋类,崔氏春秋经解>
　　钦定四库全书
　　春秋经解卷九　　　　　宋　崔子方　撰襄公
　　元年春王正月公即位
　　仲孙蔑会晋栾黡宋华元衞甯殖曹人莒人邾人滕人薛人围宋彭城
　　其言围宋彭城何前楚子郑伯伐宋宋鱼石复入于彭城矣嫌此遂非宋地故复系之宋也且不与楚取人之之邑而长人之叛臣云尔
　　夏晋韩厥帅师伐郑仲孙蔑会齐崔杼曹人邾人杞人次于鄫
　　次于鄫所以为晋师之援也
　　秋楚公子壬夫帅师侵宋
　　九月辛酉天王崩
　　邾子来朝
　　冬衞侯使公孙剽来聘晋侯使荀防来聘
　　二年春王正月葬简王
　　郑师伐宋
　　夏五月庚寅夫人姜氏薨
　　六月庚辰郑伯睔卒
　　晋师宋师衞甯殖侵郑
　　晋士匄侵齐闻齐侯卒乃还而春秋善之此郑伯睔卒而晋宋衞侵郑知其为罪矣晋师宋师不书其人贬之也然甯殖何以不贬方欲致贬乎大国故不贬甯殖以见晋宋之皆卿云尔春秋欲有所见者不嫌矣亦犹澶渊之会而独称郑良霄也传谓称衞甯殖如是而称于前事是则以怨报怨者非春秋之义也然春秋伐防者多矣或讥或不讥何也春秋之法亦原情而已彼之伐防者或防已逾时又或已葬则其伐者非以防为利也今三国之侵郑则不然今日闻防而明日师兴矣是利其防而伐之则其不仁已甚故于此独贬以见恶焉
　　秋七月仲孙蔑防晋荀防宋华元衞孙林父曹人邾人于戚
　　己丑葬我小君齐姜
　　叔孙豹如宋
　　冬仲孙蔑会晋荀防齐崔杼宋华元衞孙林父曹人邾人滕人薛人小邾人于戚遂城虎牢
　　此葢取之郑而城之也比年诸侯亟伐郑而未得志故取虎牢而城之以偪郑于是鸡泽之会而郑伯受盟见晋之不能以徳绥郑服楚数事侵伐又城其良邑以偪郑而强与之盟也下书戍虎牢而复繋之郑知不与诸大夫之城虎牢明矣
　　楚杀其大夫公子申
　　三年春楚公子婴齐帅师伐吴
　　公如晋
　　【按本例云讥亟且防朝】
　　夏四月壬戌公及晋侯盟于长樗
　　公至自晋
　　六月公会单子晋侯宋公衞侯郑伯莒子邾子齐世子光己未同盟于鸡泽
　　此亦一事而再见不先略何也嫌于出会在四月故不得不举六月以见之然则凡一事而再见其举时者谓首月也春秋不烦文如此
　　陈侯使袁侨如防
　　陈先从楚欲叛楚即晋故使袁侨如会而请从五年戍陈楚公子贞伐陈是也
　　戊寅叔孙豹及诸侯之大夫及陈袁侨盟
　　袁侨如会而诸侯已盟故别以戊寅而使诸侯大夫盟袁侨也夫诸侯已盟则大夫可无盟矣然而又盟见诸侯之微而大夫之张也故日之以见讥至于湨梁之会则诸侯不复有盟而专在大夫矣
　　秋公至自会
　　公以月往而不以月致何也讥不在往会而在于已会葢不正其使大夫盟故讥之也与湨梁之会不以月致同例
　　冬晋荀防帅师伐许
　　四年春王三月己酉陈侯午卒
　　夏叔孙豹如晋
　　秋七月戊子夫人弋氏薨
　　葬陈成公
　　八月辛亥葬我小君定弋
　　公羊作定弋当从公羊为定弋
　　冬公如晋
　　不月公之行讥亟也
　　陈人围顿
　　五年春公至自晋
　　夏郑伯使公子发来聘
　　叔孙豹鄫世子巫如晋
　　叔孙豹何以先鄫世子而叙鄫微国不能自达于大国且欲属我故叔孙豹觌之于晋也
　　仲孙蔑衞孙林父会吴于善道
　　秋大雩
　　楚杀其大夫公子壬夫
　　公会晋侯宋公陈侯衞侯郑伯曹伯莒子邾子滕子薛伯齐世子光吴人鄫人于戚
　　吴未有称人者此称人葢吴子也或者以为进吴且戚之会吴未有善焉春秋何遽进之其后因其行礼于中国与其有援中国之功然后与其爵号而正其君臣之名如吴子使札来聘蔡侯以吴子及楚人战于柏举公会晋侯及吴子于黄池之类是也其无所善者则亦复外之公会吴于橐臯吴伐我公会吴伐齐之类是也鄫之称人者何也鄫无大夫其称人者固也春秋尊中国而黜僣窃不然吴不得先鄫而叙矣【按本例云先吴于鄫诸侯之罪也故不月以见讥与经解稍异】
　　公至自防
　　冬戍陈
　　诸侯戍也其不言诸侯何也先书诸侯会于戚下又书诸侯救陈知诸侯之戍不疑也
　　楚公子贞帅师伐陈
　　公会晋侯宋公衞侯郑伯曹伯齐世子光救陈
　　公比年朝晋秋又会戚冬又救陈区区奔走之不暇而莫防其国事以公为失所务矣故皆不月以见讥【按本例云救陈之讥犹成七年救郑之讥也】
　　十有二月公至自救陈
　　辛未季孙行父卒
　　六年春王三月壬午伯姑容卒
　　夏宋华弱来奔
　　秋葬桓公
　　滕子来朝
　　莒人灭鄫
　　鄫灭何以不月见鄫之有罪焉尔鄫葢莒属也背莒而亲鲁故前年叔孙豹鄫世子如晋传所谓鲁请属鄫是也夫小国之政不安其旧而新是图以致怒于人者取亡之道也故春秋讥焉
　　冬叔孙豹如邾
　　季孙宿如晋
　　十有二月齐侯灭莱
　　莱姜姓也齐侯灭莱不名则知衞侯燬灭邢非为同姓而名明矣
　　七年春郯子来朝
　　夏四月三卜郊不从乃免牲
　　小邾子来朝
　　城费
　　秋季孙宿如衞
　　八月螽
　　冬十月衞侯使孙林父来聘壬戌及孙林父盟
　　楚公子贞帅师围陈
　　十有二月公会晋侯宋公陈侯衞侯曹伯莒子邾子于鄬郑伯髠顽如会未见诸侯丙戌卒于鄵
　　髠顽何以名卒之故名也未见诸侯而曰如防致其意也诸侯行而卒其封内者地见犹在其国尔非其封内则不地郑伯如会称未见诸侯则知陈侯如会而见诸侯明矣此公会何以不致公遂如晋也然则何以不言遂逾年不言遂犹曰天地已易四时已变凡天地之间莫不更始焉我之行不可以遂也明年不致戏之盟亦是也
　　陈侯逃归
　　陈介二大国之间楚方来围晋又召会欲与晋则畏楚欲背楚则虑晋之不足恃也此陈侯所以逃归也欤
　　八年春王正月公如晋
　　【按本例云公比年救陈出会曾未息肩而又朝于晋夫内弃其国事而区区以侵伐朝聘之为急亦不知务矣故加月以见讥十年伐郑戍虎牢十一年夏伐郑盟亳城北秋又伐郑会萧鱼其不月亦皆讥也】
　　夏葬郑僖公
　　郑人侵蔡获楚公子燮
　　不战而获罗得之也
　　季孙宿会晋侯郑伯齐人宋人衞人邾人于邢丘鲁君在晋而晋侯与鲁大夫会舍君而与臣则季氏专鲁而公不得为政矣
　　公至自晋
　　公内不能制其臣外见鄙于大国故不月致以见讥
　　莒人伐我东鄙
　　秋九月大雩
　　冬楚公子贞帅师伐郑
　　晋侯使士匄来聘
　　九年春宋灾
　　疫也
　　夏季孙宿如晋
　　五月辛酉夫人姜氏薨
　　秋八月癸未葬我小君穆姜
　　冬公会晋侯宋公衞侯曹伯莒子邾子滕子薛伯杞伯小邾子齐世子光伐郑
　　【按本例云不月讥防师】
　　十有二月己亥同盟于戏
　　戏之盟不致公未尝归也犹之鄬之会不致也公役于外逾年而遂行则不能治国而事宗庙可知也其不致则其讥明矣
　　楚子伐郑
　　十年春公会晋侯宋公衞侯曹伯莒子邾子滕子薛伯伯小邾子齐世子光会吴于柤
　　于彼主吴也柤吴地犹之钟离之会尔是时楚方伐郑故诸侯会吴以谋楚不正诸侯主吴而逺会故不月以见讥大夫之会则月而公之会则不月其以见讥明矣
　　夏五月甲午遂灭偪阳
　　于会主吴则遂灭偪阳者吴事也不正诸侯从夷狄而灭中夏故日志以见之灭偪阳例月者也
　　公至自会
　　不以灭致然后知灭偪阳者非诸侯之事明矣
　　楚公子贞郑公孙辄帅师伐宋
　　晋师伐秦
　　秋莒人伐我东鄙
　　公会晋侯宋公衞侯曹伯莒子邾子齐世子光滕子薛伯伯小邾子伐郑
　　此役也齐世子光先滕薛之君明年之役又先邾莒葢世子益骄而主会者莫制以见文公之业衰而晋不能主诸侯也不正诸侯之亟伐郑故不月以见讥此伐郑及明年两伐郑是也【按本例云不月讥防师】
　　冬盗杀郑公子騑公子发公孙辄
　　曰盗不得其人者也未知其国人耶非其国人耶故先目盗而后目其国也当是时郑方迫畏晋之见伐喜楚之来救未有适从而三卿郑之执政者是宜有盗杀之矣
　　戍郑虎牢
　　襄二年诸侯亟伐郑而城虎牢知取之郑而城之也此又诸侯亟伐郑而戍虎牢知戍之以逼郑也其不言诸侯戍之上下皆言诸侯伐郑知诸侯之戍不疑矣其言戍郑虎牢何前诸大夫城虎牢矣嫌此遂非郑地故复系之郑也且见不与诸侯夺人之邑而彊戍之云尔
　　楚公子贞帅师救郑
　　公至自伐郑
　　十有一年春王正月作三军
　　鲁次国而作三军过天子之制也以见三家之强分公室而有之而各征其军焉尔戎事例日此不日以见讥
　　夏四月四卜郊不从乃不郊
　　郊之用辛也于祭之月卜其上辛不吉则卜中辛不吉则卜下辛三卜不从则已矣而四卜过也五卜则又甚矣彼有五月而郊者是其过卜者也惟七年三卜郊不从乃不郊为合于礼矣春秋着是以见其非焉【按黄震日抄云崔氏以郊之常礼言若鲁之卜而不从乃天之不歆其僣也】
　　郑公孙舍之帅师侵宋
　　公会晋侯宋公衞侯曹伯齐世子光莒子邾子滕子薛伯杞伯小邾子伐郑
　　秋七月己未同盟于亳城北
　　公至自伐郑
　　此先伐后会而不以会致是会也所以谋伐郑也葢诸侯相与伐郑而未得志乃会而谋焉故其归曾未及解甲息肩而诸侯之师已复至于郑之城下矣凡以后事致致其终也今未逾时而两兴伐郑之役而间为此会以谋焉是未得志于郑也不可以致终故公之还致伐而已至萧鱼之会然后得志于郑故以会致也且致伐之下书楚子郑伯伐宋葢郑尚从楚而内伐知诸侯之不得志于郑明矣致会之下书楚人执郑行人良霄葢郑既背楚而从诸侯使告于楚楚怒而执其行人则知诸侯之得志于郑亦明矣
　　楚子郑伯伐宋
　　公会晋侯宋公衞侯曹伯齐世子光莒子邾子滕子薛伯杞伯小邾子伐郑会于萧鱼
　　公至自会
　　楚人执郑行人良霄
　　告从于晋故楚人执之也郑虽有背约之罪而非行人之过矣
　　冬秦人伐晋
　　十有二年春王三月莒人伐我东鄙围台
　　为下入郓月也
　　季孙宿帅师救台遂入郓
　　既救吾邑遂入莒邑以报之也文十二年城郓是鲁邑耳此知为莒邑何也是葢莒鲁之边邑二国数以为争故其在莒鲁者不常岂成九年楚伐莒莒溃楚人入郓是时鲁遂失郓乎宿受命救台而遂入郓见政之逮大夫也故月之以见讥
　　夏晋侯使士鲂来聘
　　秋九月吴子乘卒
　　冬楚公子贞帅师侵宋
　　公如晋
　　公比年出会伐郑曾未息肩今又朝晋夫内弃其国而区区以期会为务以公为过矣故不月以见讥
　　十有三年春公至自晋
　　夏取邿
　　秋九月庚辰楚子审卒
　　冬城防
　　十有四年春王正月季孙宿叔老会晋士匄齐人宋人衞人郑公孙虿曹人莒人邾人滕人薛人杞人小邾人会吴于向
　　夫衞郑班列同皆次国也衞之大夫不得先郑之卿今衞人而先郑公孙虿葢见齐宋衞皆卿贬而后人之也传谓齐崔杼宋华阅衞北宫括以惰而不书其亦信矣以郑公孙虿不当后卫人故也十六年伐许之役衞甯殖先宋人则大国之人不得先次国之卿明矣月而后会犹之钟离之会也
　　二月乙未朔日有食之
　　夏四月叔孙豹会晋荀偃齐人宋人衞北宫括郑公孙虿曹人莒人邾人滕人薛人杞人小邾人伐秦
　　衞北宫括不书于向而书于伐秦岂能其事耶然后知向之会称人者实贬明矣
　　己未衞侯出奔齐
　　诸侯失地名而衞侯不名见孙林父之逐之也臣逐其君而罪其君则是臣可以逐君矣故不名以见之加日焉以谨之也凡春秋于其所甚恶者既见其辞又复变日月之例者谓是类也
　　莒人侵我东鄙
　　秋楚公子贞帅师伐吴
　　冬季孙宿会晋士匄宋华阅衞孙林父郑公孙虿莒人邾人于戚
　　十有五年春宋公使向戌来聘二月己亥及向戌盟于刘
　　刘夏逆王后于齐
　　刘姓夏名葢天子之士士贱非所以逆王后者也王后天下之母而使贱者逆是不月以见讥者也不书齐姜归于京师非鲁主之然后知纪季姜鲁主之明矣
　　夏齐侯伐我北鄙围成
　　为莒故也
　　公救成至遇
　　其言至何葢公救成比至于遇齐侯或已解围而去故公不进也与追齐师至酅同意传谓公畏齐不敢进似误矣若公实畏齐不敢进自当书次不当书至也何以不月以为不及乎事故畧之犹之弗遇弗及盟也遇内地
　　季孙宿叔孙豹帅师城成郛
　　帅师而城畏齐故也
　　秋八月丁巳日有食之
　　邾人伐我南鄙
　　邾党于莒而畏于齐故有南鄙之师也
　　冬十有一月癸亥晋侯周卒
　　十有六年春王正月葬晋悼公
　　三月公会晋侯宋公衞侯郑伯曹伯莒子邾子薛伯伯小邾子于湨梁戊寅大夫盟
　　晋侯在防而出会又不降名见晋侯之失礼矣主诸侯之盟而且失礼宜乎诸大夫之张也诸侯为会而大夫盟诸侯失正矣其不曰诸侯之大夫而直曰大夫不系之诸侯见大夫之益张也易曰履霜坚氷至葢鸡泽之盟其渐矣此孔子叹政逮于大夫四世者谓此也故特日之以见讥
　　晋人执莒子邾子以归
　　大夫主盟而执诸侯见大夫之张也夫邾莒虽于我有罪然晋大夫执之其可乎
　　齐侯伐我北鄙
　　【按自此至襄三十一年永乐大典阙】
　　夏公至自会
　　【按本例云与鸡泽之盟不月致同例】
　　五月甲子地震
　　叙老会郑伯晋荀偃衞甯殖宋人伐许
　　秋齐侯伐我北鄙围郕
　　大雩
　　冬叔孙豹如晋
　　十有七年春王二月庚午邾子牼卒
　　宋人伐陈
　　夏衞石买帅师伐曹
　　秋齐侯伐我北鄙围桃髙厚帅师伐我北鄙围防九月大雩
　　宋华臣出奔陈
　　冬邾人伐我南鄙
　　十有八年春白狄来
　　夏晋人执衞行人石买
　　秋齐师伐我北鄙
　　冬十月公会晋侯宋公衞侯郑伯曹伯莒子邾子滕子薛伯伯小邾子同围齐
　　曹伯负刍卒于师
　　楚公子午帅师伐郑
　　十有九年春王正月诸侯盟于祝柯
　　【按本例云诸侯患齐之强数事侵伐故同欲围之然而不能而遂为此盟其盟也有不同者矣此邾子所以执也故不书同又不日以见讥焉】
　　晋人执邾子
　　公至自伐齐
　　取邾田自漷水
　　季孙宿如晋
　　葬曹成公
　　夏衞孙林父帅师伐齐
　　秋七月辛卯齐侯环卒
　　晋士匄帅师侵齐至谷闻齐侯卒乃还
　　八月丙辰仲孙蔑卒
　　齐杀其大夫髙厚
　　郑杀其大夫公子嘉
　　冬葬齐灵公
　　城西郛
　　叔孙豹会晋士匄于柯
　　城武城
　　二十年春王正月辛亥仲孙速会莒人盟于向
　　【按本例云莒鲁之怨自属鄫始其后莒与齐邾比以为我患鲁无岁不受兵及仲孙速为此盟然后兵怨始解几二十年莒鲁不交兵则是盟也实国之所喜故详録而加日】
　　夏六月庚申公会晋侯齐侯宋公衞侯郑伯曹伯莒子邾子滕子薛伯伯小邾子盟于澶渊
　　秋公至自会
　　【按本例云月往而不月致公与邾子盟澶渊比至于国而大夫已伐邾矣不正公之渝盟而亟伐故以见讥也然后知澶渊之盟故不与同明矣】
　　仲孙速帅师伐邾
　　蔡杀其大夫公子燮蔡公子履出奔楚
　　陈侯之弟黄出奔楚
　　叔老如齐
　　冬十月丙辰朔日有食之
　　季孙宿如宋
　　二十有一年春王正月公如晋
　　邾庻其以漆闾丘来奔
　　夏公至自晋
　　【按本例云月往而不月致岂公如晋朝以谢背盟伐邾之故而晋犹有责于我乎故以见讥也】
　　秋晋栾盈出奔楚
　　九月庚戌朔日有食之
　　冬十月庚辰朔日有食之
　　曹伯来朝
　　公会晋侯齐侯宋公衞侯郑伯曹伯莒子邾子于商任二十有二年春王正月公至自会
　　夏四月
　　秋七月辛酉叔老卒
　　冬公会晋侯齐侯宋公衞侯郑伯曹伯莒子邾子薛伯伯小邾子于沙随
　　【按本例云传称会于沙随复锢栾氏信也前年秋栾盈出奔楚晋私以一大夫之故期年之间再合诸侯见晋之失正而非所以合诸侯也齐人于是不賔明年伐衞遂伐晋则当时之事可知矣始合犹可再合而讥矣故沙随之会不月以见之】
　　公至自会
　　楚杀其大夫公子追舒
　　二十有三年春王二月癸酉朔日有食之
　　三月己巳伯匄卒
　　夏邾我来奔
　　葬孝公
　　陈杀其大夫庆虎及庆寅陈侯之弟黄自楚归于陈晋栾盈复入于晋入于曲沃
　　秋齐侯伐衞遂伐晋
　　八月叔孙豹帅师救晋次于雍榆
　　【按本例云受命救晋畏齐不进止于雍榆故加月以见讥】
　　己卯仲孙速卒
　　冬十月乙亥臧孙纥出奔邾
　　晋人杀栾盈
　　齐侯袭莒
　　二十有四年春叔孙豹如晋
　　仲孙羯帅师侵齐
　　夏楚子伐吴
　　秋七月甲子朔日有食之既
　　齐崔杼帅师伐莒
　　大水
　　八月癸巳朔日有食之
　　公会晋侯宋公衞侯郑伯曹伯莒子邾子滕子薛伯杞伯小邾子于夷仪
　　冬楚子蔡侯陈侯许男伐郑
　　公至自防
　　陈鍼宜咎出奔楚
　　叔孙豹如京师
　　大饥
　　二十有五年春齐崔杼帅师伐我北鄙
　　夏五月乙亥齐崔杼弑其君光
　　公会晋侯宋公衞侯郑伯曹伯莒子邾子滕子薛伯伯小邾子于夷仪
　　六月壬子郑公孙之帅师入陈
　　秋八月己巳诸侯同盟于重丘
　　公至自会
　　衞侯入于夷仪
　　楚屈建帅师灭舒鸠
　　冬郑公孙夏帅师伐陈
　　十有二月吴子遏伐楚门于巢卒
　　二十有六年春王二月辛卯衞甯喜弑其君剽衞孙林父入于戚以叛甲午衞侯衎复归于衞
　　【按本例云辛卯而剽弑甲午而衎入剽之弑衎与有力焉故加日以见之】
　　夏晋侯使荀吴来聘
　　公会晋人郑良霄宋人曹人于澶渊
　　【按本例云不正公与大夫会故不月以见讥】
　　秋宋公杀其世子痤
　　晋人执衞甯喜
　　八月壬午许男甯卒于楚
　　冬楚子蔡侯陈侯伐郑
　　葬许灵公
　　二十有七年春齐侯使庆封来聘
　　夏叔孙豹会晋赵武楚屈建蔡公孙归生衞石恶陈孔奂郑良霄许人曹人于宋
　　衞杀其大夫甯喜衞侯之弟鱄出奔晋
　　秋七月辛巳豹及诸侯之大夫盟于宋
　　【按本例云加日者犹鸡泽湨梁之盟】
　　冬十有二月乙亥朔日有食之
　　二十有八年春无冰
　　夏衞石恶出奔晋
　　邾子来朝
　　秋八月大雩
　　仲孙羯如晋
　　冬齐庆封来奔
　　十有一月公如楚
　　十有二月甲寅天王崩
　　乙未楚子昭卒
　　二十有九年春王正月公在楚
　　夏五月公至自楚
　　庚午衞侯衎卒
　　阍弑吴子余祭
　　仲孙羯会晋荀盈齐髙止宋华定衞世叔仪郑公孙段曹人莒人滕人薛人小邾人城
　　晋侯使士鞅来聘
　　杞子来盟
　　吴子使札来聘
　　秋九月葬衞献公
　　齐髙止出奔北燕
　　冬仲孙羯如晋
　　三十年春王正月楚子使防罢来聘
　　【按本例云公前朝楚故楚使防罢来聘以报之葢自文公九年至此厯七十余年楚未尝致聘于鲁今防罢之来欲报公明矣不正大夫之答君故加月以见讥】
　　夏四月蔡世子般弑其君固
　　五月甲午宋灾宋伯姬卒
　　【按本例云加日于灾上见伯姬以灾死也】
　　天王杀其弟佞夫王子瑕奔晋
　　秋七月叔弓如宋葬宋共姬
　　郑良霄出奔许自许入于郑郑人杀良霄
　　冬十月葬蔡景公
　　晋人齐人宋人衞人郑人曹人莒人邾人滕人薛人人小邾人会于澶渊宋灾故
　　直为宋灾之故而为会其无补于宋明矣【按此条从黄震日抄检补】
　　三十有一年春王正月
　　夏六月辛巳公薨于楚宫
　　秋九月癸巳子野卒
　　己亥仲孙羯卒
　　冬十月滕子来会葬
　　癸酉葬我君襄公
　　十有一月莒人弑其君密州














　　钦定四库全书
　　春秋经解卷十　　　　宋　崔子方　撰
　　昭公
　　元年春王正月公即位
　　叔孙豹防晋赵武楚公子围齐国弱宋向戌卫齐恶陈公子招蔡公孙归生郑罕虎许人曹人于虢
　　此陈侯之弟招也而称公子盖方列数诸侯之大夫不可独曰陈侯之弟也且下书陈侯之弟招不嫌不知爲弟矣
　　三月取郓
　　复取之莒也莒鲁争郓久矣以是而勦民故月之以见讥【按夲例云莒有弑君之祸岂鲁责赂于莒而后取郓乎】
　　夏秦伯之弟鍼出奔晋
　　六月丁巳邾子华卒
　　晋荀吴帅师败狄于大卤
　　秋莒去疾自齐入于莒
　　公子去疾也下书莒子去疾卒知去疾入而爲君矣然则何以不称公子见其不当立也言入未得其所也此入而爲君其以未得其所之辞言之何也既入而后展舆出奔则其始入未可谓得其所也齐阳生入于齐亦是也
　　莒展舆出奔吴
　　去疾入而簒故展舆弃位而出奔也展舆之立逾年矣何以不称莒子亦见其不当立也展舆之不当立故去疾得入而簒矣葢莒无适嗣庻子争立曹羁出奔陈赤归于曹亦是也
　　叔弓帅师疆郓田
　　是盖莒鲁之邉邑二国数以爲争鲁人患焉故既取之而又复疆其田也帅师而疆田莒难可知矣
　　葬邾悼公
　　冬十有一月己酉楚子麇卒楚公子比出奔晋
　　二年春晋侯使韩起来聘
　　夏叔弓如晋
　　秋郑杀其大夫公孙黒
　　冬公如晋至河乃复
　　公朝于晋而不得入于晋见鄙于大国故不月以见讥【按夲例云兼讥防朝】
　　季孙宿如晋
　　公如晋而不得入季孙宿如晋而得入见臣之专而君不得爲政也此昭公所以终孙欤
　　三年春王正月丁未滕子原卒
　　夏叔弓如滕五月葬滕成公
　　秋小邾子来朝
　　八月大雩
　　冬大雨雹
　　雨雹或书月或书时于月有之则书月于时有之则书时时非一志也
　　北燕伯欵出奔齐
　　四年春王正月大雨雹
　　夏楚子蔡侯陈侯郑伯许男徐子滕子顿子胡子沈子小邾子宋世子佐淮夷防于申
　　不殊防淮夷盖淮夷自来爲防非如吴不防而中国徃防之也
　　楚人执徐子
　　传曰徐子吴出也而贰于吴故楚人执之徐灭之祸自此始春秋恶焉故不月以见之宋公之执不月以爲畧徐子之执不月以爲讥何也春秋有不嫌同辞者亦观其事如何而已
　　秋七月楚子蔡侯陈侯许男顿子胡子沈子淮夷伐吴执齐庆封杀之
　　伐吴而曰执齐庆封见庆封之在吴也不言孰执承上诸侯不疑矣杀陈孔奂杀陈夏徴舒不言执直杀之也此先言执葢治其罪而后杀之故也见庆封之有罪焉尔
　　遂灭赖
　　九月取鄫
　　内取之也鄫国也而不言灭葢取之莒也防六年莒人灭鄫则鄫莒邑尔始鄫欲属鲁而爲莒所灭莒之灭鄫鲁不能救今取之于莒又不能复其国家而遂有之以鲁爲罪矣故月之以见讥
　　冬十有二月乙卯叔孙豹卒
　　五年春王正月舍中军
　　作三军三家之利也今公室方弱而舍中军岂固以利公室盖欲易爲之制耳是时季氏益强独专鲁国故叔孙豹卒则舍中军此复欲分公室以自利明矣故不日以见讥
　　楚杀其大夫屈申
　　公如晋
　　夏莒牟夷以牟娄及防兹来奔
　　言及别二邑也莒无大夫以其来我以我事书也传以爲重地而书误矣且邾快畀我来奔不以地亦书其人则知以我事而书明矣
　　秋七月公至自晋
　　公得入于晋矣故如以月徃而反以月致也
　　戊辰叔弓帅师败莒师于蚡泉
　　秦伯卒
　　冬楚子蔡侯陈侯许男顿子沈子徐人越人伐吴越夷也始见而称人盖其君也徐之人何以先越之君是徐子也贬而后人之且徐自入春秋未尝与中国防盟惟前年从楚于申之防又贰于吴而见执于楚今遂从楚而伐吴夫恃陋而即夷怀贰以事大国又不能终其惠而反伐之三者皆罪也此三十年吴灭徐而诸侯莫之救其祸着于此矣故贬而人之不然徐之大夫不得先越之君矣戚之防鄫人不先吴是也徐子之贬春秋有见焉
　　六年春王正月伯益姑卒
　　葬秦景公
　　夏季孙宿如晋
　　葬文公
　　宋华合比出奔卫
　　秋九月大雩
　　楚防罢帅师伐吴
　　冬叔弓如楚
　　齐侯伐北燕
　　七年春王正月暨齐平
　　凡言及者我意也变及言暨则知暨者非我意也尔雅曰暨不及是也此葢齐之强与我平故月之以见讥定十年我强与齐平则亦加月矣
　　三月公如楚
　　叔孙婼如齐涖盟
　　夏四月甲辰朔日有食之
　　秋八月戊辰卫侯恶卒
　　九月公至自楚
　　冬十有一月癸未季孙宿卒
　　十有二月癸亥葬卫襄公
　　八年春陈侯之弟招杀陈世子偃师
　　夏四月辛丑陈侯溺卒
　　叔弓如晋
　　楚人执陈行人干徴师杀之
　　凡执而后杀者葢先治其罪而后杀之云尔楚虽以罪杀干徴师然春秋犹不失行人之称则陈国之乱非干徴师罪明矣
　　陈公子留出奔郑
　　秋搜于红
　　搜春事也而秋行之志不时也
　　陈人杀其大夫公子过
　　当是时陈无君而公子招爲乱则杀过者招也然则称人以杀大夫爲下相杀明矣
　　大雩
　　冬十月壬午楚师灭陈执陈公子招放之于越杀陈孔奂
　　陈侯之弟招何以复称公子陈侯溺卒矣执而后放治其罪也招有杀世子之罪而反放之陈孔奂之罪未见于春秋而乃杀之见楚之失政刑矣
　　葬陈哀公
　　陈已灭矣孰葬之楚葬之也灭人之国而葬其君不恤其大而治其细以楚爲僞矣齐侯葬纪伯姬斥齐侯以恶之此不斥楚子何也于纪侯之大去未见齐之灭纪也故书齐侯葬纪伯姬以见之而兼讥其葬焉楚之灭陈其罪固也故于其葬不复斥楚子下书叔弓防楚子于陈知楚子之在陈明矣
　　九年春叔弓防楚子于陈
　　许迁于夷
　　许自此至定之四年二十八年之间凡三迁都焉夫国家之政士民之居何可数迁数迁则下骚动而亦不足以爲国矣以盘庚屡迁而民犹胥怨况许之小国乎春秋不正许之屡迁故此以后皆不月以见讥
　　夏四月陈灾
　　陈已灭矣而复书陈灾所以闵陈也陈其终复矣
　　秋仲孙貜如齐
　　冬筑郎囿
　　十年春王正月
　　夏齐栾施来奔
　　秋七月季孙意如叔弓仲孙貜帅师伐莒
　　戊子晋侯彪卒
　　九月叔孙婼如晋葬晋平公
　　十有二月甲子宋公成卒
　　十有一年春王二月叔弓如宋葬宋平公
　　夏四月丁巳楚子防诱蔡侯般杀之于申
　　般之弑君父天下之罪人也楚子不能正其罪帅诸侯以讨戮反爲匹夫之事欺诱而杀之又灭其国而有其地然则防之杀般非以讨罪也利其土地而爲之耳则其不道已甚故春秋正其罪而名之曰楚子防诱蔡侯般杀之于申也夫般之罪易见而防之恶难明方且致诛乎难明之恶则易见之罪亦不嫌于不治也
　　楚公子弃疾帅师围蔡
　　五月甲申夫人归氏薨
　　大搜于比蒲
　　周之五月夏之三月三月可以搜矣葢讥其有夫人之防而不慼也
　　仲孙貜防邾子盟于祲祥
　　秋季孙意如防晋韩起齐国弱宋华亥卫北宫佗郑罕虎曹人人于厥憖
　　九月己亥葬我小君齐归
　　冬十有一月丁酉楚师灭蔡执蔡世子有以归用之是公子弃疾也而曰师贬之也凡灭国不贬以爲其恶不贬而自见然则此爲执世子有以归用之贬也且蔡侯已死而有称世子何也未得乎立也般以诱死则外乱国被围则内急外乱内急则世子固未得乎立矣犹晋献公已死而奚齐犹未君也
　　十有二年春齐髙偃帅师纳北燕伯于阳
　　北燕伯之纳何以不名未得乎国也
　　三月壬申郑伯嘉卒
　　夏宋公使华定来聘
　　公如晋至河乃复
　　五月葬郑简公
　　楚杀其大夫成熊
　　秋七月
　　冬十月公子憖出奔齐
　　憖之奔不日见非其罪矣
　　楚子伐徐
　　晋伐鲜虞
　　十有三年春叔弓帅师围费
　　费内邑而围之何也葢恃大而不听故定十二年而卒堕费也
　　夏四月楚公子比自晋归于楚弑其君防于干谿公子比在晋十三年矣其能一旦自外归而弑其君乎是葢弃疾爲之谋胁比而立之以成其事比见利而后动故先书自晋归见比之不与谋也后书弑其君见比之首恶也且弃疾爲谋而比首恶何也夫人受其名已享其利后世奸人苟有借口以济其私者莫不皆寘力焉故春秋正名以与比所以絶后世奸人之祸也易曰臣弑君子弑父非一朝一夕之故其所由来者渐也则比之不能自外而归弑其君明矣归者得其所也比之弑君而以得所之辞言之何也见有主于内而后归焉尔然则何以不言复归见弃疾非比之援也
　　楚公子弃疾杀公子比
　　比弑君自立而不以讨贼之辞言之何也弃疾非所以讨贼者也不与其讨贼见弃疾主谋而比与之同恶也比不失名弃疾不失罪此春秋所以爲法矣夫圣人不轻用其法如此则赵盾许止之弑于春秋无异辞岂以天下之恶而轻被之人哉三家之传失之明矣
　　秋公防刘子晋侯齐侯宋公卫侯郑伯曹伯莒子邾子滕子薛伯伯小邾子于平丘
　　八月甲戌同盟于平丘公不与盟
　　此盖诸侯不与公盟也且公不与盟其曰甲戌同盟何也见公之尅日防期而后诸侯不肯与公盟尔诸侯不肯与公盟而曰公不与盟何也讳之也使若公自不盟云尔虽然爲之讳必有以见之凡春秋书弗者然后有故如齐侯弗及盟是也此不曰弗与而曰不与见不盟者非公意也
　　晋人执季孙意如以归
　　公至自防
　　蔡侯庐归于蔡陈侯吴归于陈
　　楚八年灭陈十一年灭蔡今弃疾复弑君而自立于是诸侯爲平丘之防以谋楚楚虽强大不能不有畏焉乃复二国之封以纾诸侯之难是以蔡侯庐归于蔡陈侯吴归于陈也其言归得其所也其不言自楚见陈蔡之复诸侯之力也
　　冬十月葬蔡灵公
　　公如晋至河乃复
　　公朝于晋以谢不与盟之故晋人辞之而复不得入也
　　吴灭州来
　　十有四年春意如至自晋
　　三月曹伯滕卒
　　夏四月
　　秋葬曹武公
　　八月莒子去疾卒
　　冬莒杀其公子意恢
　　不曰大夫而直曰公子意恢是宜君者也不然意恢之杀不志于春秋
　　十有五年春王正月吴子夷末卒
　　二月癸酉有事于武宫籥入叔弓卒去乐卒事
　　此变而合于礼则书其曰有事于武宫而不目其祭略言之也主书者不在祭也
　　夏蔡朝吴出奔郑
　　六月丁巳朔日有食之
　　秋晋荀吴帅师伐鲜虞
　　冬公如晋
　　公十二年如晋十三年又如晋皆不得入见鄙于大国犹不自以爲愧而复朝焉故不月以见讥
　　十有六年春齐侯伐徐
　　楚子诱戎蛮子杀之
　　戎蛮以爵见爲楚事而言且以见楚罪也故斥楚以恶之其不名葢其罪薄于诱中国之君而杀之者也戎蛮子不名略之也其不日不地亦略之
　　夏公至自晋
　　秋八月己亥晋侯夷卒
　　九月大雩
　　季孙意如如晋
　　冬十月葬晋昭公
　　十有七年春小邾子来朝
　　夏六月甲戌朔日有食之
　　秋郯子来朝
　　八月晋荀吴帅师灭陆浑之戎
　　冬有星孛于大辰
　　有星者非常星也星孛或书月或书时不逾月则书月逾月则书时
　　楚人及吴战于长岸
　　十有八年春王三月曹伯须卒
　　夏五月壬午宋卫陈郑灾
　　外灾不日见四国同日而灾异之甚者故日志也
　　六月邾人入鄅
　　秋葬曹平公
　　冬许迁于白羽
　　十有九年春宋公伐邾
　　夏五月戊辰许世子止弑其君买
　　三家皆曰非弑也世子止不尝药而父死故加弑焉夫不尝药之过小而加弑君之罪重岂先王之法哉且春秋所以爲法也向使圣人在上岂遂以弑君之罪而杀之耶其不然明矣
　　己卯地震
　　秋齐髙发帅师伐莒
　　冬葬许悼公
　　传谓书许世子止弑其君买是君子之聼止也书葬许悼公是君子之赦止也然则防三十年蔡世子般弑其君固葬蔡景公是亦赦般乎
　　二十年春王正月
　　夏曹公孙防自鄸出奔宋
　　鄸曹之封邑见其邑有奉之者也且曹之大夫而有封邑见天子之命大夫明矣
　　秋盗杀卫侯之兄絷
　　称盗不得其人者也兄是母兄也母兄而不立葢以罪废者乎其弟爲君则有谄事而盗杀其兄者也
　　冬十月宋华亥向寜华定出奔陈
　　【按本例云大国三卿今相与同恶一旦出奔上下不协莫此之甚故加月以见讥】
　　十有一月辛卯蔡侯庐卒
　　二十有一年春王三月葬蔡平公
　　夏晋侯使士鞅来聘
　　宋华亥向寜华定自陈入于宋南里以叛
　　其曰宋南里国都之南华向所居里也以其党叛也南里非地名不得不系之宋也
　　秋七月壬午朔日有食之
　　八月乙亥叔辄卒
　　冬蔡侯朱出奔楚
　　般以诱杀有执而用焉朱顾不能复雠而又奔之贱之故不月以见恶焉
　　公如晋至河乃复
　　二十有二年春齐侯伐莒
　　宋华亥向寜华定自宋南里出奔楚
　　大搜于昌间
　　夏四月乙丑天王崩
　　六月叔鞅如京师葬景王
　　王室乱
　　其言王室乱何内乱也王崩促葬大臣擅权诸子争立奔亡簒杀累年而后已故曰王室乱内乱也王室之乱故志之也
　　刘子单子以王猛居于皇
　　景王崩嫡嗣未定大臣争权各欲有所立故刘单立猛以当国三月而葬王欲王位之蚤定也于是尹氏之党子朝之乱兴而猛不得安其位乃居于皇也其曰王猛见其当国而不当立者也其曰刘子单子以王猛见猛之挈乎刘单者也【按夲例云王猛非正例不月此承葬景王月】
　　秋刘子单子以王猛入于王城
　　王城西周也成周东周也成王始卜洛邑而营都焉至平王而东迁是爲东周则西周故王都也故曰王城【按杜预释例云周平王迁都王城今河南县也敬王又迁成周今洛阳是也集觧三十二年城成周传注云子朝之乱其余党多在王城敬王畏之徙都成周成周狭小故请城之则平王初迁时未都成周所谓西周指镐京言崔氏误】今王室内乱大臣争立王猛避难于皇不得入于成周乃入于故都以自立也不目其地而曰王城见猛之因故都而居之云尔其不月知王猛之非正也
　　冬十月王子猛卒
　　先曰王猛后曰王子猛于其生见其假位号而当国故称之曰王猛于其卒则号位无所假矣故复其本曰王子猛也是不卒者也春秋终始焉尔
　　十有二月癸酉朔日有食之
　　二十有三年春王正月叔孙婼如晋
　　癸丑叔鞅卒
　　晋人执我行人叔孙婼
　　晋人围郊
　　夏六月蔡侯东国卒于楚
　　秋七月莒子庚舆来奔
　　戊辰吴败顿胡沈蔡陈许之师于鸡父胡子髠沈子逞灭陈夏齧
　　顿胡沈小国而先蔡陈许何也顿胡沈其君而蔡阵许则大夫尔书胡子髠沈子逞知顿胡沈皆君也书陈夏齧知蔡陈许皆大夫也然则其略之何也不以中夏六国之师而败于一外裔故畧言之也胡子沈子其言灭何重辞也国亡谓之灭君亡谓之灭重辞也外裔败中国者例月而此日之爲胡沈之君灭也虽小国以其能死难之爲重矣
　　天王居于狄泉
　　敬王也当立者也故正其号而曰天王则异乎王猛之称矣是必有立而附之者其不曰某氏立其见其当立也又不曰某人以王居于某见附之者正也非所以爲党也
　　尹氏立王子朝
　　嗣子有常位言立非所当立也王猛不言立当是时嗣子未定故王猛得假位号以当国今天王在狄泉矣而尹氏立王子朝是簒也故书立以见恶焉卫人立晋不言公子今朝言王子何也称卫人立则疑于当立者也故不得不贬公子以见之此独称尹氏立则其不当立明矣不贬子朝则尹氏之罪专也
　　八月乙未地震
　　冬公如晋至河有疾乃复
　　昭公自始即位至此凡五如晋至河乃复于此独言有疾则知不言有疾者皆以他事而复也葢内爲权臣所制外爲覇主所鄙而不见礼于大国此所以终孙于齐也
　　二十有四年春王二月丙戌仲孙貜卒
　　婼至自晋
　　夏五月乙未朔日有食之
　　秋八月大雩
　　丁酉伯郁厘卒
　　冬吴灭巢
　　吴灭巢何以不月巢有以自取之也襄之二十五年吴子遏伐楚门于巢卒巢实杀之夫小国不能事大而又杀其君取亡之道也故不月以见讥
　　葬平公
　　二十有五年春叔孙婼如宋
　　夏叔诣防晋赵鞅宋乐大心卫北宫喜郑游吉曹人邾人滕人薛人小邾人于黄父
　　有鸜鹆来巢
　　秋七月上辛大雩季辛又雩
　　【按夲例云一月再雩白当志日也】
　　九月己亥公孙于齐次于阳州
　　内讳奔犹曰孙位而去也此葢季氏之逐君而辞不见焉何也春秋于内大恶讳难言之也且先五书公如晋至河乃复见公之受制于权臣也又下两书公如齐两书公如晋三书齐晋唁公五书居郓三书在干侯以至于薨其事亦可知矣且公实有国而去之羁孤迫穷彷徨乎二大国之间仅得一邑而居焉则何乐于外而不入且公孙于外终始七年而鲁未甞立君则何忌于内而不入葢当是时惟季氏专鲁然则公有恶于季氏而不敢入明矣有恶于季氏而不敢入非季氏逐之而何且臣而逐其君此天下之甚恶也亦不待贬而自见故春秋虽爲之讳不疑矣
　　齐侯唁公于野井
　　冬十月戊辰叔孙婼卒
　　十有一月己亥宋公佐卒于曲棘
　　十有二月齐侯取郓
　　郓鲁邑齐侯取之以居公故下书公至自齐居于郓是也当是时齐强鲁弱不能责季氏之罪以纳君而乃取一邑以居之见齐之无意于纳公矣昭公不悟犹居郓三年以待齐及其不能而后始之晋故月之以见讥
　　二十有六年春王正月葬宋元公
　　三月公至自齐居于郓
　　齐已取郓而公犹言居见郓之不入于齐也【按本例云日孙故月致自此徃主皆不月居外亦不月讥失国也】
　　夏公围成
　　成内邑公憾于季氏故围内邑也夫公实有国而不能制其臣至于见逐而反区区围其一邑欲以报怨见公之不君矣故不月以见讥
　　秋公防齐侯莒子邾子伯盟于鄟陵
　　齐莒邾皆鲁之与国故爲鄟陵之盟以谋纳公夫公实有国而不能处反因他人以求入而卒不能鄟陵之盟爲不韪矣故不月以见讥不言同然后知纳公者僞也
　　公至自防居于郓
　　九月庚申楚子居卒
　　冬十月天王入于成周
　　言入见自狄泉而入也不言归王未尝去国故也
　　尹氏召伯毛伯以王子朝奔楚
　　曰尹氏召伯毛伯以王子朝奔楚见其党也
　　二十有七年春公如齐
　　公亟如齐而卒不获所谋故皆不月也然后知凡公如某而不月者以见讥明矣
　　公至自齐居于郓
　　夏四月吴弑其君僚
　　不书其人吴无大夫也然后知称国以弑爲防者明矣
　　楚杀其大夫郤宛
　　秋晋士鞅宋乐祁犂卫北宫喜曹人邾人滕人防于扈冬十月曹伯午卒
　　邾快来奔
　　公如齐
　　公至自齐居于郓
　　二十有八年春王三月葬曹悼公
　　公如晋次于干侯
　　晋人辞公故次于干侯而止也
　　夏四月丙戌郑伯寜卒
　　六月葬郑定公
　　秋七月癸巳滕子寜卒
　　冬葬滕悼公
　　二十有九年春公至自干侯居于郓齐侯使髙张来唁公
　　不言唁公于郓见郓之犹在鲁也夫齐晋大国不能逐季氏以纳鲁君反区区爲慰唁之辞若不得已者则当是之时君弱臣强岂独一鲁国哉
　　公如晋次于干侯
　　公比如晋而不得入故皆不月也
　　夏四月庚子叔诣卒
　　秋七月
　　冬十月郓溃
　　公适去郓而郓溃见鲁之民皆叛畏季氏而不敢寜公也
　　三十年春王正月公在干侯
　　志公之在外正月以存君臣子之辞也
　　夏六月庚辰晋侯去疾卒
　　秋八月葬晋顷公
　　冬十有二月吴灭徐徐子章羽奔楚
　　春秋之例国灭而奔者不名闵之也章羽之不见闵盖其有罪者也徐子之罪见于五年伐吴彼三罪者徐足以亡矣其祸自伐吴始焉故春秋于彼则贬而人之于此则名而贱之凡以见自取灭亡之祸而已然则何以月志其讥已明者则亦无俟于变日月之例也【按夲例云先儒以徐爲夷非也春秋以中国例书徐而曰夷者何也】
　　三十有一年春王正月公在干侯季孙意如防晋荀跞于适歴
　　公在干侯而季孙爲适歴之防季孙不见公矣君在外而臣不省则季氏之有恶于公亦明矣夫意如之罪覇主所宜讨今乃与之爲防且其君在是而防其臣见晋之释君而臣是信也
　　夏四月丁巳薛伯谷卒
　　晋侯使荀跞唁公于干侯
　　晋侯既使荀跞防意如乃使唁公葢季孙有不纳君之言故晋侯唁公之不得入也必使荀跞然后意如之意得通于公矣夫不恤见逐之君而信不臣之言则晋侯之不明可知尔彼六卿之强至于分国而有之则晋侯之不克有爲者是亦鲁君而已昭公失国岂无他诸侯唁之而独举齐晋所以深恶乎大国之无能爲也
　　秋葬薛献公
　　冬黒肱以滥来奔
　　三家皆曰邾黒肱此不言邾葢字或脱之非例也
　　十有二月辛亥朔日有食之
　　三十有二年春王正月公在干侯取阚
　　阚内邑公既失郓而后取阚也
　　夏吴伐越
　　秋七月
　　冬仲孙何忌防晋韩不信齐髙张宋仲几卫世叔申郑国参曹人莒人薛人人小邾人城成周
　　成周与京师一也或称成周或称京师葢自周言之则曰成周自诸侯言之则曰京师诸侯不敢斥天子之国故以众大之辞言之此诸侯之大夫城成周则不曰京师何也当是时天子防弱诸侯不王岂复能以义相率而尊周室哉是葢天子有请于诸侯然后诸侯使大夫徃城之耳故曰城成周葢自周言之见天子请而后城之也传谓王使富辛与石张如晋请城成周是足信矣
　　十有二月己未公薨于干侯
　　昭公淹恤在外七年于此奔走穷迫可谓极矣而鲁之羣臣未有一人尽力于其君者卒以旅死当是之时禄之去公室三世矣爲昭公者尚何以怀其羣臣哉故春秋所书于七年之间未尝有一言及其君臣之际者爲此也
<经部,春秋类,崔氏春秋经解>
　　钦定四库全书
　　春秋经解卷十一　　　　宋　崔子方　撰定公
　　元年春王
　　诸公之元年虽无事必举正月言人君即位之始王者必班正焉诸侯奉之以从事也当是时季氏专鲁昭公逐死而定公未立故无所班其正鲁无以奉之所以独不举正月也虽然周室之衰岂能果班正于诸侯而春秋书之如此何也呜呼春秋亦正名而已矣
　　三月晋人执宋仲几于京师
　　此城成周之大夫也仲防之罪不受功也其言于京师何见执之于天子之侧也大夫而执人于天子之侧见大夫之张矣凡事必继月月必继王定无正故不得不以三月继王也
　　夏六月癸亥公之丧至自干侯
　　其君旅死于外羣臣将恐惧奔走之不暇今乃七月而后以丧至则鲁之羣臣所以事其君者可知矣
　　戊辰公即位
　　诸公逾年正月不日而即位追治之也定公六月日而即位书其实也盖于是定公始得立矣则季氏之专国可知也即位例日
　　秋七月癸巳葬我君昭公
　　九月大雩
　　立炀宫
　　立宫非所宜立也有祷而后立之者也故不日以见讥
　　冬十月陨霜杀菽
　　夏之八月未可以霜而且杀菽志灾也
　　二年春王正月
　　夏五月壬辰雉门及两观灾
　　秋楚人伐吴
　　冬十月新作雉门及两观
　　及者先后之辞也其月志其工近也【按本例云两观之僭乆矣今复作之故目事以见讥而加月也】
　　三年春王正月公如晋至河乃复
　　昭公如晋至河乃复则略而不月定公如晋至河乃复则月而不略何也昭公之不得入于晋亦已数矣定公之不入容有故焉
　　二月辛卯邾子穿卒
　　夏四月
　　秋葬邾荘公
　　冬仲孙何忌及邾子盟于拔
　　四年春王二月癸巳陈侯吴卒
　　三月公防刘子晋侯宋公蔡侯卫侯陈子郑伯许男曹伯莒子邾子顿子胡子滕子薛伯杞伯小邾子齐国夏于召陵侵楚
　　夏四月庚辰蔡公孙姓帅师灭沈以沈子嘉归杀之诸侯侵楚而蔡公孙姓于其间灭沈盖诸侯为蔡侵楚故蔡得以灭沈也沈楚之与国杀沈子嘉所以致怨于楚也夫欲怒楚而灭人之国杀人之君以蔡为罪矣
　　五月公及诸侯盟于鼬
　　是盟也公为之故曰公及诸侯也诸侯为蔡以侵楚然卒不能害楚使蔡去中夏而即楚以吴子及楚人战是以鼬之盟不日亦不与同所以讥诸侯之无能为故也
　　杞伯成卒于防
　　六月葬陈惠公
　　许迁于容城
　　秋七月公至自防
　　刘卷卒
　　刘卷盖刘子也新有同盟之好故来赴而卒之然则何以不称刘子天子之大夫王命赴之不以爵称也
　　葬悼公
　　楚人围蔡
　　报召陵之役也诸侯并侵楚而楚独围蔡知诸侯之侵楚为蔡明矣
　　晋士鞅卫孔圉帅师伐鲜虞
　　刘文公
　　天子之大夫未有书者以其来赴也故往防而之
　　冬十有一月庚午蔡侯以吴子及楚人战于柏举楚师败绩
　　吴子夷也有忧中国之心而能为蔡侯之故以与楚人战故曰蔡侯以吴子及楚人战于柏举以吴子吴无利于伐楚矣进吴子也是楚囊瓦而曰人大夫不敌君进吴子也进吴子所以伤中国之亡也晋为盟主因天子之大夫以合十七国之诸侯逺至召陵而不能为蔡释怨于楚曽吴子之不若进吴子所以伤中国之亡也
　　楚囊瓦出奔郑
　　柏举之败囊瓦为之也
　　庚辰吴入郢
　　郢楚都也不曰入楚而曰入郢见吴之入楚者甚矣且楚于是时特为大国而吴得入焉故变例而言日变国而言都所以甚吴而重楚祸云尔
　　五年春王三月辛亥朔日有食之
　　夏归粟于蔡
　　于越入吴
　　六月丙申季孙意如卒
　　秋七月壬子叔孙不敢卒
　　冬晋士鞅帅师围鲜虞
　　六年春王正月癸亥郑游速帅师灭许以许男斯归二月公侵郑
　　公侵郑为许也皋鼬之盟故也
　　公至自侵郑
　　夏季孙斯仲孙何忌如晋
　　秋晋人执宋行人乐祁犂
　　冬城中城
　　季孙斯仲孙忌帅师围郓
　　郓本鲁邑先是齐人取之以居昭公故今犹未入乎鲁也不言何忌阙文
　　七年春王正月
　　夏四月
　　秋齐侯郑伯盟于咸
　　齐人执衞行人北宫结以侵卫
　　其言以侵卫何执北宫结而与之俱也
　　齐侯卫侯盟于沙
　　大雩
　　齐国夏帅师伐我西鄙
　　为郓之役也齐人取郓以居昭公其后郓溃然而齐未尝有郓也今鲁围郓而齐出师见齐之不直矣
　　九月大雩
　　冬十月
　　八年春王正月公侵齐
　　公至自侵齐
　　二月公侵齐
　　公侵齐报国夏之师也以齐师为不直故公虽连月而两兴师犹不讥焉
　　三月公至自侵齐
　　曹伯露卒
　　夏齐国夏帅师伐我西鄙
　　公防晋师于瓦
　　晋师之出为齐伐我故公往防之不正以公侯之尊而防晋人之师故不月以见讥
　　公至自瓦
　　防者之防例不致此其致何也重师也师以众致地以特致此春秋之新例矣
　　秋七月戊辰陈侯柳卒
　　晋士鞅帅师侵郑遂侵卫
　　葬曹靖公
　　九月葬陈懐公
　　季孙斯仲孙何忌帅师侵卫
　　冬卫侯郑伯盟于曲濮
　　从祀先公
　　从祀先公何以书所以诛阳虎之乱见陪臣执国命也是盖鲁礼之复正者而知其诛阳虎之乱何也当是时鲁国之政季氏专之季氏之室阳虎有之鲁之君臣拱手聼命无敢谁何此孔子所以叹陪臣执国命而知三桓之子孙防也彼阳虎所以能济其谋者必有所挟也因人之所欲者而假誉焉盖自文公以来鲁之逆乆矣举国之人皆欲去之然百余年之间莫防修正而改为及阳虎为政一旦而去之彼自谓足以借誉于国人而取恱乎先君也于是遂肆其乱及其不克乃窃夫寳玉大弓而逃焉不然彼阳虎方且迫于为乱而鲁之君臣方且谋虎之不暇何暇修百年乆失之礼而正之哉其事盖可知矣夫宗庙之事礼之大者而春秋所书莫详焉着其日于上书其事于下盖以为礼之大者不敢以畧故也八月丁卯大事于大庙跻僖公夫礼之甚者彼如此其详也从祀先公得礼之大者此如此其畧也然则圣人之意可知矣盖曰其所有事者无足道焉吾志其从祀而已书从祀先公继之以盗窃寳玉大弓所以具见当时之事使后世可考而知焉传曰阳虎欲去三桓而已更孟氏故顺祀先公而祈焉禘于僖公其事则信矣然而圣人之意盖没而不见也呜呼千载之下奸伪之迹祸乱之变彼得假托以济私者岂特一阳虎哉宜圣人之丁宁如此
　　盗窃寳玉大弓
　　春秋书盗有二义有不得其人而称之者曰盗盗杀蔡侯申之类是也有以非其有而取之曰盗盗窃寳玉大弓是也此阳虎也而以盗言之阳虎之贱不载于春秋
　　九年春王正月
　　夏四月戊申郑伯虿卒
　　得寳玉大弓
　　不索而获曰得此鲁之分器阳虎无所用故复归之也鲁固知阳虎之窃寳玉大弓矣然而畏虎幸虎之去虽亡其寳而不敢索也使不知为阳虎所窃而疑于他盗耶则岂有亡其国之分器而不索者哉此知为阳虎明矣
　　六月葬郑献公
　　秋齐侯卫侯次于五氏
　　鲁于齐卫皆有侵伐之怨故二君次于五氏以谋我也
　　秦伯卒
　　冬葬秦哀公
　　十年春王三月及齐平
　　及者内欲之也畏五氏之谋故欲与齐平既平然后为夹谷之防矣齐鲁比年有侵伐之怨而不直者在齐鲁实畏齐而求齐平齐之平强矣故月以见之于平齐则月之于防则不月故凡春秋变例以为言者皆以示讥明矣
　　夏公防齐侯于夹谷
　　夹谷之防齐人伏兵以刼鲁侯赖孔子为相而谋不行然则是防也亦殆矣故不月以见讥然后知齐之不欲平明矣
　　公至自夹谷
　　晋赵鞅帅师围卫
　　齐人来归郓讙隂田
　　夹谷之防孔子相焉齐人畏鲁归其侵疆此所以得郓讙隂田也郓讙二邑与隂之田
　　叔孙州仇仲孙何忌帅师围郈
　　秋叔孙州仇仲孙何忌帅师围郈
　　郈内邑而围之盖恃大而不听此十二年所以堕郈也二卿复围郈则恃大而不听可知矣
　　宋乐大心出奔曹宋公子地出奔陈
　　冬齐侯卫侯郑游速防于安甫
　　叔孙州仇如齐
　　宋公之弟辰暨仲佗石彄出奔陈
　　言暨见辰之不得已也三臣之奔则何以不月辰非卿也且辰之出强矣
　　十有一年春宋公之弟辰及仲佗石彄公子地自陈入于萧以叛
　　夫人之从恶之易也辰之奔迫于仲佗石彄之故今其叛也则辰之自为矣故始曰暨而终曰及辰之恶犹未及乎段之为恶也
　　夏四月
　　秋宋乐大心自曹入于萧
　　冬及郑平叔还如郑涖盟
　　内欲平也平六年侵郑之怨既平然后叔还如郑涖盟矣
　　十有二年春薛伯定卒
　　夏葬薛襄公
　　叔孙州仇帅师堕郈
　　卫公孟彄帅师伐曹
　　季孙斯仲孙何忌帅师堕费
　　郈叔孙氏之邑费季氏之邑城之不度将为国害故堕之也夫二邑二家恃以为保障而肯堕之何也不得已也盖仲由为季氏宰欲张公室而后堕之夫以二家之所恃以为固者而乃不能夺之于仲由见陪臣之执国命矣是以冉有子路相季氏而欲伐颛臾孔子诲之既而发陪臣执国命三世希不失之叹也
　　秋大雩
　　冬十月癸亥公防齐侯盟于黄
　　十有一月丙寅朔日有食之
　　公至自黄
　　十有二月公围成
　　传曰仲由为季氏宰将堕三都于是叔孙氏堕郈季氏堕费孟氏将堕成而其臣不欲然则成孟氏之邑其弗堕然后公围之也昭围成则不月以见讥定围成则不讥何也围成则一而所以围成则异矣
　　公至自围成
　　内地而致何也见孟氏之强与国为敌公室防弱不能制其臣而有其地视成犹外邑也故致公之行以见于内亦危矣昭公围成亦危则不致何也成在内而郓在外不以外致内也
　　十有三年春齐侯卫侯次于垂葭
　　夏筑蛇渊囿
　　农事方盛而筑囿讥也
　　大搜于比蒲
　　以周之夏当夏之春于是时可以搜矣而书何也先筑囿继之以大搜则志在乎从禽而不恤乎国事可知也或言搜或言大搜以大书者越常礼矣夫不恤国事而越礼大搜此春秋所以为讥也
　　卫公孟彄帅师伐曹
　　秋晋赵鞅入于晋阳以叛
　　冬晋荀寅士吉射入于朝歌以叛
　　晋赵鞅归于晋
　　赵鞅以晋阳叛而言归何也见赵鞅虽以邑叛其君不能讨反而不失其所焉则昭定之间君弱而臣强岂独鲁国哉是以终于三桓据鲁六卿分晋其祸所由来渐矣夫春秋归入之例虽纪当时之实然而褒贬之意亦具见于其间也
　　薛弑其君比
　　春秋以国弑君者四而三在吴莒薛吴莒薛固无大夫知其为防者明矣
　　十有四年春卫公叔戍来奔衞赵阳出奔宋
　　二月辛巳楚公子结陈公孙佗人帅师灭顿以顿子牂归
　　夏卫北宫结来奔
　　五月于越败吴于檇李吴子光卒
　　吴夷也爵不见于春秋于其有善则进之然而书吴子卒何也欲有所见也是时吴楚僣号以逼天子春秋恶之故不书其葬难言之也书楚卒者六书其弑者二书吴卒者四书其弑者二一皆不焉然后知其不者有故也非如他国有有不者也春秋不疑于后世如此
　　公防齐侯卫侯于牵
　　公至自防
　　秋齐侯宋公防于洮
　　天王使石尚来归脤
　　【按本例云周官归脤以交诸侯之福则王使归脤盖可也用见周之交鲁之礼厚而鲁所以事周之礼薄上下皆失之矣故不月以见讥与来聘不月同例】
　　卫世子蒯聩出奔宋卫公孟彄出奔郑
　　宋公之弟辰自萧来奔
　　大搜于比蒲邾子来防公
　　防公于比蒲也然则搜于比蒲何以不言公凡搜狩固非防者之事虽不言公公在焉可知也则公狩于郎公观鱼于棠知其独行而不与国人共之明矣且公在是而不月志凡以见讥故也搜狩皆内地故于公之行未有致者
　　城莒父及霄
　　十有五年春王正月邾子来朝
　　鼷防食郊牛牛死改卜牛
　　所伤者众不可以一举也牛虽不死亦改卜矣
　　二月辛丑楚子灭胡以胡子豹归
　　夏五月辛亥郊
　　五月而郊不时明矣犹异乎九月之用郊也
　　壬申公薨于髙寝
　　郑罕逹帅师伐宋
　　齐侯卫侯次于渠蒢
　　邾子来奔丧
　　诸侯奔丧天子之礼也讥僣也鲁邾皆罪矣
　　秋七月壬申姒氏卒
　　八月庚辰朔日有食之
　　九月滕子来防
　　丁巳我君定公雨不克戊午日下昃乃克葬彼言日中而克此言日下昃乃克日下昃则仅及乎尔其难明矣
　　辛巳定姒
　　定姒哀公之母而定公之妾也哀公即位未逾年未成为君故其母虽书卒而不称夫人小君使定公在自以妾不书卒使哀公即位逾年自尊其母为夫人而以夫人之礼卒也虽然于礼妾母不得称夫人凡称夫人者春秋尽其辞焉以见讥也僖公之成风宣公之敬嬴是也哀姜庄公之夫人则成风其妾也出姜文公之夫人则敬嬴其妾也明矣
　　冬城漆









　　钦定四库全书
　　春秋经解卷十二　　　　宋　崔子方　哀公
　　元年春王正月公即位
　　楚子陈侯随侯许男围蔡
　　定六年郑游速灭许今许男复见许楚之与国葢楚复封之也许男之归不书然则陈蔡之书归者欲见诸侯之功明矣
　　鼷防食郊牛改卜牛夏四月辛巳郊
　　鲁之郊礼乎鲁之郊礼之变者也成王以周公有人臣不可爲之功故赐以人臣不可用之礼葢不如是不足以爲称故鲁之有天子之礼惟用之以事周公可也而羣公莫得而与焉是以春秋书献六羽立武宫丹桓宫楹刻桓宫桷邾子奔丧滕子防葬之类讥其僣也至于书郊者八皆因郊之变而道之不尽以讥郊也又僖公之郊鲁诗颂之孔子取之其诗曰皇皇后帝皇祖后稷享以骍牺是享是宜周公皇祖亦其福女是也然则郊主祭天而后稷爲配周公亦从而祀焉可知矣鲁之郊也爲其有事于周公故也不然则僣矣虽然于夏四月而郊礼乎夫周之四月夏之二月而建卯之月也方是时帝出乎震而始用事焉故于郊而祀之礼葢然矣而传谓不时何哉且自僖公以来郊之见经者八书卜郊者四皆以四月书牛伤者四皆在正月葢帝牛必在涤三月故也由是言之则郊用四月明矣不然鲁之失礼者歴数世而皆在四月乎此书曰夏四月辛巳郊葢与其时也着是以见非也考之礼经未有明见者惟郊特牲称鲁君孟春乗大辂旂十有二旒祀帝于郊焉此葢后儒因见春秋之传而爲之説然则彼之孟春谓周之正月也虽然鲁之郊犹降于天子故不及日至之祭而独爲四月之祭而已犹之不及四望而独爲三望也
　　秋齐侯卫侯伐晋
　　冬仲孙何忌帅师伐邾
　　二年春王二月季孙斯叔孙州仇仲孙何忌帅师伐邾取漷东田及沂西田癸巳叔孙州仇仲孙何忌及邾子盟于句绎
　　鲁比年有事于邾今又三卿大举而伐之取沂漷之田要其君而与之盟明年又复背盟而围之则鲁之于邾爲已甚故日之以见讥
　　夏四月丙子卫侯元卒
　　滕子来朝
　　晋赵鞅帅师纳卫世子蒯聩于戚
　　戚卫邑也其言于戚何未得乎国也葢爲辄所拒耳蒯聩犹不失世子之称则辄之不当立明矣此子贡所以知夫子不爲卫君也
　　秋八月甲戌晋赵鞅帅师及郑罕逹帅师战于铁郑师败绩
　　冬十月葬卫灵公
　　十有一月蔡迁于州来
　　州来吴灭之矣蔡欲逺楚而亲吴故迁于州来也
　　蔡杀其大夫公子驷
　　三年春齐国夏卫石曼姑帅师围戚
　　蒯聩在戚故也彼言围宋彭城此不言围卫戚戚未异于卫也围戚卫事也而以国夏首之何也葢曼姑之罪不贬而自见而国夏助人爲逆不首之无以着其恶焉晋赵鞅纳蒯聩于戚而齐国夏围之又以见齐之不与晋也
　　夏四月甲午地震
　　五月辛卯桓宫僖宫灾
　　季孙斯叔孙州仇帅师城啓阳
　　宋乐髠帅师伐曹
　　秋七月丙子季孙斯卒
　　春秋内大夫例书卒而有不卒者如翚庆父以贼不卒也叔孙侨如臧孙纥公子憖以奔不卒也仲孙何忌叔孙州仇叔还葢未卒也而柔溺公子结于春秋无所见而亦不卒何也葢于内爲大夫然后卒之岂三子者始爲大夫其后以罪黜不爲大夫故不卒欤翚庆父之不卒非以是爲贬也欲见为弑君者而已
　　蔡人放其大夫公孙猎于吴
　　称人以放放无罪也
　　冬十月癸卯秦伯卒
　　叔孙州仇仲孙何忌帅师围邾
　　四年春王二月庚戌盗杀蔡侯申蔡公孙辰出奔吴曰盗不得其人者也以其贼杀人故目之曰盗也使知盗之在内耶则将书曰蔡弑其君知盗之在外耶则将书曰某人戕蔡侯于蔡今先目盗而后曰蔡又称杀焉葢漫若不可知者也夫国君而盗得杀之则其臣子罪矣此公孙辰所以出奔而公孙姓公孙霍所以见杀也而传谓贱者葢误矣且虽贱乌有不君其君者哉彼言阍弑吴子葢示其弗臣也然犹加弑焉则异夫盗杀蔡侯申矣
　　葬秦惠公
　　宋人执小邾子
　　小邾子之罪未见于春秋然称人以执知其有罪矣春秋以例见者不疑也
　　夏蔡杀其大夫公孙姓公孙霍
　　晋人执戎蛮子赤归于楚
　　戎蛮子之执以晋事而书也不然外裔不以爵见于春秋戎蛮葢楚属也故晋人执之以归于楚使治其罪焉执之归于京师则可以归于楚则不可以见晋之有畏于楚故也晋虽以归于楚而犹欲与治其罪故直言归于而不言归之于也其名盖贱之也其不月葢略之
　　城西郛
　　六月辛丑亳社灾
　　商社也何以言亳社灾葢亡国之社屋之此所以有灾也亡国之社诸侯皆得立之以自警亳社灾爲鲁志也以日志知爲鲁志也
　　秋八月甲寅滕子结卒
　　冬十有二月葬蔡昭公
　　葬滕顷公
　　五年春城毗
　　夏齐侯伐宋
　　晋赵鞅帅师伐卫
　　秋九月癸酉齐侯杵臼卒
　　冬叔还如齐
　　闰月葬齐景公
　　闰者附月之余不以告朔丧不以数今齐景公以闰月葬见臣子之不懐也
　　六年春城邾瑕
　　瑕邾邑鲁未尝取于邾而遽城之见鲁之迫邾也故于冬仲孙何忌伐邾明年秋公入邾以邾子益来也凡地未有系之国者不正鲁恃强陵弱以城人之邑故系之邾以见讥焉
　　晋赵鞅帅师伐鲜虞
　　吴伐陈
　　夏齐国夏及高张来奔
　　叔还防吴于柤
　　秋七月庚寅楚子轸卒
　　齐阳生入于齐齐陈乞弑其君荼
　　不称公子见其不当立也不言归以爲未得乎所也既入而后君弑尔
　　冬仲孙何忌帅师伐邾
　　宋向巢帅师伐曹
　　七年春宋皇瑗帅师侵郑
　　晋魏曼多帅师侵卫
　　夏公防吴于鄫
　　吴不称人葢非其君也而公防之故不月以见讥凡防吴皆讥矣
　　秋公伐邾八月己酉入邾以邾子益来
　　于他国曰以归于鲁曰以来外内辞也伐邾不月葢一事再见畧之日而后入以公之行重之也然则何以不致以邾子益来则公之至可知矣
　　宋人围曹
　　冬郑驷帅师救曹
　　郑与曹踈矣宋人围曹而郑师救曹知欲以报皇瑗之师也
　　八年春王正月宋公入曹以曹伯阳归
　　吴伐我
　　夏齐人取讙及阐
　　齐未尝与我怨而取讙及阐何也邾齐之与国入邾之役齐人怒焉故因吴之伐我鲁方备吴之不暇齐人得乗间而取我二邑也虽然何以知齐人之怒于入邾以下书归邾子益于邾而后齐人归讙及阐知之也
　　归邾子益于邾
　　秋七月
　　冬十有二月癸亥伯过卒
　　齐人归讙及阐
　　其不言来归何鲁人知齐之怒于入邾之故而取其邑乃复归邾子于邾而求邑于齐齐人于是归之故不以齐人自来爲文以见鲁有求而后得之也与荣叔归含且不言来同意
　　九年春王二月葬杞僖公
　　宋皇瑗帅师取郑师于雍丘
　　郑师过宋雍丘而不设备故皇瑗得帅师而取之也掩而获之曰取
　　夏楚人伐陈
　　秋宋公伐郑
　　冬十月
　　十年春王二月邾子益来奔
　　邾子前年以来今又来奔以益爲贱而无耻矣故月之以见讥
　　公防吴伐齐
　　【按本例云防吴之防者讥也】
　　三月戊戌齐侯阳生卒
　　夏宋人伐郑
　　晋赵鞅帅师侵齐
　　元年齐侯卫侯伐晋晋不能报今以十年之怨而仅能侵齐见晋之益衰不能服诸侯此黄池之防所以进吴子也
　　五月公至自伐齐
　　葬齐悼公
　　卫公孟彄自齐归于卫
　　公孟彄蒯聩之党也蒯聩得罪奔宋其党见逐故彄奔郑今蒯聩已入则彄之归葢得其所矣始奔郑今归自齐葢齐有奉焉故也
　　薛伯夷卒
　　秋葬薛惠公
　　冬楚公子结帅师伐陈
　　吴救陈
　　十有一年春齐国书帅师伐我
　　夏陈辕颇出奔郑
　　五月公防吴伐齐甲戌齐国书帅师及吴战于艾陵齐师败绩获齐国书
　　吴欲伐齐而公适有国书见伐之怨故因防吴伐齐也【按本例云亦讥也】公与伐而不与战也前年公防吴伐齐则致此不致者葢公不与战喜公之不亲危事臣子安之故不致也春秋之爱其君父如此【按本例云凡外裔战不日此加日见公与之战也且上言公防吴伐齐下言国书及吴战则公之与战明矣凡春秋书战不以公亲之尊亲之道也按此説全与经解违异】
　　秋七月辛酉滕子虞毋卒
　　冬十有一月葬滕隐公
　　卫世叔齐出奔宋
　　十有二年春用田赋
　　周官以九赋敛财贿专言财贿则赋与税异矣葢税以田爲差而赋以人爲等即乡大夫所谓国中自七尺以及七十野自六尺以及六十有五皆征之而遂师所谓以敛财征者是也而郑康成亦谓赋者口率出泉若汉之筭民泉矣是以人爲差也然则哀公之用田赋可知矣当是时鲁数侵小国又复见伐于大国数侵小则地加广数见伐则民人耗夫地益广而民益耗则赋入必不足矣鲁于是病之乃不复差民力之多寡务制田之广狭以取赋于民而民于是无余力矣故曰用田赋以见古之不以田爲赋而今以田爲赋也直书其事以见讥焉初税亩始壊法也作丘甲则民无余财用田赋则民无余力故税亩言初丘甲言作田赋言用其所渐者然也此春秋书辞之法矣其不月以见讥
　　夏五月甲辰孟子卒
　　此君娶于吴爲同姓谓之吴孟子者不称夫人而曰孟子当时之辞也春秋从而书之以见其实焉然后知春秋有因当时之辞以褒贬明矣
　　公防吴于槖
　　秋公防卫侯宋皇瑗于郧
　　不正公之亟出防故不月以见讥槖郧皆内地以其不致故知爲内地也且公羊以郧爲运则其爲内地明矣
　　宋向巢帅师伐郑
　　冬十有二月螽
　　十有三年春郑罕逹帅师取宋师于嵒
　　宋师之在嵒也而不设备故郑罕逹帅师取之以报雍丘之败也然则师出而不备者皆弃师之道矣春秋讥焉
　　夏许男成卒
　　公防晋侯及吴子于黄池
　　何以言及吴子进吴子也定之四年晋侯爲蔡之故合十七国之诸侯于召陵以侵楚而不能害楚蔡于是舍晋而即吴其冬十一月遂以吴子及楚人战卒败楚师而入郢吴自是得志于中国救陈伐齐数与鲁通自哀公七年以来无岁不防而晋侯自召陵之后不复见矣则吴强而晋弱可知也故黄池之防吴实主之而春秋先晋侯者不与其主中国也然不可以不见故两言之曰公防晋侯及吴子也其曰防晋及吴主晋而宾吴也虽然进吴子矣进吴子所以伤中国之亡也故不月以见焉夫春秋之进吴楚岂所得已哉虽然其进楚也亟而进吴也缓何也春秋亦因其所自爲而已庄十年荆始见至僖之元年遂去荆蛮之号而从有国之称其后爵号氏族一同乎中国故春秋亦从而中国之至吴则不然自成七年始见然其俗故吴也爵号氏族不同乎中国故春秋亦从而夷之惟其能行礼乎中国与其有援中国之功然后特变其例而进焉
　　楚公子申帅师伐陈
　　于越入吴
　　吴方爲黄池之防争权上国故越得以乗间而入吴也吴越迭兴而中国益衰矣
　　秋公至自防
　　晋魏曼多帅师侵卫
　　葬许元公
　　九月螽
　　冬十有一月有星孛于东方
　　盗杀陈夏区夫
　　十有二月螽
　　十有四年春西狩获麟
　　凡搜狩则地而此不地畧之也不地而曰西狩见非国中之狩而西鄙野人之狩耳然则西狩不书爲获麟而书也国风着麟趾之诗而有吁嗟之美则麟之爲王者瑞其亦乆矣此西狩获麟所以见书于春秋而圣人所以自伤也夫麟之不爲瑞而见获于野人犹圣人之不见用而穷老于鲁国若夫着褒贬作春秋寄大法于鲁史特圣人之不得已者故絶笔于获麟以见夫志焉向使圣人在上则春秋之褒贬皆见于行事而着爲赏罚亦无所事于春秋矣故曰吾自卫反鲁然后乐正雅颂各得其所此葢圣人无所试用其道不行然后退而著书以自见焉






　　钦定四库全书
　　春秋经觧附録　　　　　宋　崔子方　撰春秋例要
　　春秋之为书辞约而例繁欲其严也故其辞约欲其明也故其例繁例者辞之情也然则学者当比例而索辞然后可也例不胜其多故有与为例而疑于义者着之无与为例而不疑于义者不着也其要在是矣呜呼不知例要而欲知春秋是犹舍舟楫之用而以济夫川渎者也
　　继天曰天王失其所以继天则直曰王不当位曰王某王在曰王所王之居曰京师
　　非所取曰求遣使需索之谓求王命曰王使某来求非王命则直曰某来求
　　君见曰朝讳朝曰如公朝于外曰如某朝于京师亦曰如某凡如某而不目其事者朝也外诸侯朝曰某侯来朝王在外曰公朝于王所公在外曰某朝公世子朝曰某使其世子某来朝内女与其子俱曰来朝其子诸侯同时俱至兼言之同时异至殊言之诸侯朝而名之者失地之君也
　　相期曰防外为志曰防某于某公在外而诸侯防之曰某防公于某公在内而诸侯防之曰某来防公诸侯已防而我后期曰不见公诸侯后期而及于防曰如防不及防曰未见诸侯两言防者主彼而防也言防又言及者两主而防也言及又言防者【原注齐桓防王世子按崔氏原文间于发例之下引经事以实之然多阙漏今姑仍旧文】避不主也
　　涖牲曰盟内为志曰及某盟于某外为志曰防某盟于某彼盟于我曰来盟我盟于彼曰莅盟聘而后盟曰及某盟请与曰乞盟后期曰防盟有故不盟曰弗及盟非故不盟曰不与盟有所畏曰逃归不盟凡盟自五以上言同防者之盟虽五以上不言同言同见非防者也桓文之盟不言同言同者未同也来盟涖盟不地于国也以国地者主国与盟也两言及者殊盟也
　　适彼曰如凡公适他曰如某夫人适他亦曰如某内大夫以君命出亦曰如某非君命则不曰如某适防曰如防适师曰如师外相如不书其书者欲有见也
　　于外曰在公居他国曰在
　　反国曰至凡公行各以其事至盟以防至离防以地至自参以上以防至二事偶以大者至二事非偶以后事至内地不至于辞足以知其反者不至有所讳不至出逾年遂行不至夫人之行危甚则至大夫执而公与之俱则不至桓文之防有兵车则至由僖之前例不至其至者故也由僖而后例皆至其不至者故也公行不以其事至者欲有见也
　　反彼曰还未至乎国曰还自某凡还者事毕之辞也师还者志其乆也又曰始班师之词讥乆役也
　　凡言次者有所之而止于是者也于内先目其所事而后言次于某目其所事而言次于某未得其所事者也目其所事而言遂次于某得其所事者也于内而直言次于某见其不能乎所事者也【按此条之首有脱文】
　　内为志曰及某救某外为志曰防某救某先言救而后言次不以救者也先言次而后言救以救者也救而言至者不及乎救也伐某以救某者权也【按此条之首有脱文】辞位曰孙公夫人皆曰孙内讳奔也
　　壊声曰薨公夫人皆曰薨公薨不地故也夫人薨地故也
　　有终曰卒外诸侯曰卒其不卒不赴也内大夫曰卒弑君不卒其后不为大夫不卒内女未嫁卒其归于诸侯卒归于大夫不卒王姬由鲁嫁则卒外大夫不卒王臣有好于我来赴则卒诸侯卒其封内者地非其内不地在防曰卒于防在师曰卒于师在他国曰卒于某于桓文之世不言卒于师于防者内之也凡诸侯卒名其不名不着乎史也
　　藏死曰葬外葬曰葬某某公内辞也内葬曰葬我君某公葬我小君某氏外辞也礼葬称侯僣葬称公其不葬不赴也内弑君不葬吴楚之君不葬内女不为诸侯夫人不葬外大夫不葬惟王臣有好于我来赴则葬诸侯称爵而葬人讥也
　　输入曰纳纳币于外曰某如某纳币于内曰某使某来纳币凡输物曰纳
　　取女曰逆公亲迎曰公如某逆女公至自某夫人某氏入使大夫逆曰某如某逆女某以夫人某氏至自某使大夫逆而夫人先见于公则曰夫人某氏至自某姑逆曰逆妇某于某内女为其子逆曰某姬来逆妇为子谋曰某姬来求妇外大夫为君逆曰某来逆女其自为逆曰某来逆某姬内书某逆王姬某来遂逆王后于某者鲁主之也王后非鲁主而书逆者讥士逆也
　　夫人谓出曰归【原注夫人姜氏归于齐】内女谓嫁曰归嫁于诸侯则书归嫁于大夫不书归始嫁诸侯其终见出而来归始亦不书归始虽不嫁诸侯其终不失有国者始亦书归始嫁曰某姬归于某来而复归曰某某姬归于某书王姬外女归者鲁主之也内女谓出曰来归凡曰某姬来归凡以其罪出曰某人来归某姬【按原本此条有脱文考某人来归某姬全经止有成十五年齐人来归子叔姬一事崔氏觧云叔姬有罪齐人归之以致责于我故加月以见讥此文凡以其罪出五字当与下某人来归某姬连属则曰某姬来归之上有佚文明矣】
　　内女归寜曰来凡女已嫁书来而不书归其不书来而书归者贤也女来而大夫及之者讥也
　　从嫁曰媵外媵内曰某人来媵内媵外当曰某如某媵【按此经文所无崔氏以例推而知之耳】其曰某媵某人之妇于某者恶専命也同姓媵礼也异姓媵非礼也
　　臣问曰聘内大夫聘于外曰如某聘于京师亦曰如某凡如某而不目其事者聘也外大夫以君命来曰使某来聘不以君命则直曰来聘进外裔曰某人来聘适及是曰至凡言至者有所之而适及是者也内地直曰至某外地曰至某乃复其言如某不至而复者未及乎国也未及彼而反曰复地而后复者逺也不地而复者未出乎国也凡复者事未毕之辞也
　　继事曰遂公出逾年不言遂见其非异事不言遂大事遂者恶之也
　　有请曰告籴其曰某告籴于某恶专命也
　　不目罪以刺刺有罪也目罪以刺刺无罪也【按此条之首有脱文】祀天曰郊有祷而后为之曰用郊系牛曰牲牲伤曰牛居神曰庙逆上曰跻
　　彼以与我曰归彼意曰来归【原注郓讙隂田是也】我与有意则直曰归我以与彼曰归归物曰归某于某归诸侯曰归某君某于某
　　不索而获曰得【原注得寳玉大弓】
　　放火曰焚
　　有建曰立【原注立宫立君】众欲立之则曰某人立某非众欲立则曰某氏立王子某凡书立者不当立也
　　适我曰来凡外有事于我皆曰来王臣非天子命而私觌皆曰来诸侯朝而公在外不得行礼则曰来不与其亟朝亦曰来逺裔之人不能行朝聘亦曰来内以诸侯来曰以某君某来外有所议曰某使某来言其曰寔来者是来也内大夫有曰来者外之之辞也内大夫有称来归者内之之辞也
　　拘之曰执称人以执执有罪也称爵以执执无罪也称行人以执罪不在行人也执诸侯不名执而以归者名执外裔之君则名执而与之俱曰执某以伐某执某以侵某国君执而名者弱也大夫执而字者贵也执而舍之曰防于某释某执而置之曰执某舍之于某
　　挟而与归曰以归执而归者曰执某以归非执而归者则曰以某归以归者名执而以归者不名归内夫人之防而言以归者内讳也归之于者决辞也归于者辞未决也
　　违国曰奔自内曰出奔外相奔亦曰出奔奔我曰来奔以地曰某以某来奔于其国有奉而奔者曰自某奔诸侯出奔者名无罪不名为其臣所逐不名称官以奔专也称子以奔贵也称氏以奔世也
　　入而得其所曰归内有援焉曰复归外有奉焉曰自某归其言自某复归者外内辞也曰归自某者志其所自者也诸侯归者名归自某者不名
　　归而未得其所曰入内有援焉曰复入外有奉曰自某入其言自某复入者外内辞也诸侯入而得国者名未得国者不名
　　反之曰复【原注复归复入】
　　强入曰纳凡言纳者不受而强致之谓遂纳曰纳某于某不遂纳曰伐某纳某不纳曰弗克纳纳而得国者名未得乎国不名其得国而不名者不着乎史也纳而不言纳者不与其纳也凡兴师以送之曰纳非专则言自某入自某归【原注莒去疾羣公子召之陈公子黄楚屈建从陈侯围陈皆不书】苟言故则不言所自【原注赤归于曺上言戎侵晋栾盈复入于晋下言齐侯遂伐晋】
　　潜去曰逃于彼曰逃归于我曰逃来
　　掠地曰侵潜师入境曰侵外为志曰防某侵某先防而后侵曰防于某侵某外侵内曰侵我某鄙
　　杀人曰伐声罪致讨曰伐内为志曰及某伐某外为志曰防某伐某先防而后伐曰防于某伐某诸侯先伐而我往曰防某伐某外伐内曰伐我某鄙伐而言次者未伐也于师亦曰伐于人亦曰伐一人而言伐者见杀其徒也曰某人从王伐某者不以王首伐也
　　破国曰入造其国都曰入内为志曰及某入某伐而后入曰伐某入某俘邑亦曰入其言我入者别外入也亡国曰灭毁其宗庙社稷曰灭防而后灭曰防于某灭某国灭其君奔者不名国灭以其君归者名夷狄灭而以归者亦名国灭而奔其名者罪也邑不言灭邑而言灭者重之也君战而亡曰灭【原注吴败顿胡沈蔡陈许之师于鸡父胡子髠沈子逞灭】重辞也
　　掩夺曰取悉虏而俘之曰取有曰取凡言取者得非其有之称直取曰某取某师于某伐而后取曰某师伐某取之伐国而后取邑曰伐某取某败师而后取邑曰败某师取某田曰取某田不伐而取者易取也侵国不言取邑曰某人取某杀之病内也凡取者不义之辞也宻取曰袭
　　战擒曰获书战书败书获败而后获也不败而获失民也不战而获罗得之也
　　外杀大夫曰杀称国以杀杀有罪也称人以杀杀无罪也杀今君之子曰杀公子某君杀世子曰某君杀其世子某大夫曰某杀某世子某凡杀世子母弟者目君也天王杀大夫不志其下相杀曰某杀某讨贼曰某人杀某外讨贼曰某人杀某国某不与讨贼曰某国某杀某治其罪而后杀之曰某执某杀之不得其人曰盗杀某凡杀大夫不名者众也不称大夫者絶也称官以杀者专也火甚曰灾不言及者同时而灾也言及者先后之辞也不甚曰火
　　陨而有见于下曰雨
　　尽而有继为既【原注日有食之旣】

　　后序
　　或问曰春秋以日月为例信乎何其扰扰纷乱而不可合也应之曰子考之春秋而疑之耶抑将用传者之説而后疑之也苟用传者之説是宜扰扰纷乱而不可合矣左氏不着日月之例独于公子益师卒则着之曰公不与小敛故不书日彼盖不知经于他事皆以日月为例惟于崩薨卒葬与诸侯之弑者则不着例焉盖以为人之善恶必见于其行事则亦无事于死而后为之褒贬也彼弑君父天下之大恶矣于春秋之文无所贬以为其恶不贬而自见又奚区区以日月例为哉故自天子崩公薨大夫卒内夫人内女卒中国夷狄之弑君与凡书葬者必从而日焉其尊卑外内轻重大小一皆同之凡以见其不为例焉尔若夫赴告之不备史氏之阙遗然后吾从而阙之不嫌也由是言之左氏考圣人之例亦太疎畧矣彼二传知日月之例然亦不知崩葬卒薨与弑君之无例也则又强为之説是以其辞至于乖乱而不可信矣或者又曰然则春秋于他事阙日月者少而于卒葬之事阙日月者独多何耶应之曰凡卒葬之事见于经者几且三百最多而繁也且又一国之事其来赴之辞一有不备则日月之失史氏遂不可得而书矣若夫其他会盟战败入灭之类见于经者大抵不过数十而又非一国之事其来赴者诸国所与有事焉者皆至焉然后可参证而得日月之详也且尝谓春秋独于此不以日月为例者岂以其多阙而后不可为例乎以事言之则如此以理考之又如彼二者其将有得于圣人之意也且夫史氏之记事有常体矣其书必曰某时某月某日某事矣其失日月者则阙之亦必曰是阙日月者也惟圣人修经然后立例焉盖曰天下有内外国家有大小位有尊卑事有轻重不可得而齐也是故详中夏而畧夷狄详大国而畧小国详内而畧外详君而畧臣详所重而畧所轻此春秋之意而日月之例所从生也着日以为详着时以为畧又有详畧之中则着月焉此其常也其有当畧而详与当详而畧者圣人岂徒为是之纷纷哉盖有寓于其间而后云尔也故有当日而不日者如公败齐师于长勺公败宋师于乘丘禘于太庙用致夫人公子憖出奔齐公及邾仪父盟于蔑公及齐大夫盟于蔇之类是也有不当日而日者如衞侯衎复归于衞衞侯出奔齐呉入郢公子遂及齐侯盟于郪丘仲孙速会莒人盟于向宋衞陈郑灾取郜取防之类是也有当月而不月者如臧孙许及晋侯盟于赤棘仲孙何忌及邾子盟于拔【按原本作句绎误盖句绎之盟不但书月且加日也今改正】许凡三迁楚人灭江楚人灭黄呉灭巢灭项公如齐纳币观社逆女公如晋至河乃复之类是也又有不当月而月者如宋人执滕子婴齐宋司马华孙来盟郕伯来奔宋人及楚人平城楚丘取鄫取郓之类是也至于事有同日而后事属先事则于先事加日焉如甲午宋灾宋伯姬卒之类是也又有两事皆当日先事故不日则后事亦不复日如夫人姜氏孙于邾公子庆父出奔莒之类是也其事有同月先事不当月而后事当月则于先事月之如王二月莒人伐杞取牟娄戊申衞州吁弑其君完秋九月楚子围宋葬曹文公之类是也又有两事先事当月固自书月后事故不月虽继月不嫌也如自正月不雨至于秋七月及苏子盟于女栗正月诸侯盟于祝柯公至自伐齐之类是也又如两事先事故不月后事虽当月亦不复月不嫌也如春公至自齐祭叔来聘秋公子结媵陈人之妇于鄄遂及齐侯宋公盟夫人姜氏如莒之类是也其有事实异日而嫌于同日则各着日以别之如壬午公子遂会晋赵盾盟于衡雍乙酉公子遂会雒戎盟于暴癸酉大雨震电庚寅大雨雪之类是也有事实同日而嫌于异日则先着日以见之如甲寅齐人伐衞衞人及齐人战庚申莒溃楚人入郓之类是也有事不当日以书晦朔则不得不日如己卯晦震夷伯之庙戊申朔陨石于宋五之类是也有一事而再见者其于日月先畧而后详如冬公如晋十二月己丑公及晋侯盟冬会诸侯伐郑十二月己亥同盟于戏之类是也有以后事之例证先事者如夏四月甲寅臧孙许卒继之以公如晋则疑于公如例月者也然于下书秋公至自晋则知公如晋是不月者矣有以先事之例证后事者如夏五月甲午遂灭偪阳继之以公至自会则疑于公至例月者也然先书春公会晋侯宋公衞侯曹伯莒子邾子滕子薛伯杞伯小邾子齐世子光会呉于柤则知公至是不月者矣考日月之例至于此见圣人之用心其谨且严而可畏也彼曰无例云者是未尝深考乎春秋之例者也使其深考乎春秋之例则亦不遽云尔矣虽然春秋之阙日月者固有之如桓之四年七年无秋冬定十四年无冬桓十四年书夏五而阙其月庄二十二年书夏五月而阙其事僖二十八年书壬申而不系之月桓十七年书五月而不系之夏昭十年书十二月而不系之冬郭公仲孙忌与凡日食而不系朔与日者皆阙也彼传者又以为从史之阙文则近于无功故不得不为异説以附之使圣人之防汨乱而不可考者诸儒好异之罪也嗟夫不信史之阙文以求圣人之意是犹航断堑之水而欲至于海亦不可得矣盍亦避碍而通诸理乎左氏之畧也公羊谷梁之凿也持是三者以考春秋适足以多惑而已矣故余撮其大槩而论之附于卷末使学者得从事焉










