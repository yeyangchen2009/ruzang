　　钦定四库全书　　　　　经部五
　　春秋本义目録　　　　　春秋类
　　卷首
　　名氏　　　纲领　　　通论　　　问答
　　卷一
　　隠公
　　卷二
　　隠公
　　卷三
　　隠公
　　卷四
　　桓公
　　卷五
　　桓公
　　卷六
　　庄公
　　卷七
　　庄公
　　卷八
　　庄公
　　卷九
　　闵公
　　卷十
　　僖公
　　卷十一
　　僖公
　　卷十二
　　僖公
　　卷十三
　　僖公
　　卷十四
　　文公
　　卷十五
　　文公
　　卷十六
　　宣公
　　卷十七
　　宣公
　　卷十八
　　成公
　　卷十九
　　成公
　　卷二十
　　襄公
　　卷二十一
　　襄公
　　卷二十二
　　襄公
　　卷二十三
　　襄公
　　卷二十四
　　昭公
　　卷二十五
　　昭公
　　卷二十六
　　昭公
　　卷二十七
　　定公
　　卷二十八
　　定公
　　卷二十九
　　哀公
　　卷三十
　　哀公
　　钦定四库全书　　　　　　　　　经部五
　　春秋本义　　　　　　　　　　　春秋类提要
　　【臣】等谨按春秋本义三十卷元程端学撰端学字时叔号积斋庆元人至治元年举进士第二官国子
　　助教迁翰林国史院编修官事迹附载元史儒学传韩性传中是书乃其在国学时所作所采自三传而下凡一百七十六家卷首具列其
　　目宁波府志及千顷堂书目均称所采一百三十家未喻其故也首为通论一篇问答一篇纲领一篇其下依经附説类次羣言间亦缀以案语左事迹即参错于众説之中体例颇为糅杂其大防仍主常事不书有贬无褒之义故所征引大抵孙复以后之説往往缴绕支离横加推衍事事求其所以贬如经书纪履緰来逆女伯姬归于纪此自直书其事旧无褒贬端学必谓履緰非命卿纪不当使求迎鲁亦不当聴其迎夫履緰为命卿固无明文其非命卿又有何据乎纪叔姬之归酅旧皆美其不以盛衰易志归于夫族端学必以为当归鲁而不当归酅斯已刻矣乃复诬以失节于纪季此又何所据乎至于宋儒之驳左不过摘其与经相戾如经曰楚子防卒而曰遇弑之类耳端学乃事事皆云未知信否则天下无可据之古书矣以其尚颇能纠正胡又所采一百七十六家其书佚者十之九此书犹畧见其梗槩故録之以备参考焉乾隆四十二年二月恭校上
　　总纂官【臣】纪昀【臣】陆锡熊【臣】孙士毅
　　总　校　官　【臣】陆　费　墀


　　春秋本义原序
　　孔子何为修春秋明礼义正名分辨王伯定中外防微慎始断疑诛意其书皆天下国家之事其要使人克已复礼而已三代盛时礼义明名分正上明下顺内修外附民志既安奸伪不作孔子生乎此时春秋无作也周纲堕诸侯縦大夫专陪臣窃命呉楚内侵人道悖扵下天运错扵上灾异荐臻民生不遂孔子既不得出而正之则定诗书正礼乐賛周易而常道着矣复修春秋即事以立教而其所书皆非常之事人知其事之非常则常道有在夫知非常则知己之所当克知常道有在则知礼之所可复故春秋不书常事属辞比事使人自见其义而已孟子曰其文则史孔子曰其义则丘窃取之此之谓也若邵子谓录实事而善恶形扵其中朱子谓直书其事而善恶自见者盖有以识夫笔削之意若董子谓正其义不谋其利明其道不计其功者又此经之大防也三者之作固不可谓无补扵经也然而攻其细而捐其大泥一字而遗一事之义以日月爵氏名字为褒贬以抑扬予夺诛赏为大用执彼以例此持此以方彼少不合则辗转生意穿凿附防何范杜氏又従而附益之圣人经世之志冺矣后此诸儒虽多训释大凡不出三家之绪积习生常同然一辞使圣人明白正大之经反若晦昧谲怪之说可叹也已幸而啖叔佐赵伯循陆伯冲孙大山刘原父叶石林陈岳氏者出而有以辨三之非至其所自为说又不免褒贬凡例之敝复得吕居仁郑夹漈吕朴乡李秀岩戴岷隐赵木讷黄东赵浚南诸儒杰然欲埽陋习而未暇致详也端学之愚病此久矣窃尝采辑诸之合扵经者曰本义而间附已意扵其末复作辨疑以订三之疑似作或问以校诸儒之异同廿年始就犹未敢取正扵人盖以此经之大积敝之久非浅见末学所能究也尝谓读春秋者但取经文平易其心硏穷其归则二百四十二年之事之义小大相维首尾相应支离破碎刻巧变诈之説自不能惑圣人恻怛之诚克己复礼之防粲然具见而鍳戒昭矣则是编也虽扵经济心法不敢窥测然知本君子或有取焉尔泰定丁夘四月既望四明程端学序













　　春秋传名氏
　　左氏　　　　传　外传【二或谓楚左史倚相后者近是谓左丘明者】
　　【非】公羊氏【也齐髙汉】
　　【初】谷梁氏【人鲁赤秦孝公】传
　　【时人】杜氏【杜陵预】传　集解　释例
　　【元凯】何氏【任城休】膏肓
　　【邵公】范氏【顺阳甯】集解
　　孔氏【武子】　正义
　　徐氏【颖】　　　疏【达彦或云不】
　　杨氏【知撰】　　疏
　　荀子【人】　　　公子姓谱【士勋卿或谓】
　　【依托】董子【其人】　　决事比　繁露【广川仲舒或谓非】
　　刘氏【董子之】
　　郑氏【书向子】　鍼
　　贾氏【政元康】　大义
　　郑氏【成】　　　长义
　　【景城】刘氏【】　　　述议略
　　【云阳】韦氏【昭宏嗣】　注外传
　　【赵郡】啖氏【助叔佐】　集　例说
　　【河东】赵氏【匡伯循】　阐微纂类　义统
　　【呉】陆氏【淳改名质伯冲】集　纂例　辨疑　微旨
　　【呉郡】陆氏【希声居阳遁叟】通例
　　杨氏【蕴藏机】　公子谱
　　卢氏【全玉川】　摘微
　　黄氏【敬密】　　春秋图
　　李氏【瑾子玉】　指掌　碎王
　　陈氏【岳】　　　折衷论　通例
　　【蜀】　冯氏【继先】　　名号归一图　名字同异录【海陵】胡氏【瑗翼之】　口义
　　【徂徕】石氏【介守道】　说
　　【平阳】孙氏【复明复】　尊王发微　总论　三辨失解【长洲】叶氏【清臣道卿】纂类
　　江氏【休复邻防】世论
　　【京兆】杜氏　　　　谱
　　【庐陵】欧阳氏【修永叔】论　或问
　　【馆内】王氏【沿圣源】　集　笺义
　　王氏【哲】　　　通义　异义　皇纲论
　　李氏【尧俞】　　集义略论
　　朱氏【定】　　　索隐【授扵师道先生】
　　【江阳】杜氏【谔献可】　防义
　　杨氏　　　辨要
　　齐氏【贤良】　　旨要
　　陈氏【洙】　　索隐论
　　【眉山】苏氏【辙子由颍滨】传
　　【临江】刘氏【敞原父公是】意林　权衡　说例
　　【临江】刘氏【攽赣父公非】
　　【常山】刘氏【絇质夫】　说
　　【髙鄄】孙氏【觉莘老】　经解　经社要义　学纂【河南】程子【颐正叔伊川】
　　【大梁】张子【载子厚横渠】
　　【济北】晁氏【以道説之景迂】
　　【山隂】陆氏【佃农师】　后
　　【河南】杨氏【彦龄衍之】年表　蒙求
　　沈氏【括存中】　机括
　　【长安】赵氏【瞻大观】　经解义例
　　【荆南】唐氏【既潜亨】　邦典【与其子孜问答】
　　【济南】晁氏【补之无咎】杂论
　　【三山】孙氏【子平】　　人谱【与练同撰】
　　【闽山】练氏【鸣道】
　　【呉郡】朱氏【长文伯原】通志
　　【巴川】家氏【安国】　　通义
　　张氏【暄】　　　鉴图
　　马氏【择言】　　要类
　　【四明】髙氏【闶抑崇息斋】集注
　　【襄陵】许氏【翰】
　　【呉与】张氏【大享嘉父】五礼例宗　通训
　　杨氏【时中立】
　　【浦城】章氏【拱之】　　统微
　　【括□】叶氏【梦得少蕴】谳　攷　传　旨要　统例【蜀】黎氏【錞希声】　经解
　　王氏【斐】　　　义解
　　丁氏【副】　　演圣统例　三异同
　　【涪陵】崔氏【子方彦直西畴】经解　本例　例要
　　吕氏【奎】　　　要旨
　　【定襄】刘氏【易】　　　经解
　　【彭门】呉氏【元绪】　　鼓吹
　　【南城】范氏【柔中】　　见微
　　【防稽】呉氏【孜】　　　折衷义
　　谢氏【子房】　　备对
　　【应天】朱氏【振】　　　正名赜隐旨要并叙论【不拘类例专取经意】
　　指要
　　沈氏【滋仁】　　兴亡国鉴
　　【四明】陈氏【禾秀实】　传　统论
　　【长乐】郑氏【昻尚明】　臣传
　　【延平】邓氏【骥徳称】　指踪
　　【防稽】石氏【公孺】　　类例
　　【东莱】吕氏【本中居仁】解
　　【建安】胡氏【安国康侯】传　通旨
　　【庐陵】胡氏【铨邦衡】　集善
　　【蜀】李氏【棠子思】　　时论
　　朱氏【震子发】　　讲义
　　【鄱阳】余氏【安行】　　新传
　　【颍川】韩氏【璜叔夏】　人表
　　【成都】范氏【冲元长】　左氏讲义
　　【鄱阳】洪氏【皓元弼】　纪咏
　　【临川】邓氏【名世元亚】四谱　辩论谱説
　　【长乐】刘氏【本】　　　中论
　　【东平】毕氏【良史少董】正辞　通例
　　【广估】周氏【彦熠】　　明义
　　【三衢】毛氏【邦彦】　　正义
　　【舒城】王氏【日休】　　明例
　　【丹阳】洪氏【与祖庆善】本旨
　　【庐陵】董氏【自任】　　总鉴
　　夏氏【休】　　　素志　麟台独讲
　　黄氏【叔敖】　　讲义
　　【淮阳】环氏【中应仲】　二十国年表　列国臣子表郑氏【樵渔仲夹漈】地名讲　传　考　六经圗辩
　　【新安】朱子【熹元晦】　语录　文集
　　【广汉】张子【栻敬夫】
　　林氏【之竒少颖】通解
　　【东莱】吕氏【祖谦伯恭】集説　类説　续説
　　左氏国语类编【门人所编】
　　【睢阳】程氏【迥可久沙随】显微例目
　　【龙川】陈氏【亮文伯】　比事
　　【九峰】蔡氏【沈仲黙】
　　【永嘉】陈氏【傅良君举止斋】章旨　类説　后传
　　【眉山】任氏【伯雨徳翁】绎圣新传
　　【饶州】张氏【根知常吴园】指南
　　【吴兴】章氏【冲茂深】　左氏事类始末
　　【彭城】晁氏【公武子政】故训传
　　延陵先生　　讲义
　　【江陵】项氏【安世平甫】家説
　　【建安】真氏【徳秀景元】
　　林氏【拱辰】　　传
　　【泉州】徐氏【定徳操】　解
　　【临江】徐氏【得之思叔】国纪
　　【河东】薛氏
　　林氏【栗黄中】　经传集解
　　王氏【镃】　　　门例通解
　　呉氏【仁杰斗南】论
　　【永嘉】薛氏【士龙季宣】旨要　经解
　　【公辅】任氏　　　　集解
　　王氏【汝猷】　　外传【不用三传】
　　师氏【协】　　　解
　　何氏【涉济川】　本旨
　　宋氏【宜春】　　新义
　　【蜀】程氏【公説伯刚】分记
　　【竹隐】赵氏【鼎承之】
　　【襄阳】谢氏
　　【永嘉】吕氏【大圭朴乡】传　或问　五论
　　虞氏【复之】　　大义
　　【清江】张氏【洽主一元徳】集注　集解
　　【莆田】陈氏　　　　説
　　赵氏【鹏飞企明木讷】经筌
　　戴氏【溪岷隐】　讲义
　　江氏【熈】
　　朱氏【由义】　　解
　　孔氏　　　　书法
　　张氏【应霖心】　纂説
　　徐氏【东海】　　经旨
　　范氏　　　　断例
　　王氏　　　　直解
　　陈氏　　　解义
　　【巴川】阳氏【恪　以斋】夏时攷正
　　【莆田】方氏　　　集解
　　李氏【焘秀岩】集注　攷
　　李氏　　　要旨
　　邹氏　　　笔记
　　【三山】林氏　　　类攷
　　【神童】江氏　　　说
　　敬氏【铉】　　　备忘
　　陈氏　　　　世家
　　张氏　　　　列传
　　方氏【九思】　　或问
　　家氏【铉翁则堂】集传详説
　　【四明】王氏【贯道】　　传
　　【四明】赵氏【与权説道存耕】奏议
　　【四明】黄氏【震东发】　日钞
　　【四明】王氏【应麟厚斋】困学纪闻
　　【四明】赵氏【孟何浚南】法度编
　　【四明】戴氏【铨少胡】　微
　　【四明】戴氏【培父】　　志
　　氏　　　　纪传
　　氏　　　　四传
　　氏　　　　类
　　氏　　　　例
　　氏　　　　表记
　　氏　　　　王侯世家
　　氏　　　　地名谱












　　春秋传名氏
　　春秋纲领
　　论语尧曰咨尔舜天之厯数在尔躬允执其中四海困穷天禄永终舜亦以命禹曰予小子履敢用牡敢昭告于皇皇后帝有罪不敢赦帝臣不蔽简在帝心朕躬有罪无以万方万方有罪罪在朕躬周有大赉善人是富虽有周亲不如仁人百姓有过在予一人谨权量审法度修废官四方之政行焉兴灭国继絶世举逸民天下之民归心焉所重民食丧祭寛则得众信则民任焉敏则有功公则説　子曰晋文公谲而不正齐桓公正而不谲　管仲之器小哉　天下有道则礼乐征伐自天子出天下无道则礼乐征伐自诸侯出自诸侯出盖十世希不失矣自大夫出五世希不失矣陪臣执国命三世希不失矣天下有道则政不在大夫天下有道则庶人不议　禄之去公室五世矣政逮于大夫四世矣故夫三桓之子孙微矣　陈成子弑简公孔子沐浴而朝告于哀公曰陈恒弑其君请讨之公曰告夫三子孔子曰以吾从大夫之后不敢不告也君曰告夫三子者之三子告不可孔子曰以吾从大夫之后不敢不告也　齐景公问政于孔子孔子对曰君君臣臣父父子子
　　礼记曰属辞比事春秋敎也【比必二切】
　　孟子见梁惠王王曰叟不逺千里而来亦将有以利吾国乎孟子对曰王何必曰利亦有仁义而巳矣王曰何以利吾国大夫曰何以利吾家士庶人曰何以利吾身上下交征利而国危矣万乘之国弑其君者必千乘之家千乘之国弑其君者必百乘之家万取千焉千取百焉不为不多矣茍为后义而先利不夺不厌未有仁而遗其亲者也未有义而后其君者也王亦曰仁义而已矣何必曰利　孟子曰世衰道微邪説暴行有作臣弑其君者有之子弑其父者有之孔子惧作春秋春秋天子之事也【浚南赵氏曰天子之事乃继天立极之事后世以襃贬赏罚为天子之事者失之】是故孔子曰知我者其惟春秋乎罪我者其惟春秋乎昔者禹抑洪水而天下平周公兼夷狄驱猛兽而百姓寜孔子成春秋而乱臣贼子惧【项氏曰説者谓春秋书其罪扵防以示万世故乱臣贼子惧焉非也夫名之善恶足以惩劝中人非乱臣贼子之所畏也彼父与君且不顾又何名之顾哉且弑逆之罪夫人知之非必孔子书之而后明也莽卓操昭之罪不经孔子之笔而闾巷小人至今知其为乱臣贼子也子谓一书生操笔书之而能生其惧心者此真小儿童之见也然则孟子之言非欤曰孔子之意惟孟子知之尔春秋之法谨名分防防微重兵权恶世卿禁外交严闰阃是一统非二政凡所为杜贼乱扵未然者其理无不具也诛贼乱扵已然者其法无不举也此义一明乱臣贼子环六合而无所容其身为人君而知此义则未为者不得发为人臣而知此义则已为者不得免譬之居山林而备虎豹者髙垣墉谨门闼广道路去菑翳严导从简出入彼固无所伺吾隙矣而又厉戈防罗弓弩掘擭穽张笼槛以待之虽有异能之兽絶力之禽亦将惴栗而逺遁也此春秋之所以作而奸雄之所以惧也噫非孔子孰能修之非孟子孰能知之】　王者之迹熄而诗亡诗亡然后春秋作晋之乘楚之梼杌鲁之春秋一也其事则齐桓晋文其文则史孔子曰其义则丘窃取之矣　春秋无义战彼善于此则有之矣征者上伐下也敌国不相征也　以力假仁者霸霸必有大国以徳行仁者王王不待大以力服人者非心服也力不赡也以徳服人者中心説而诚服也　五霸者三王之罪人也天子适诸侯曰廵狩诸侯朝于天子曰述职一不朝则贬其爵再不朝则削其地三不朝则六师移之是故天子讨而不伐诸侯伐而不讨五霸者搂诸侯以伐诸侯者也故曰五霸者三王之罪人也　尧舜性之也汤武身之也五霸假之也久假而不归恶知其非有也　仲尼之徒无道桓文之事者　公孙丑曰夫子当路于齐管仲晏子之功可复许乎孟子曰子诚齐人也知管仲晏子而已矣曽西曰管仲得君如彼其专也行乎国政如彼其久也功烈如彼其卑也尔何曾比予扵是曰管仲曾西之所不为也而子为我愿之乎
　　庄周曰春秋经世先王之志也圣人议而不辩又曰春秋以道名分
　　公羊曰君子曷为为春秋拨乱世反诸正莫近诸春秋董子曰孔子知言之不用道之不行也是非二百四十二年之中以为天下仪表子曰我欲载之空言不如见之扵行事之深切着明也夫春秋上明三王之道下辨人事之纪别嫌疑明是非定犹豫存亡国继絶世补敝起废王道之大者也春秋辩是非故长扵治人拨乱世反之正莫近扵春秋春秋文成数万其指数千万物之散聚皆在春秋春秋之中弑君三十六亡国五十二诸侯奔走不得保社稷者不可胜数察其所以皆失其本已故易曰失之毫厘差以千里故曰臣弑其君子弑其父非一旦一夕之故也其渐久矣故有国者不可以不知春秋前有谗而弗见后有贼而不知为人臣者不可以不知春秋守经事而不知其宜遭变事而不知其权为人君父而不通扵春秋之义者必蒙首恶之名为人臣子而不通扵春秋之义者必陷篡弑之诛死罪之名其实皆以为善为之而不知其义被之空言而不敢辞夫不通礼义之旨至扵君不君臣不臣父不父子不子君不君则犯臣不臣则诛父不父则无道子不子则不孝此四者天下之大过也以天下之大过予之则受而弗敢辞故春秋者礼义之大宗也夫礼禁未然之前法施已然之后法之所为用者易见而礼之所为禁者难知壶遂曰孔子之时上无明君下不得任用故作春秋垂空文以断礼义　又曰夫仁人者正其谊不谋其利明其道不计其功【朱子曰此春秋之大指也】是以仲尼之门三尺之童子羞称五伯谓其先诈力而后仁义也【真氏曰孟子之后其能深辟五伯者惟仲舒为然仁人知正谊而已利之有无不论也知明道而已功之有无不计也义谓事物当然之理道谓天下通行之路其实一也伯者惟利是谋而扵义有不暇顾惟功是计而扵道有不暇恤此所以见黜扵孔氏之门也】　春秋甚幽而明无传而着春秋无逹例
　　杜氏曰春秋不以日月为例【孙氏曰春秋互以日月为例多所不通】王通氏曰春秋之扵王道是轻重之权衡曲直之绳墨也舎则无取矣
　　韩氏曰春秋谨严
　　邵子曰春秋孔子之刑书也功过不相掩五伯者功之首罪之魁也先定五伯之功过而学春秋则大意立矣春秋之间有功者未有大扵四国有过者亦未有大扵四国者也不先治四国之功过则事无统理不得圣人之心矣春秋为君弱臣强而作故谓之名分之书夫圣人之经浑然无迹如天道焉春秋録实事而善恶形扵其中矣【又曰春秋书实事而善恶自见此之谓天理之自然而非一人之私意也】
　　欧阳氏曰孔子圣人也万世取信一人而已若公羊谷梁左氏三子者博学而多闻矣其传不能无失者也孔子之扵经三子之扵传有所不同则学者寜舍经而从传不信孔子而信三子甚哉其惑也【又曰夫之扵经勤矣其述经之事时有赖其详焉至其失传则不胜其戾也其述经之意亦时有得焉及其失也欲大圣人而反小之欲尊经而反卑之取其详而得者废其失者可也嘉其尊大之心可也取其卑小之説不可也问者曰传有所废则经有所不通奈何曰经不待传而通者十七八因传而惑者十五六日月万物皆仰然不为盲者明而有物蔽之者亦不得见也圣人之意皎然乎经惟明者见之不为他説蔽者见之也】
　　程子曰天之生民必有出类之才起而君长之治之而争夺息导之而生养遂教之而伦理明然后人道立天道成地道平二帝而上圣贤世出随时有作顺乎风气之宜不先天以开人各因时而立政暨乎三王迭兴三重既备忠质文之更尚人道备矣圣王既不复作有天下者虽欲仿古之迹亦私意妄为而巳道之悖汉专以智力持世岂复知先王之道也夫子当周之末以圣人不复作也应天顺人之治不复有也扵是作春秋为百王不易之大法所谓考诸三王而不谬建诸天地而不悖质诸鬼神而无疑百世以俟圣人而不惑者也先儒之传曰游夏不能賛一辞辞不待賛也言不能与扵斯耳后世以史视春秋而巳至扵经世之大法则不知也夫观百物然后识化工之神聚众材然后知作室之用扵一事一义而欲窥圣人之用心非上智不能也故学春秋者必优游涵泳黙识心通然后能造其微也后王知春秋之义则虽徳非禹汤尚可以法三代之治　又曰五经之有春秋犹法律之有断例也律令惟言其法至扵断例则始见其法之用也【杨氏曰孔子之扵六经言其理春秋着其行事若得六经之理春秋诚不难知】　五经如药方春秋如用药治病圣人之用全在此书所谓不如载之行事深切着明者也有重叠言者如征伐盟防之类盖欲成书势须如此不可事事各求异义或上下文异则义须别　春秋一句即一事是非便见扵此亦穷理之要春秋以何为准无如中庸　以传考经之事迹以经别传之真伪【朱子曰左氏曾见国史只是不知大义专去小处理防往往不曾讲学左氏説礼皆是周末衰乱不经之礼无足取者陈君举所以説礼多错者縁其多本左氏也公谷考事甚踈二人乃经生传得许多説话往往却不见国史又曰左氏有浅陋处如君子曰之类病处甚多又曰左氏之病是以成败论是非而不本扵义理之正又曰左氏乃趋时避害之人要置身扵稳地而不识道理扵大伦处皆错大学论所止便説君臣父子左氏岂知此如云周郑交质而曰信不由中质无益也使孔子议此肯如此否尚得谓与圣人同好恶哉又曰左氏传是个博记人作只是以世俗见识断当他事皆功利之説又曰近时言春秋者皆是计较利害大义却不曽见如陆淳孙明复之徒虽未深扵圣经然观其推言治道凛凛可畏终是得圣人意思晁氏曰左氏之失专而縦公羊之失杂而拘谷梁不縦不拘而失之随】
　　春秋大率所书事同则辞同后人因谓之例然有事同辞异者盖各有义非可例拘也
　　张子曰春秋之书在古无有乃仲尼所自作惟孟子能知之非理明义精殆未可学先儒未及此而治之故其说多凿
　　山杨氏曰春秋昭如日星但説者断以已意故有异同之论若义理已明春秋不难知也　又曰学者若得五经之理春秋诚不难知
　　康侯胡氏曰古者列国各有史官掌记时事春秋鲁史耳仲尼就加笔削乃史外传心之要典也而孟子发明宗旨以为天子之事者周道衰微乾纲解纽乱臣贼子接迹当世人欲肆而天理灭矣仲尼天理之所在不以为已任而谁可五典弗惇已所当叙五礼弗庸已所当秩故曰文王既没文不在兹乎天之将丧斯文也后死者不得与扵斯文也天之未丧斯文也匡人其如予何圣人以斯文之兴废在已而由人乎哉故曰我欲载之空言不如见诸行事之深切着明也空言独能载其理行事然后见其用是故假鲁史以寓王法拨乱世反之正叙先后之伦而典自此可惇秩上下之分而礼自此可庸善自此可劝恶自此可惩其志存乎经世其功配扵大禹之抑洪水周公之驱猛兽其大要则皆天子之事也故曰知我者其惟春秋乎罪我者其惟春秋乎是故春秋见诸行事非空言比也百王之法度万世之绳凖皆在此书学是经者信穷理之要矣不学是经而处大事决大疑能不惑者鲜矣　又曰春秋二百四十二年其行事备矣仲尼因事属辞深切着明非五经比也本夫周室东迁礼乐征伐自诸侯出及平王末年王迹既熄故春秋作扵隐公之初逮庄僖而下五伯迭兴假仁义而行以戴宗周为天下之共主号令征伐莫敢不从伯徳既衰诸侯放恣政在大夫专权自用官之失徳宠赂益章然后陪臣执国命外域制诸夏皆驯致其道是以致此极耳仲尼自以无位与时道不行扵天下也制春秋之义见诸行事垂训方来盖洪水滔天下民昏垫与萧韶九成百兽率舞并载扵虞书大木斯拔与嘉禾合颖鄙我周邦与六服承徳同垂扵周史此上世帝王纪事之例至春秋则凡庆瑞之符礼文常事皆削而不书而灾异之变政事阙失则悉书之以示后世使鉴观天人之理有恐惧祗肃之意若事斯语若书诸绅若列诸座右若几杖盘盂之有铭有戒乃史外传心之要典扵以反身日加修省及其既久积善成徳上下与天地同流自家刑国措之天下　学春秋者必知纲领然后众目有条而不紊
　　吕氏曰春秋之书凡以使克己复礼而反人道之正云尔毫髪不合扵礼则扵心术之微必有不得者惟能自克以义而求合扵礼则心广气盛其终必可以至扵圣人也此春秋之所由作也
　　夹漈郑氏曰以春秋为襃贬者乱春秋者也
　　朱子曰春秋大防其可见者诛乱臣讨贼子内中国外呉楚贵王贱伯而已未必如先儒所言字字有义也又曰春秋正义明道贵王贱伯尊君抑臣匡内攘
　　外乃其大义而以爵氏名字日月土地为襃贬之类若法家之深刻乃传者之凿説　圣人作春秋不过直书其事善恶自见【定哀之时圣人亲见据实而书隐桓之世时世既逺史册亦有简畧处夫子亦但据史册而写出尔又曰春秋即是直载当时之事要见当时治乱兴衰非是扵一字上定襃贬当时大乱圣人据实书之其是非得失付诸后世公论盖有言外之意若必扵一字间求襃贬所在窃恐不然又曰孔子只是要备二三百年之事故取史文畧加修定何甞云某事用某法某事用某例邪且如防盟征伐不过见诸侯擅兴自肆耳郊禘不过见鲁僭礼耳至如三卜四卜牛伤牛死是失礼之中又失礼也书不郊犹三望是不必望而犹望也书仲遂卒犹绎是不必绎而犹绎也如此看却分明又曰圣人光明正大不应以一字为襃贬扵人不过直书其事善者恶者了然可见】　春秋传例多不可信圣人记事安有许多义例【春秋一事各发明一例如看风水移歩换形但以今人之心求圣人之意未到圣人洒然处不能无失也朱子谓得之延平先生者如此】　春秋本明道正义之书今人止较齐晋伯业优劣反成谋利大义晦矣【齐桓尚自白直恁地做将去至晋文做了千般峣崎所以夫子有正谲之论又曰且如兴灭继絶诛残禁暴懐诸侯而尊周室百般好事都做只是无恻隐之心他本欲他事之行又恰有这题目故不得不举行真氏曰齐桓之伐卫若尊王也而心则在扵取赂其省难扵鲁若恤邻也而心则在扵觇国就其名义之最正者无如救邢之举葵邱之盟然其心则仗义以服诸侯而成已之伯若此之类皆所谓假仁者也其扵小国则灭谭灭遂降鄣迁阳是皆以力服之也然遂既灭矣而亡国遗民犹能殱其师则人心之不服可知矣至扵大国则扵楚也虽仗诸侯之众执王祭之名能使其受盟扵召陵曽未数年伐吾与国之黄又从而灭之齐卒不能救也既又伐吾与国之徐齐虽救之终莫止其败也其扵晋也未甞能使之一与盟防盖甞取虢与虞矣不闻其以灭同姓问之也又甞杀太子申生矣不闻其以易嫡子正之也葵邱之防将来防而还亦不闻其致诘之也盖其力之所至则有以服之力之所不及则无以服之迨其末年城縁陵而散城鄫而不果狄侵卫又侵郑而不能遏鲁灭项虽讨其罪而不能终是虽易服者亦无以服之矣又其甚也身没未防而曹卫邾之师己见伐矣若晋文之谲其视齐桓之正又不逮焉本无义也而假一事示之义本无信也而假一事示之信本无礼也而假一事示之礼曰示云者表而扬之以夸众也故一朝王之顷而遽请隧焉是名为勤王而实窥大物也阳樊不服则围之原不服又围之名虽受地扵王实则以力取也五伯英盛扵桓文然皆以力假仁而不本扵徳故能屈人之力而无以服其心视昔成汤之兴也东征而西夷怨文王之作也大畏而小懐为如何哉】　春秋是末后事惟理明义精方见得
　　黄氏曰孔子曰吾志在春秋孟子曰春秋天子之事孔子作春秋而乱臣贼子惧盖方是时王纲解纽篡夺相寻孔子不得其位以行其权扵是约史记而修春秋随事直书乱臣贼子无所逃其罪而王法以明所谓拨乱世而反之正此其为志此其为天子之事故春秋无出扵夫子之所自道及孟子所以论春秋者矣自襃贬凡例之説兴读春秋者往往穿凿圣经以求合其所谓凡例又变移凡例以迁就其所谓襃贬如国各有称号书之所以别也今必曰以某事也故国以罪之及有不合则又遁其辞人必有姓氏书之所以别也今必曰以某事也故名以诛之及有不合则又遁其辞事必有日月至必有地所此记事之常否则阙文也今必曰以某事也故致以危之故不月以外之故不日以略之及有不合则又为之遁其辞是则非以义理求圣经反以圣经释凡例也圣人岂先为凡例而后作经乎何乃一一以经而求合凡例也春秋弑君弑父书杀世子杀大夫者书以其邑叛以其邑来奔者书明白洞逹一一皆天子之事也今必谓其隂寓襃贬使人测度而自知如优戏之所谓隐者已大不可晓况又扵襃贬生凡例邪理无定形万变而不齐后世法吏深刻始扵敕律之外立所谓例士君子尚羞用之果谁为春秋先立例而圣人必以是书之而后世以是求之邪以例求春秋动皆逆诈亿不信之心也
　　朴乡吕氏曰春秋之作何为乎曰春秋者扶天理而遏人欲之书也春秋鲁史尔圣人従而修之则其所谓扶天理而遏人欲者何在曰惟皇上帝降衷于下民若有恒性而绥猷之责则后实任之尧舜禹汤之圣逹而在上所以植立人极维持世道使太极之体常运而不息天地生生之理常发逹而不少壅者为其能明天理以正人心也周辙东王迹熄政教失俗败壊修道之教不立而天命之性率性之道防若与之俱泯泯昧昧而不存者君臣之道不明也上下之分不辨也义利之无别也真伪之溷淆也诸侯僭天子大夫僭诸侯而世莫知其非也臣弑君子弑父强并弱下篡上而世莫知其乱也其所施为尽反王制而失人道之正而世莫知其不然也孔子虽圣不得位则绥猷修道之责谁实尸之然而不忍絶也扵是以其明天理正人心之责而自任焉六经之书皆所以垂世教也而春秋一书尤为深切故曰我欲载之空言不如见诸行事之深切着明也鲁史之所书圣人亦书之其事未甞与鲁史异也而其义则异矣鲁史所书其君臣之义或未明也而吾圣人则一正之以君臣之义鲁史所书其上下之分或未辨也而吾圣人则一正之以上下之分中外之辨有未明者吾明之长防之序有未正者吾正之义利之无别也吾别之真伪之溷淆也吾析之其大要则主扵扶天理扵将微遏人欲扵方炽而已此正人心之道也故曰禹抑洪水而天下平周公膺戎狄驱猛兽而百姓寜孔子成春秋而乱臣贼子惧孔子之成春秋不过空言尔而其功乃可以配禹与周公岂非以其正人心之功尤大扵放龙蛇驱虎豹之功乎故曰春秋天子之事也何者人性之动始扵恻隐而终扵是非恻隠发扵吾心而是非公乎天下世之盛也天理素明人心素正则天下之人以是非为荣辱世之衰也天理不明人心不正则天下之人以荣辱为是非世之所谓乱臣贼子恣睢跌荡縦人欲以灭天理者岂其悉无是非之心哉故虽肆意所为莫之或制而其心实未甞不知其非而意夫人之议已此其一发未亡之天理也惟其一髪未亡之天理不足以胜其浸淫日滋之人欲是以迷而不复为而不厌而其所谓自知其非者终自若也则其心未甞不欲变乱天下之是非以托已扵莫我议之地既幸而上无明君为之正王法以定其罪而又幸而世教不明人心不正习熟见闻以为当然曾莫有议其非者则为乱臣贼子者又何其幸之又幸邪是故唐虞三代之上天理素明人心素正是非善恶之论素定则人之为不善者有不待刑罚加之刀锯临之而自防若无所托足扵天地间者世道衰微天理不明人心不正是非善恶之论防扵倒置然后乱臣贼子始得以自容扵其间而不特在扵礼乐征伐之无所主而已也孔子之作春秋也要亦明是非之理以诏天下与来世而已是非者人心之公理而圣人因而明之则固有犁然当乎人心者彼乱臣贼子闻之固将不惧扵身而惧扵心不惧扵明而惧扵暗不惧扵刀锯斧钺之临而惧扵倐然自省之顷不惧扵人欲浸淫日滋之际而惧扵天理一髪未亡之时此其扶天理遏人欲之功顾不大矣乎孟子断然以为有一治之效盖真有见乎此夫使先王之纪纲法度既巳荡然不存天子之礼乐征伐既已不能自制其所恃以仅不泯者独有人心是非之公理尔而又颠倒错乱贸贸不明则三极果何恃以立人道果何恃以存乎此固春秋一书所以有功扵万世也自世儒不明乎孟子之説遂以为春秋之作乃圣人赏善罚恶之书而所谓天子之事者谓其能制赏罚之权而巳夫谓天子之事止扵制赏罚之权而绥猷修道之责乃不暇问则是刘汉以后之天子而非唐虞三代之天子矣为是説者不惟不知春秋抑亦不知所谓天子之事者也彼徒见夫春秋一书或书名或书字或书人或书爵或书氏或不书氏扵是为之説曰其书字书爵书氏者襃之也其书名书人不书氏者贬之也襃之故予之贬之故夺之予之所以代天子之赏夺之所以代天子之罚赏罚之权天王不能自执而圣人执之所谓章有徳讨有罪者圣人固以自任也夫春秋鲁史也夫子匹夫也以鲁国而欲以僭天王之权以匹夫而欲以操赏罚之柄借曰道之所在独不曰位之所不可得乎夫子本恶天下诸侯之僭天子大夫之僭诸侯下之僭上卑之僭尊为是作春秋以正名分而已自蹈之将何以律天下圣人宜不如是也盖是非者人心之公不以有位无位而皆得以言故夫子得以因鲁史以明是非赏罚者天王之柄非得其位则不敢专也故夫子不得假鲁史以寓赏罚是非道也赏罚位也夫子者道之所在而岂位之所在乎或曰夫子之为是也非以私诸已也夫子以鲁有可以变而至道之质是以托诸鲁以律天下之君大夫其赏之也非曰吾赏之也鲁赏之也其罚之也非曰吾罚之也鲁罚之也鲁周公之后而圣人之祚嗣也赏罚之权夫子不以自执推而予之扵鲁鲁亦不能以自有推而夲之扵周周之典礼周公为之也以周公之后而行周公之典礼或者其庶防乎此圣人意也且夫夫子匹夫也固不得以擅天王之赏罚鲁诸侯之国也独可以擅天王之赏罚乎鲁不可以擅天王赏罚之权而夫子乃固推而予之则是夫子为其实而鲁独受其名夫子不敢以自僭而乃使鲁僭之圣人尤不如是也大抵学者之患往往在扵尊圣人太过而不明乎义理之当然扵是过为之论意欲尊圣人而实背之或谓春秋为圣人变鲁之书或谓变周之文従商之质或谓兼三代之制其意以为夏时商辂周冕韶乐圣人之所以告顔渊者不见诸用而寓其説扵春秋此皆一切缪妄之论其大要则皆主扵以礼乐赏罚之权为圣人自私之具尔夫四代礼乐孔子之所以告顔渊者亦谓其得志行道则当如是尔岂有无其位而修当时之史乃遽正之以四代之制乎夫子鲁人也故所修者鲁史其时周也故所用者时王之制此则圣人之大法也谓其扵修春秋之时而窃礼乐赏罚之权以自任变时王之法兼三代之制不防扵诬圣人乎学者学不知道妄相传袭其为伤教害义扵是为甚后之观春秋者必知夫子未甞以礼乐赏罚之权自任而后可以破诸儒之説诸儒之説既破而后吾夫子所以修春秋之旨与夫孟子所谓天子之事者皆可得而知之矣　又曰六经之不明诸儒穿凿害之也而春秋为尤甚春秋穿凿之患其原起扵三传而后之诸儒又従而羽翼之横生意见巧出义理有一事而或以为襃或以为贬彼此互相矛盾者矣有事同而前以为襃后以为贬前后自相抵牾者矣纷纷聚讼而圣人之意益以不明然其大端不过有二一曰以日月为襃贬之説二曰以名称爵号为襃贬之説彼徒见夫盟一也而有日者有不日者卒一也而有日者有不日者葬冝书日也而或书时入冝书日也而或书月若是其不同也扵是有以日月为襃贬之説又见夫国君一也而或书子或书侯或书伯外域一也而或书州或书国或书人或一事而前爵后人或一行而前氏后名又若是其有异也扵是有以名称爵号为襃贬之説愚请有以折之蔑之盟不日则曰其盟渝也柯之盟不日则曰信之也将以渝者为是乎信之者为是乎桓之盟不日而葵邱之盟则日之或曰危之也或曰美之也将以危之者为是乎美之者为是乎公子益师卒不日左氏曰公不与小敛也然公孙敖卒扵外而公在内叔孙婼卒扵内而公在外其不与小敛明矣又何以书日乎公羊曰公子益师不日逺也然公子彄亦逺矣又何以日乎谷梁曰不日恶也然公子牙季孙如意亦恶矣又何以书日乎葬必书月日而有不书月日者则曰不及时而日渇葬也不及时而不日慢葬也过时而日隐之也过时而不日谓之不能葬也当时而不日正也当时而日危不得葬也然过时而日直指齐桓公而言当是时公子争国隠之可也卫穆公宋文公无齐桓之贤无争国之患过时而日有何可隐之乎宋穆公之日葬又有何危乎凡此者皆疑误而难通者也孰谓春秋必以日月为襃贬乎至扵来归仲子之赗而宰书名则曰贬之也使荣叔归成风之含赗而王不书天则亦曰贬之也岂归仲子之赗罪在冢宰而不在天王乎归成风之含赗咎在天王而不在荣叔乎春秋书王本以正名分而夫子乃自贬王而去其天则将以是为正名分可乎谷伯邓侯称名説者曰朝弑逆之人故贬之滕子纪侯独非朝弑逆之人乎滕薛来朝称侯説者曰滕薛微国也以其先朝隐公故襃之朝隐公有何可襃而襃之乎若以隐为始受命之王则尤缪妄之甚者也或曰滕本侯爵也朝弑逆之人贬而称子朝桓公可贬也终春秋之世不复称侯岂皆以朝桓公之故而贬之乎或曰为时王所黜也夫使时王而能升黜诸侯之爵则是礼乐刑赏之权天王自能执矣安得为春秋之世乎先书荆继书楚已而书楚子説者曰进楚人也圣人作经本以辨夷夏之分而顾乃进楚人而退中国乎若此之类不可以一二数要皆疑误而难通者也孰谓春秋以名称爵号为襃贬乎大抵春秋以事系日以日系月以月系时事成扵日者书日事成扵月者书月事成扵时者书时故凡朝觐搜狩城筑作毁凡如此者皆以时成也防遇平如来至侵伐围取救次迁戍袭奔叛执放水旱雨雹冰雪彗孛螽螟凡如此者或以月成或以时成也崩薨卒弑葬郊庙之祭盟战败入灭获日食星变山崩地震火灾凡如此者皆以日成也其或冝月而不月宜日而不日者皆史失之也假如某事当书月而鲁史但书其时某事当书日而鲁史但书其月则圣人安得虚增甲子乎是春秋不以日月为例也春秋据事直书而善恶自见名称从其名称爵号従其爵号而是非善恶则系乎其文非必书名者皆贬而书字者皆襃也假令某与某在所襃而旧史但着其名某与某在所贬而旧史只着其字则圣人将奔走列国以求其名与字而后着之扵经乎是春秋不以名称爵号为襃贬也若夫因其所书日月前后而知其是非因其名称爵号之异同而知其事实则固有之矣非圣人固以是为襃贬也有如庄三十一年春筑台于郎秋筑台于秦三十二年春城小谷则有以见才阅三时而土功屡兴也宣十五年秋螽冬蝝生则有以见连歴二时而灾害荐作也庄八年春师次于郎夏师及齐师围郕秋师还则有以见其阅三时而劳兵扵外也若此之类盖扵书时见之桓二年秋七月侯来朝九月入则有以见来朝方阅一月而遽兴兵以入之也昭七年三月公如楚九月公至自楚则有以见其朝夷狄之国阅七月之久而劳扵行也僖二年冬十月不雨三年春王正月不雨夏四月不雨六月雨则有以见其阅九月日而后雨也若此之类盖扵书月见之癸酉大雨震电庚辰大雨雪则有以见八日之间而再见天变也辛未取郜辛巳取防则有以见旬日之间而取其二邑壬申御廪灾乙亥甞则有以见其甞扵灾余之为不敬己丑葬敬嬴庚寅而克葬则有以见明日乃葬之为无备己未同盟于鸡泽戊寅及陈袁侨盟则有以见晋人之先盟诸侯而后盟大夫若此之类盖扵书日见之然以是为圣人以日月之书不书寓襃贬则误矣若夫名称爵号之异同则有以事之大小而其辞因之以详略者亦有前目而后凡者有蒙上文而杀其辞者固难以一例尽而时变之升降世道之盛衰亦有因之以见者楚一也始书荆再书楚已而书楚子呉一也始书呉再书呉人已而书呉子扵以见夷狄之浸盛矣鲁柔溺郑宛詹始也大夫犹不氏扵后则大夫无有不氏者扵以见大夫之浸强矣始也呉楚君大夫皆书人扵后则呉楚之臣亦书名扵以见呉楚之大夫皆往来扵中国矣诸侯在丧称子有书子而预防预伐者扵以见居丧防伐之为非礼也公爵也而书伯滕侯爵也而书子扵以见其不用周爵而以国之大小为强弱也防于曹蔡先卫伐郑则卫先蔡扵以见当时诸侯皆以目前之利害则不复用周班也幽之盟男先伯淮之防男先侯戚之防子先伯萧鱼之防世子长扵小国之君扵以见伯者为政皆以私意为轻重而无复礼文也垂陇之盟内之则公孙敖防诸侯召陵侵楚之师外之则齐国夏防伯主扵以见大夫敌扵诸侯而莫知其非也凡此者莫非名称从其名称爵号从其爵号而是非善恶乃因而见之初非圣人特以是为襃贬也学者必欲扵名称爵号之间而求圣人襃贬之意则窒碍不通矣扵其不通也而强为之説则务为新巧何所不至恐非圣人明白正大之心也学者之观春秋必先破春秋以日月为例之説与夫以名称爵号为襃贬之説而后春秋之旨可得而论矣　或曰子谓春秋不以日月名称爵号为襃贬则信然矣若是则春秋所书皆据旧史尔所谓门人髙弟不能賛一辞者其义安在曰春秋有日则书日有月则书月名称从其名称爵号从其爵号与夫盟则书盟防则书防卒则书卒葬则书葬战则书战伐则书伐弑则书弑杀则书杀一因其事实而吾无加损焉故曰其事则齐桓晋文其文则史其义则丘窃取之矣愚甞深惟春秋之义窃以为其大旨有三一曰明分义二曰正名实三曰着防微所谓明分义者何也每月书王以明正朔之所自出所以序君臣内齐而外楚内晋而外呉所以别中外书陈黄卫絷所以明兄弟之义书晋申生许止所以明父子之恩曹羁郑忽长防之序也成风仲子嫡庶之别也凡此之类皆所以明分义所谓正名实者何也传称许止不甞药而经曰弑则非不甞药矣扵夷臯之弑既归狱扵赵穿而经曰盾则赵盾之情不能掩矣齐无知陈佗逾年之君也而经曰杀正讨贼之名也凡此之类皆所以正名实所谓着防微者何也天王狩扵河阳壬申公朝于王所明因狩而后朝也公自京师遂防晋侯宋公卫侯郑伯曹伯邾人滕人伐秦明因防伐而如京师也公子结媵陈人之妇于鄄遂及齐侯宋公盟着公子结之专也葵邱之防宰周公与焉巳而书曰戊辰诸侯盟于葵邱明宰周公之不与盟也溴梁之防诸侯咸在已而书曰戊寅大夫盟明大夫之自盟也凡此之类皆所以着防微其他书法盖亦不一而足然其大者则不出扵三者之外矣圣人之笔如化工随物赋形洪纎髙下各得其所而生生一意常流行扵其问虽其所纪事实不出扵鲁史之旧而其精神风采则异矣若曰春秋但约鲁史之文使其文简事核而已则夫人皆能之矣何以为春秋
　　读春秋者先明大义其次观世变所谓世变者何也春秋之始是世道之一变也春秋之终是世道之一变也刘知防有云孔子述史始扵尧典终扵获麟盖书之终春秋之始也孔子述书至文侯之命而终者平王之始年也隐公之初平王之末年也平王之始不共戴天之讐未报也而其命文侯之辞曰汝多修扞我于艰患已弭矣用赉尔秬鬯一卣功已报矣其归视尔师寜尔邦国家无复事矣即此一篇而观之已无兴复之望然而圣人犹不忍絶也盖迟之四十九年而无复一毫振起之意圣人扵是絶望矣由是而上则为西周而下则为春秋此独非世道一变之防乎此春秋之所以始也入春秋而楚始横然犹时有胜负也盖至扵获麟之前嵗而呉以被髪文身之俗偃然与晋侯为防矣入春秋而大夫强然犹未至扵窃位也盖至扵获麟之嵗而齐陈恒执其君齐自是为田氏矣在鲁则自季孙逐君之后鲁国之政尽在三家而鲁君如赘旒矣在晋则自赵鞅入戚之后晋国之政尽在六卿而赵籍韩防魏斯为诸侯之渐已具矣向也蕃服之交扵中国者其大莫如楚而今也以鲁国东方之望而奔走扵偏方下国之越以求自安矣向也诸侯犹有伯而今也伯主不竞而诸侯之争城争地者日以扰扰而无一息寜矣故自获麟之前其世变为春秋自获麟之后其世变为战国此又非世道一变之防乎是春秋之所以终也然不特此也合春秋一经观之则有所谓隐桓庄闵之春秋有所谓僖文宣成之春秋有所谓襄昭定哀之春秋隐桓之春秋伯主未兴之时也庄闵之春秋伯主未盛之时也庄之十三年而防于北杏二十七年而同盟于幽扵是合天下而聴命扵一邦矣合天下而聴命扵一邦古无有也僖之四年伐楚五年防世子九年盟葵邱而匡王室合诸侯之权皆在伯主矣伯主之未兴诸侯无所统也而天下犹知有王伯主之既兴诸侯有所统也而天下始不知有王伯主之兴固世道之一幸而王之迹熄独非世道之衰邪僖之十七年而小白卒小白卒而楚始横中国无伯者十余年二十八年而有城濮之战扵是中国之伯昔之在齐桓者今转而归晋文矣晋襄继之犹足以嗣文公之业灵成景厉不足以继悼公再伯而得郑驾楚尚庶防焉自是而后晋伯不竞盖至扵襄之二十七年而宋之防晋楚之从交相见昭之元年再防扵虢扵是晋楚夷矣四年而楚灵大防扵申晋盖不预中国之事者十年平邱之盟虽曰再主夏盟而晋之合诸侯由是止鄟陵以后参盟见矣参盟见而诸侯无主盟者矣天下之有伯非美事也天下之无伯非细故也天下无伯而春秋终焉故观隐桓庄闵之春秋固已伤王迹之熄观襄昭定哀之春秋尤以伤伯业之衰此特其大者耳其他如荆人来聘外域之臣始未有名字也扵后则名字着扵经矣无骇挟卒诸侯之大夫始未有名氏也扵后则有生而赐氏者矣始也诸侯盟诸侯扵后则大夫盟诸侯矣始也诸侯自相盟扵后则大夫自相盟矣始也诸侯僣天子扵后则大夫僣诸侯矣始也大夫窃诸侯之柄扵后则陪臣据大夫之邑矣合春秋一经观之大抵愈趋愈下愈久愈薄遡之而上则文武成康之盛可以接尧舜之传沿之而下则七雄分裂之极不至扵秦不止学春秋者既能先明大义以究理之精又能次观世变以硏事之实则春秋一经亦思过半矣　学春秋者舍三传无所考而士之有志者类欲尽束三传独抱遗经岂非以其互相抵牾更相矛盾而不一其説乎窃甞思之左氏熟扵事而公谷近扵理盖左氏曾见国史而公谷乃经生也惟其曾见国史故虽熟扵事而理不明惟其出扵经生所传故虽近扵理而事多缪二者合而观之可也然左氏虽曰备事而其间有不得其事之实公谷虽曰言理而其间有害扵理之正者不可不知也盖左氏每述一事必究其事之所由深扵情伪熟扵世故往往论其成败而不论其是非习扵世之所趋而不明乎大义之所在言周郑交质而曰信不由中质无益也论宋宣公立穆公而曰可谓知人矣鬻拳强谏楚子临之以兵而谓鬻拳之为爱君赵盾亡不越境反不讨贼而曰惜也越境乃免此皆其不明理之故而其叙事失实者尤多有如楚自得志汉东骎骎荐食上国齐桓出攘之晋文再攘之其功伟矣此正孟子所谓彼善扵此者然其所以攘楚者岂能骤举而攘之哉必先翦其手足破其党与而后攘之易耳是故桓公将攘楚必先有事扵蔡文公将攘楚必先有事扵曹卫此事实也而左氏不逹其故扵侵蔡则曰为蔡姬故扵侵曹伐卫则曰为观裸浴与块故此其病在扵推寻事由毛举细故而二公攘外安内之烈皆晦而不彰其他纪事往往类此然则左氏之纪事固不可废而未可尽以为据也宗左氏者以为邱明受经扵仲尼所谓好恶与圣人同者然左氏大旨多与经戾安得以为好恶与圣人同乎观孔子所谓左邱明耻之某亦耻之乃窃比老彭之意则其人当在孔子之前而左氏传春秋其事终扵智伯乃在扵孔子之后説者以为与圣人同者为左邱明而传春秋者为左氏盖有证矣或以为六国时人或以为楚左史倚相之后盖以所载虞不腊等语盖秦人以十二月为腊月而左氏所述楚事极详盖有无经之传而未有无传之经亦一证也若夫公谷二氏固非亲受者其所述事多是采之传闻又不亲见国史故其事多缪误略其事而观其理有精到者而其害扵理者亦甚众此尤致知者之所以当眀目而深辨之也公羊论隐桓之贵贱而曰子以母贵母以子贵夫谓子以母贵可也谓母以子贵可乎推此言也所以长后世妾母陵僣之祸者皆此言基之也谷梁论世子蒯聩之事则曰信父而辞王父则是不尊王父也其弗受以尊王父也夫尊王父可也不受父命可乎推此言也所以啓后世父子争夺之祸者未必不以此言借口晋赵鞅入于晋阳以叛赵鞅归于晋公谷皆曰其言归何以地正国也后之臣子有据邑以叛而以逐君侧之小人为辞者矣公子结媵陈人之妇于鄄遂及齐侯宋公盟公羊曰大夫受命不受辞出境有可以安社稷利国家者专之可也后之人臣有生事异域而以安社稷利国家自诿者矣纪侯大去其国圣人盖伤之也而公羊则以为齐襄复九世之讐春秋之后世有穷兵黩武而以春秋之义自许者矣祭仲执而郑忽出其罪在祭仲也而公羊则以为合扵反经之权后世盖有废置其君如奕棊者矣圣人作经本以明理也自传者学不知道妄为之説而事非易位义利无别其极扵下僣上卑陵尊父子相夷兄弟为仇为人臣而称兵以向阙出境外而矫诏以行事国家易姓而为其大臣者反以盛徳自居而无所媿君如武帝臣如隽不疑皆以春秋定国论而不知其非也此其为害岂不甚扵叙事失实之罪哉故甞以为公谷左三传要皆有失而失之多者莫如公羊何范杜三家各自为説而説之缪者莫如何休公羊之失既已略举其一二而何休之缪为尤甚元年春王正月公羊不过曰君之始年尔而何休则曰春秋纪新王受命扵鲁滕侯卒公羊不过曰滕微国而侯不嫌也而何休则曰春秋王鲁托隐公以为始受命之王滕子先朝故襃之黜周王鲁公羊未有明文也而何休乃唱之其诬圣人也甚矣公羊曰母弟称弟母兄称兄此其言已有失矣而何休又从为之説曰春秋变周之文从商之质质家亲亲明当亲扵羣公子也使后世有亲厚扵同母之兄弟而薄扵父之枝者未必不斯言啓之公羊曰立嫡以长不以贤立子以贵不以长此其言固有据也而何休乃为之説曰嫡子有孙而死质家亲亲先立弟文家尊尊先立孙使世有惑扵质文之异而嫡庶互争者未必不斯语祸之其释防戎之义则曰王者不治外国録戎来者勿拒去者勿追也春秋之作本以正外国之分乃谓之不治外国可乎其释天王使来归赗之义则曰王者据土与诸侯分职俱南面而治有不纯臣之义春秋之作本以正君臣之分乃谓之有不纯臣之义可乎隐三年春二月己巳日有食之公羊不过曰记异也而何休则曰是后卫州吁弑其君诸侯初僭桓元年秋大水公羊不过曰记灾也而何休则曰先是桓篡隐与专易朝宿之邑隂逆与怨气所致凡而地震山崩星电雨雹螽螟彗孛之类莫不推寻其致变之由考騐其为异之应其不合者必强为之説春秋记灾异而其説不书曾若是其琐碎磔裂乎若此之类不一而足凡皆公羊之妄也愚观三子之释传惟范差少过其扵谷梁之义有未安者辄曰未详盖讥之也而何休则曲为之説适以増公羊之过尔故曰范甯谷梁之忠臣也何休公羊之罪人也


　　春秋本义纲领
　　春秋本义通论
　　春秋之不明凡例襃贬害之也圣人曷甞先定凡例而修春秋哉或曰子之本义有云义见某年某事者非凡例邪曰非也春秋有自然之法因是事而着是理以为法扵天下曷甞设凡例以待其事而书之哉如朱子谓何甞某事用某法某事用某例者得之若当时史氏之作则凡例之説或有之矣亦未必若今之説春秋者拘拘执彼以比此也及乎孔子借鲁史以作经因事设教凡非天子之事而私相盟者其私盟之罪无不同也而其为盟则各有所因即其因以见其情则其罪有轻重焉私相防者其私防之罪无不同也而其为防亦各有所因即其因以见其情则其罪有轻重焉私相侵伐者其侵伐之罪无不同也而其侵伐亦各有所因即其因以见其情则其罪有轻重焉此孟子有彼善扵此之説也惟其罪之无不同故有义见某年某事之云惟其情之有浅深罪之有轻重故本事之下各附先儒之论以见其义此亦理一分殊之谓学春秋者即此而推之则凡入灭围取朝聘奔如凡非王事而诸侯僣焉大夫攘焉者其罪皆可见而其情罪之轻重等差亦不能逃焉曰然则孔子徒议其罪而已乎曰未也议其罪将以惩其恶惩其恶将使之反其无恶而已矣故曰克己复礼克己所以复礼也不克己则不能以复礼不惩恶则不能以迁善故春秋为克己复礼之书而后世但知圣人议人罪恶而已此凡例襃贬之所由兴也自凡例襃贬之説兴而圣人之心不白扵世其书虽存其用则泯矣此非细故也此説春秋之大弊也人能痛埽其弊以至扵无春秋其庶防乎愚所言者凡例之陋若夫襃贬之缪则邵子朱子郑夹漈吕朴乡诸家之説已悉扵纲领兹不复论
　　弑君之贼夫人所能知也然致弑之由则有渐自某君之失其道而肆意侵伐入灭民困而财耗也驯而至扵戕其身自某君之家不齐妻淫而子奢也驯而至扵灭其家自某君之失其驭而使大夫専国君若赘旒也驯而至扵禄去公室自某君之失其权而使某卿帅师军政之在臣也驯而至扵弑其君春秋皆歴书之以为天下之大戒使凡为君者防微慎始兢兢业业而不敢肆此正所谓属辞比事之法惟其弑其君罪大恶极夫人所能知故本义但云义见隐四年卫州吁事惟其属辞比事有以着其见弑之由故本事之下各附先儒之説以明之而非舎弑君之罪但着人君之过而已也大凡先儒传此一经必有一得特以襃贬凡例之説汨其心思故不得尽善耳是以先儒之説不敢妄加去取必究其指归而取其所长二家説同则取其前説前畧后详前晦后明则取其后説其或大段甚当而一二句害理者可删则删之一二字害理者可改则改之如吕朴乡五论正大明白而扵明分义正名分着防微三条之下所引春秋事时或与经意不合未免去其一二如程子春秋序子丑寅建正之类不能无疑故阙而不録窃仿朱子所谓不敢扵注脚上添注脚之法使观者简明易见云尔非敢自执己见凡非已意者一切去之也所以敢尔者以其有经为之主也经意本浑成明白因传而益明者固有之矣因传而晦且凿者亦不少也故説之合扵经者取之其不合者去之其法甚约也其或取两説者以一説之意未足以尽此事之旨故必兼见而其义始备其或必附已意云者亦以先儒之説与经相违云尔非敢舎先儒之説而主一己之见亦非敢勦先儒之意以为巳之意也
　　曰子之引诸家之説其亦有重复者何也曰此编窃仿朱子集注之意先训诂而后事实而后议论议论即本义也其圈下复引诸家之説者其余意也或其前后始末也盖春秋一事兼数义本义之外别有余意又有前后始末一家之言岂能尽该故引诸家之説以足之诸家之説岂免重复哉欲其成文故不得尽删也所谓前后始末者一事必有首尾必合数十年之通而后见或自春秋之始至中中至终而总论之正所谓属辞比事者也大凡春秋一事为一事者常少一事而前后相聨者常多其事自微而至着自轻而至重始之不慎至卒之不可救者往往皆是而先儒或略之乃扵一字之间而究其义此其穿凿附防想像测度之説所由生也今似此者悉埽除之使经文浑成明白即始而见终庶学者可以理义推详不得以小巧私智窥圣人之意者本义之旨也
　　传称属辞比事者春秋之大法此必孔门传授之格言而汉儒记之耳而説春秋者终莫之省甚可惜也夫春秋有大属辞比事有小属辞比事其大者合二百四十二年之事而比观之春秋之始诸侯无王未若是之甚也终则天王不若一列国之君始也诸侯之大夫未若是之张也终则专国而无诸侯始也呉楚未若是之横也终则伯中国灭诸侯始也诸侯之伐国未甚也终则至扵灭同列之国其小者合数十年之事而比观之始也大夫执一国之权终则至扵弑其君始也子弟预一国之政终则至扵篡其位始也诸侯专恣而妄动终则至扵灭其身始也夫人昏姻之不正终则至扵淫乱而奔亡又如鲁桓见杀扵齐而庄公忘父之讐主王姬昏与齐人狩文姜之丧未除而如齐纳币书子同生扵前至三十七年而始娶又如躬如齐逆女先至而后夫人入其终卒有姜氏弑闵逊邾之乱又如书王人子突救卫而卫侯朔入于卫又书公至自卫又书齐人来归卫俘又如书大无麦禾而筑郿告籴于齐而新延廏凡春秋之事无不皆然人知此法则一字襃贬与先定凡例而作春秋之説久当自废不必多辨也
　　春秋二百四十二年皆非常之事此説自三传至扵今凡传春秋者皆能言之其亦孔门弟子闻扵圣师之言欤然而三传卒不能守其言左氏多以春秋之事为礼公谷亦有以为喜之嘉之者夫既得礼矣喜之嘉之矣则是常事也岂有非常之事而圣人以为礼为可喜为可嘉哉诸儒踵三传之缪而不察同然一辞甚可怪也其辩既各见扵本义辨疑或问兹不复论













　　春秋夲义通论
　　春秋本义问答
　　问元年春王正月此春秋开卷第一义而正朔一事亦吾儒所当明辨者今本义以正月者建寅之月或问中引用蔡氏书传谓三代改正朔而不改月数辨证甚明然窃详朱蔡之説月数虽不改正朔则必改商建丑则正朔必用十二月周建子则正朔必用十一月特纪月之数不改耳故商书元祀十有二月以十二月为嵗首七月之诗二之日凿冰以十一月为嵗首凡朝防大事必以正朔行事今既以正月为建寅之月则是周未甞改夏正也而又引赵氏云王正月者王者之所班叶氏云王者以正朔一天下岂有周为天子而乃班夏之正朔乎周改正朔矣而乃仍以夏之正朔一天下乎大槩如左杜胡张诸儒之以建子为正月则扵王正月三字甚顺而扵春之一字有未安若以建寅之月为正月则扵春字甚安而扵王正月三字有所未妥此乃千古不断之疑请更详之
　　答隐公元年春王正月改正朔不改月数不必疑所可疑者鲁公即位之在正月也何谓改正朔不改月数不必疑盖商改夏正以十二月为嵗首矣而书称元祀十有二月伊尹奉嗣王祗见厥祖未甞改十二月为正月也周改夏正以十一月为嵗首矣而周礼一书七月一诗皆用夏正数月其曰一之日觱发正指十一月亦未尝改十一月为正月也其他如四月惟夏六月徂暑等诗显然可考秦改夏正以十月为嵗首矣而史记云始皇三十一年十二月更名腊曰嘉平又每嵗首先书冬十月汉用秦正每嵗首亦先书十月未甞改十月为正月也至汉武帝改厯法用夏正每嵗首始书正月此皆不改月数之明验而所谓改正朔者惟即位与朝觐防同则商以十二月周以十一月秦以十月行事以新天下耳目耳叶氏所谓王者以正朔一天下如此而已然其敬授民时使民春耕夏耘秋敛冬藏天子诸侯春祠夏禴秋尝冬烝春搜夏苗秋狝冬狩则仍用夏正观诗书易周礼及月令汲冢等书与春秋凡非时必书之事可见矣盖四时断不可易天子顺时以施政斯民依时以兴作向使周以十一月为春以二月为夏五月为秋八月为冬则二十四气皆差而农作非时祭祀非节搜狩非名夫夏之孟夏天子尝麦庶人荐麦夏之孟秋农乃登谷天子尝新若周之孟夏岂有麦周之孟秋岂有谷而月令王制言之乎搜者仲春择取禽兽之名苗者仲夏除兽害苗之名狝者仲秋顺时杀物之名狩者仲冬围守取物之名若周改四时行之则违时害物名实错乱圣人肯为之乎惟其四时民事不可移易故班律授时仍用夏正而建丑十二月不改为春正月建子十一月亦不改为春正月惟其商周即位朝觐防同等事在十二月十一月故有改正朔之名况改正朔三字乃汉儒所自言扵经无见凡商周秦扵嵗首称十二月十一月十月者即其所改正朔也凡商周秦称正月者皆建寅月也由是观之春在王正月之上既甚顺而王在正月之上亦甚妥此朱子晚年之论始定欲改孟子注周七八月为夏五六月周十一十二月为夏九十月之説而其书已徧行扵世故蔡氏觧书亲承朱子之教而有改正朔不改月数之説不然何敢背其説而反孟子集注之论哉今阳恪夏正辨实出扵朱子门人防渊亲闻其师之论愚所以敢扵本义或问用夏正而取赵氏叶氏之云者以此也何谓可疑者鲁公即位在正月也盖商既以元祀十有二月伊尹奉嗣王只见厥祖及三年终丧即吉十有二月朔伊尹又以冕服奉嗣王归于亳则是凡商王即位必在十有二月也葢古者君丧嗣子逾年始即位改元必在所建之歳首次第推之周之王与诸侯即位亦当在十有一月何独春秋在建寅正月即位乎此其可疑者也及考唐志春秋时晋鲁宋各自有厯法当献惠之世大抵皆用夏正由是知春秋时鲁公不奉周王正朔不于建子十一月即位而以建寅正月即位故孔子因旧史而不革直书之以见当时诸侯之僭乱也故曰其文则史其义则某窃取之然唐志之外更无他书可考不敢质言之而其可疑者亦粗通其一二矣愚所以敢于本义引朱子晩年荅防氏之说以明之者此也夫夏正周正之说虽为春秋开卷第一义固不可以不讲而春秋大义则在于正义明道尊君抑臣贵王贱伯内夏外夷防微慎始因事立敎以正人心以扶纲常其夏正周正之说乃后儒自为异论自相矛盾春秋先务正不在此也曰班厯授时亦国之大事周亦当在十一月然则本义引赵氏云古者天子尝以今年冬班明年正朔于诸侯所谓今年冬者果在何月也曰此无明文可考今依蔡氏说则周当在冬十月其或班厯授时在冬十二月亦不可知也曰商周既以寅月为正月安在其为改正朔安在其为诸侯奉天子正朔乎曰古之班厯授时犹今之授时厯自汉武帝歴魏晋隋唐以至扵今皆用夏正国之大事皆在寅月今之授时厯虽与古异制然使民依时作事则同也天下孰敢不遵孰敢自定厯法哉此即古者奉天子正朔之义断不可因汉武以来不改正朔而遂废班厯也夫夏之四时非夏之四时也天之四时也夏不敢违天而授时周敢违天而授时乎由是观之商周虽改正朔而班夏之时亦何伤哉
　　问九年齐人取子纠杀之此一节孔子不以桓公为非程子断然谓桓公为兄子纠为弟朱子一依程説今本义序自谓祖述程朱而扵此一事乃取荀卿而不从程子何也此正人伦之大节纲常所系恐必合从程朱为是
　　答庄公九年公伐齐纳子纠齐小白入于齐齐人取子纠杀之谓桓公为弟子纠为兄者公羊谷梁之论而荀卿司马迁杜预孙太山胡安定刘原父胡邦衡孙莘老吕东莱凡三十余家之説也愚所以取之盖亦有为大凡春秋书子某者必当立之子也其单称名者必庶孽不当立者也又春秋凡书入于某者篡位者也公伐齐纳子纠左氏有子字公谷虽无子字而齐人取子纠杀之之文则左氏公谷皆有子字桓公扵此单书小白之名又书入于齐故公羊曰其书入于齐何篡也谷梁曰恶之也程子以大义推之而疑桓公为兄非有所考也虽引薄昭之言以为证而朱子乃云荀卿谓桓公杀兄以争国其言固在薄昭之前论语集注虽取程子之説而又尝举荀卿之言则亦不能无疑扵其间矣不特荀卿之言也史记齐世家亦云襄公立杀诛数不当羣弟恐祸及故次弟纠奔鲁小白之莒杜预亦曰子纠小白庶兄邓骥亦曰桓公襄公之季弟马迁谓子纠为次弟邓骥谓小白为季弟其亦有所据矣夫孔子非不以桓公为非也盖取其厥后有仁者之功耳岂真许其仁哉其不足扵桓公管仲者甚多也故曰管仲之器小哉而孟子亦谓仲尼之徒无道桓文之事今夲义祖述程朱而此一事未敢尽从程子之説者以春秋书法决之也盖大纲大领一宗程朱而一事之有疑一义之未安岂可雷同其说而不之辨乎夫孟子愿学孔子者也孔子许桓公管仲之功如此而孟子辟五霸为三王之罪人朱子逺宗孟子者也而集注引杨氏之言谓孟子以已之长方人之短犹有此等气象又朱子近学程子者也而作中庸或问辨程子之言不少假其辨修道谓程子养之以福修而求复之云未合子思本文之意其辨隠微谓以心言之则程子不若吕游杨三家之宻其辨程吕中字问答则曰圣贤之言固有发端而未竟者学者尤当虚心悉意以审其归未可执其一言而遽以为定其辨程子谓中字因过不及而立名则曰未得为定论其辨程子谓事上之道莫若忠待下之道莫若恕则曰此则不可晓如是者数十条及观朱子易本义与伊川易传相悖者不可胜纪不可谓朱子不学程子也盖程子尝谓义理无穷或一时之论而未及定或其门人传授之讹学者当守其大纲大领而辨其一二疑义若一槩以程子之言而称一好字不究指意之所归不求吾心之所安亦非程子所以教人之意昔唐之王珪魏徴建成太子之臣也及太宗杀兄而王魏事之固有大罪然近代论治者不可谓王魏为小人王魏忘君事讐之罪固不可縦而其匡太宗致贞观治功亦不可泯故朱子谓王魏功过不以相掩似未取程子谓王魏后虽有功何足赎之语此岂非人伦大节纲常所系而朱子言之是或一道也今以子纠为兄桓公为弟而管仲事之正与王魏事太宗之事相似又以孔子与人为善之意与孔子不得已而与齐晋之旨观之则论语许管仲之功未为害义若孔子作春秋则严矣春秋者正义明道之书也故论语许其功而春秋定其罪观其上书子纠以正其名下书小白以正其篡又书杀子纠以正其忍而圣人之情亦可见矣愚扵或问辨之颇详亦不赘述


　　春秋本义问答
<经部,春秋类,春秋本义>
　　钦定四库全书
　　春秋本义卷一　　　　元　程端学　撰
　　杜氏曰春秋者鲁史记之名也史之所记必表年以首事年有四时故错举以为所记之名也
　　隐公【名息姑恵公之庶子】
　　隐私諡也鲁侯爵而称公者康侯胡氏曰臣子之辞春秋从周之文而不革者也啖氏曰西周纪传皆以本爵春秋时则皆称公夫子因而书之以明其僭也愚谓春秋鲁史也在鲁称公为臣子之辞若书葬某国某公者皆僭称公也后仿此程子曰夫子道既不行于天下于是因鲁春秋立百王不易之大法平王东迁在位五十一年卒不能复兴先王之业王道絶矣孟子曰王者之迹熄而诗亡诗亡然后春秋作适当隐公之初故始于隐公○孙氏曰春秋之始于隐公者非他以平王之所终也平既不王东迁之后周室微弱诸侯强大朝觐不修贡职不奉号令无所束赏罚无所加壊法易纪变礼乱乐弑君戕父攘国窃号征伐四出荡然不禁天下之政皆诸侯分裂之平王莫能中兴逮隠而死故诗自黍离而降书自文侯之命而絶春秋自隐公而始也木讷赵氏曰凡诸儒欲以一事当春秋之始者皆妄也
　　元年春王正月
　　公羊曰元年者何君之始年也春者何岁之始也曷为先言王而后言正月王正月也何言乎王正月大一统也赵氏曰天子常以今年冬颁明年正朔于诸侯诸侯受之每月奉月朔甲子以告于庙所谓禀正朔也故曰王正月言王之所以班也叶氏曰王者以正朔一天下故协时月正日者天下无不同诸侯继世而有其国故即位建始者各得称元年以自异后仿此○朱子曰三王之正不同周用天正矣而七月一诗又皆以人正为纪何也所谓改正朔者改歳首尔月不可易也愚案此朱子晚年之説以此推之则正月者建寅之月也凡事系日日系月月系时时系年古今纪事之常法也孔子因鲁史之旧无所加损亦未尝寓意于其间孟子曰其文则史叙事且然况叙年时日月乎凡言春王二字为孔子所加者求之过者也又案春秋凡一时无事必书首月以正四时惟此及庄元年三月虽有事而亦书正月者以一公之始也义又见六年秋七月王氏曰不书即位礼之不举者也盖隐公不行即位之礼鲁史不书故孔子不得而益耳然未详其所以不举之故余见辨疑或问
　　三月公及邾仪父盟于蔑【亡结切邾公羊作邾娄与礼记擅弓同盖齐人语也后皆同蔑公羊谷梁作昧】
　　程子曰或不日因旧史也古史记事简略日月或不备春秋因旧史有可损而不能益也愚谓或有阙文亦有事当系月系时如螟螽旱饥无冰无麦禾之类是也后仿此公羊曰及与也程子曰内为主称及莘老孙氏曰及者以内而及外因此而及彼愚谓亦有直训与者如公及宋公遇于清平莒及郯城邾及防之类是也后仿此范氏曰邾附庸国孔氏曰曹姓颛顼之后武王封其苗裔邾侠为附庸居邾王制曰不能五十里不合于天子附于诸侯曰附庸杜氏曰鲁国邹县张氏曰后为袭庆府邹县公羊曰仪父者字也髙氏曰附庸称字同命卿也少胡戴氏曰仪父邾大夫如庆父归父行父丕郑父阳处父之类愚谓后书邾子卒则邾本子爵小国一卿邾自当有大夫戴説近是周礼天官玉府职曰若合诸侯则共珠盘玉敦夏官戎右职曰盟则以玉敦辟盟遂役之賛牛耳桃茢秋官司盟职曰掌盟载之法凡邦国有疑防同则掌其盟约之载及其礼仪北面诏明神故春秋诸侯之盟仿此而损益耳杜氏曰蔑姑蔑鲁地鲁国卞县南有姑城郑樵云兖州瑕邱县有姑蔑城献可杜氏曰周礼司盟凡邦国有疑则掌其盟载之约盖天子设诸侯防盟之礼而诸侯不得专之周衰防同礼废列国擅相盟防而不务信孙氏曰盟者乱世之事故圣王在上阒无闻焉斯盖周道陵迟众心离贰忠信殆絶谲诈交作扵是列国始有歃血要盟之事凡书盟皆恶之也仲培戴氏曰隐公居父丧而讲嘉礼废王觐而崇私交后凡书盟仿此而此又为七年伐邾起文也○髙氏曰诸侯各守疆域非有王事不得自出境邾与鲁伉盟则能病鲁故隐公屈已而与之盟赵氏曰王纲壊则诸侯恣而仇党行故干戈以敌讐盟誓以固党天下行之遂若恒焉若王政举则诸侯莫敢相害君道立则信着而义逹盟何为焉观春秋之盟有以见王政之不行而天下无贤侯也胡氏曰周礼珠盘玉敦之制皆妄言也大抵盟者乱世之事岂有天子与诸侯歃血为盟之事哉未详是否
　　夏五月郑伯克段于鄢【扵晩切赵氏曰当作邬】
　　夏五月者凡一时无事书首月有事则书其事之月鲁史常法也后仿此郑伯庄公寤生也孔氏曰郑国伯爵姬姓宣王封母弟桓公友于郑京兆郑县是也杜氏曰在荥阳宛陵县西南张氏曰后为郑州新郑县朴乡吕氏曰克胜其徒众若敌国云尔公羊曰段郑伯弟也愚谓段不称公子再命大夫也杜氏曰鄢颍川鄢陵县张氏曰后属开封府左氏曰初郑武公娶于申曰武姜生庄公及共叔段庄公寤生惊姜氏遂恶之爱共叔段欲立之亟请于武公公弗许及庄公即位为之请制公曰制岩邑也虢叔死焉他邑惟命请京使居之谓之京城太叔祭仲曰都城过百雉国之害也先王之制大都不过参国之一中五之一小九之一今京不度非制也君将不堪公曰姜氏欲之焉辟害对曰姜氏何厌之有不如早为之所无使滋蔓蔓难圗也蔓草犹不可除况君之宠弟乎公曰多行不义必自毙子姑待之既而大叔命西鄙北鄙贰于已公子吕曰国不堪贰君将若之何欲与大叔臣请事之若弗与则请除之无生民心公曰无庸将自及大叔又収贰以为已邑至扵廪延子封曰可矣厚将得众公曰不义不昵厚将崩大叔完聚缮甲兵具卒乘将袭郑夫人将啓之公闻其期曰可矣命子封帅车二百乘以伐京京叛大叔段段入扵鄢公伐诸鄢孙氏曰段郑伯弟以郑伯之力始胜之者见段骄悍难制郑伯至扵用兵此郑伯不兄段不弟交讥之○张氏曰仁人之扵弟不藏怒不宿怨亲爱之而已矣其或不中不才亦必正之以义使不格奸厚之以恩使不离富贵令庄公之于叔段无念鞠子哀之心而懐其母偏爱欲夺巳位之恨授之大都而不为之所縦使失道以至扵乱方其居京収邑之时可制而不制如鸷鸟将击而匿形于未发之先稔其恶以待其成及其逆节已露然后以冦讐之法讨之以力胜为事必诛为期庄公非特以段之不才弃之乃其心实欲养成其恶待以冦贼无复天伦之念书曰克段于鄢然后忮忍之心施于同气者举形见于笔削之间矣愚谓郑伯克段于鄢之辞亦史氏立言之法孔子因事立教録之为后世鉴故曰其文则史其义则某窃取之矣
　　秋七月天王使宰咺来归惠公仲子之赗【咺音烜吁阮切赗芳鳯切】天王平王也程子曰王者奉若天道故称天王愚谓此鲁史旧法非孔子加天字也公羊曰宰士也咺者名也孔氏曰周礼宰夫职曰凡邦之吊事掌其戒令与其币器财用郑元云吊事吊诸侯诸臣币所用赙也既掌吊事或即充使此盖宰夫也刘氏曰何以名上士也愚谓来归来鲁归赗也公羊曰仲子者何桓之母也程子曰惠公之仲子妾称也君举陈氏曰古者诸侯不再娶再娶亦妾也与公羊合谷梁曰母以子氏仲子者何惠公之母孝公之妾也刘氏曰妾母系子与僖公成风同与谷梁合前说近是公羊曰丧事有赗赗者盖以乘马束帛车马曰赗张氏曰士丧礼公赗纁束马两天子赗诸侯之制未闻康侯胡氏曰天王之尊下赗诸侯之妾加冠于屦人道之大经拂矣天王法纪之宗也赗诸侯之妾是壊法乱纪自王朝始也赵氏曰是啓僭也○程子曰夫妇人伦之本最当先正春秋之时嫡妾僭乱圣人尤谨其名分男女之配终身不变者也故无再娶之礼大夫以下内无主则家道不立故不得巳而再娶天子诸侯内职具备后夫人亡可以摄治无再娶之礼春秋之始尚有疑焉故仲子羽数特异僖公而后无复辨矣春秋书之以志僭乱以夫人礼赗人之妾乱伦之甚也张氏曰天子于诸侯有赗礼所以襃有功徳而厚其终也惠公牵于私爱宠庶妾之仲子而立为夫人正犯以妾为妻之戒渎乱夫妇之纲乃天讨所当加九伐之法所谓犯令陵政者盖此类也平王不能正惠公之辠反厚其送终之礼
　　九月及宋人盟于宿
　　公羊曰孰及之内之微者也谷梁曰宋人外卑者也程子曰称及称人皆非卿也孙氏曰外称人内称及不可言鲁人孔氏曰宋国子姓公爵商纣国灭周封微子扵宋都商邱穆公和七年即隐之元年也杜氏曰宋梁国睢阳县张氏曰后为应天府宋城县杜氏曰宿小国东平无盐县凡盟以国地者国主亦与盟未详是否左氏曰惠公之季年败宋师于黄公立而求成焉及宋人盟于宿始通也未详信否愚谓此与盟于蔑同义而此则大夫自盟其僭尤甚又为十年伐宋起文也○张氏曰七年伐邾十年伐宋败师取邑盟之不足恃断可识矣
　　冬十有二月祭伯来【祭侧界切】
　　祭伯孔氏曰周公之张氏曰祭周畿内采地伯爵也畿内诸侯为王卿士来来鲁也左氏曰非王命也谷梁曰寰内诸侯非有天子之命不得出防诸侯聘弓鍭矢不出竟埸束脩之肉不行竟中有至尊者不贰之也○张氏曰案内外之辨所以殊尊卑也朝必有玉帛聘必有币篚诸侯可以相交而王臣之与侯甸不可以相授受所以絶人欲往来之私而严尊君事上之礼成周盛时防微杜渐之意殆必如谷梁氏之说矣经书祭伯来所以见周室法度至此荡然程子曰当时诸侯不修朝觐之礼失人臣之义王所当治也祭伯为王臣不能辅王正典刑而反与之交康侯胡氏曰人臣无私交大夫非君命不越境所以然者杜朋党之原为后世事君而有二心者之明戒也
　　公子益师卒
　　刘氏曰公之子曰公子公子之尊视大夫大夫三命然后氏后皆仿此益师名也字众父孝公子此盖讥诸侯之世卿也大意见左方○孙氏曰春秋内大夫卒则书之岂徒记其嵗时着其名氏而已古者诸侯嵗贡扵天子天子亲命之使还其国为卿大夫故周礼公之孤四命卿三命大夫再命士一命侯伯之卿大夫士亦如之周室既东其礼遂废故鲁三桓子孙终扵定哀之世并执其政不复请扵天子故孔子书之也朴乡吕氏曰大夫何以或卒或不卒其卒者必世卿也益师何以卒众仲之先也公子彄何以卒臧氏之先也无骇何以卒展氏之先也愚案春秋内大夫之见扵经者四十有七其书卒者三十或书氏或书名圣人因旧史书大夫卒而不少革者一则可通考春秋始终以观世变二则可各考其事以见失礼古者诸侯之卿大夫受命扵天子三命者氏再命者名隠桓之世犹有无骇翚侠柔溺之徒以名见者僖文以后诸侯专恣无复请命故皆自赐氏此可通考春秋始终以观世变者也礼王为三公六卿锡衰诸侯缌衰大夫士疑衰首服皆弁绖诸侯为卿大夫服虽无明文然以义推之可知也如仲遂卒而犹绎则是不为服也其书公子牙公子友卒公子庆父奔莒以着三桓之始书公子彄卒以着臧氏之始书仲遂卒以着东门氏之始书叔肸卒以着叔氏之始其后连书仲孙叔孙季孙臧氏东门氏叔氏若子若孙之卒以着世卿之权随事见义非一例可求此可各考其事以见失礼者也故曰属辞比事春秋教也
　　二年春公防戎于濳
　　不书首月与系事之月者此防失其月日故但书春而已若亦书首月则疑此防为正月事故并首月不书此亦鲁史常法也后凡但书时者仿此会与之为防礼也刘氏曰西方曰戎啖氏曰戎虽大曰子无大夫防不书名杜氏曰陈留济阳县东南有戎城濳鲁地左氏曰修惠公之好也戎请盟公辞程子曰周室既衰逺方殊属有散居中国者方伯大国明大义而攘斥之义也其余列国慎固封守可也若与之和好以免侵暴非所谓以固吾圉乃所以开其乱源也故春秋尤谨中外之辨公之防戎非义也孙氏曰诸侯非有天子之事不得出防诸侯况防戎乎凡书防皆恶之也高氏曰隐公居丧之际未防诸侯于王朝而先与戎防春防而秋与之盟故书此以见事始也及戎伐凡伯则知鲁防盟戎适以贻王室之患耳○吕氏曰周礼大宗伯之职曰时见曰防大行人之职曰时防以发四方之禁此言天子有事则合诸侯而命事曰防也曲礼言诸侯相见于隙地曰防此言诸侯将朝天子则先见于闲隙之地以习礼仪也曹刿云防以训上下之则制财用之节由是观之诸侯无私防必有天子之事而后防焉凡以诸侯而防诸侯皆非正也况防戎乎防而不已必且盟盟而不信必至侵伐有潜之防乃有唐之盟有唐之盟乃有伐伯之事开乱源而召外侮自此一防始也是以春秋恶之
　　夏五月莒人入向【舒亮切】
　　孔氏曰谱云莒嬴姓少昊之后武王封兹舆期扵莒世本自纪公以下为巳姓十一世兹丕公方见春秋杜氏曰莒国城阳莒县张氏曰后为密州莒县公羊曰将卑师少称人程子曰不知众寡将帅名氏亦曰某人愚谓亦有众辞如卫人杀州吁之类是也亦有泛称人如齐人执郑詹之类是也各随文见义不可执一例以求之希声陆氏曰克内曰入后仿此孔氏曰向姜姓张氏曰炎帝之后杜氏曰小国也谯国龙亢县东南有向城张氏曰汉志向属沛郡寰宇记属应天府谷熟县左氏曰莒子娶于向向姜不安莒而归夏莒人入向以姜氏还未详信否程子曰天下有道礼乐征伐自天子出春秋之时诸侯擅相侵伐侵人之境且为暴况入人之国乎康侯胡氏曰非王命而入人国邑逞其私意见诸侯之不臣也擅兴兵而征讨不加焉见天王之不君也据事直书义自见矣○程子曰春秋书其事而被侵伐者亦不免焉盖彼加兵扵已则当引咎或自辨谕之以礼义不得免焉则固其封疆告扵天子方伯若忿而与战则以与战者为主处已絶乱之道也
　　无骇帅师入极【骇户楷切谷梁作侅后同帅公羊作率】
　　无骇鲁大夫公羊曰展无骇也陆氏曰公子展之孙也刘氏曰何以不氏再命也诸侯大国三卿皆命扵天子次国三卿二卿命扵天子小国三卿一卿命扵天子大国之卿三命次国再命小国一命二千五百人为师公羊曰凡将尊师众曰某帅师康侯胡氏曰书帅师用大众也王氏曰凡书帅师书其专也后皆仿此杜氏曰极附庸小国张氏曰擅兴大众陵蔑小国义与入向同○愚案古者元侯之卿有军作师以承天子诸侯之卿无军教卫以聴元侯大夫帅师则大夫专兵乱王制挠君权国非其国矣故君举陈氏曰诸侯专征而后千乘之国有弑其君者矣大夫专将而后百乘之家有弑其君者矣后凡书帅师义皆仿此孙氏曰外莒人入向内无骇帅师入极天子不能诛周室陵迟可知矣
　　秋八月庚辰公及戎盟于唐
　　此称及与公及邾仪父之及同义后不复解范氏曰唐鲁地杜氏曰髙平方与县北有武唐亭张氏曰后为单州鱼台县左氏曰戎请盟秋盟于唐复修戎好也程子曰戎人强而与之盟非义也孙氏曰公与中国盟犹曰不可与戎盟于唐甚矣○张氏曰盟者刑牲以相示谓之神殛倍约者当如此牲同类为之尚以长乱徐戎荐居而与之诅一有间隙惟利是视则求小疵而责大信必肆强悍之暴为中国之大祸故春秋扵唐之盟深罪隠公之失道而开其乱源也康侯胡氏曰春秋谨严外域而内侵则膺之与戎人歃血以约盟非义也后世乃有结外域以许婚而配偶非其类如西汉之扵匈奴约外域以求援而华夏被其毒如肃宗之扵回纥信外域以与盟而臣主蒙其耻如徳宗之扵尚结賛虽悔扵终亦将奚及春秋谨唐之盟垂戒逺矣邦衡胡氏曰圣人不辠戎而辠致戎者先自治之道也愚谓隠公不能谨防戎扵其始故不免盟戎扵其终是以春秋慎始
　　九月纪履緰来逆女【陆氏曰履緰左氏作裂繻误也】
　　孔氏曰纪姜姓侯爵杜氏曰纪在东莞剧县张氏曰汉属北海郡后属青州夀光县即益都府释文曰逆迎也公羊曰履緰者纪大夫也不氏与无骇同程子曰在鲁故称女愚谓逆当使命卿不当使大夫纪以大夫逆国母鲁亦不能以礼却之故书以示戒○张氏曰天子诸侯无出疆亲迎之礼必使上卿往迎扵其国至扵馆所然后亲迎以入吕氏曰婚姻之礼男女之别见矣王政以此为本故春秋内女之归其礼不备者必谨书之所以使天下知婚姻之礼为重古圣人之意也否则淫慝邪僻生焉
　　冬十月伯姬归于纪
　　伯姬隠公姊妹也伯字姬姓叶氏曰以姓系字妇人之通称逆称女别妇也归称伯姬别异姓也公羊曰妇人谓嫁曰归愚谓逆非命卿鲁又顺其非礼即使伯姬随其大夫以往非礼矣又为庄四年齐侯葬纪伯姬起文也
　　纪子伯莒子盟于宻【伯左氏作帛公羊谷梁作伯程子従公谷曰阙文也当云纪侯某伯莒子盟于密左氏附防作帛杜预以为裂繻之字春秋无大夫在诸侯上者孙氏曰纪本侯爵此称子伯阙文也】
　　杜氏曰密莒邑阳城淳于县东有密乡义见元年盟于蔑
　　十有二月乙夘夫人子氏薨
　　谷梁曰夫人者隐公之妻也胡氏曰子者宋姓也程子曰薨上坠之声诸侯国内称之小君同刘氏曰薨者臣子之辞此义未详窃疑妾母与再娶者不得称夫人而未有所考也○谷梁曰夫人薨不地范氏曰夫人无出境之事薨有常处
　　郑人伐卫
　　称人见莒人入向陆氏曰声辠致讨曰伐赵氏曰凡侵伐不书胜败杀掠而还也孔氏曰卫国侯爵姬姓文王子康叔封之后居殷墟桓公十三年隐之元年也杜氏曰卫在汲郡朝歌县张氏曰濬州黎阳也左氏曰郑共叔之乱公孙滑出奔卫卫人为之伐郑取廪延郑人以王师虢师伐卫南鄙二年郑人伐卫讨公孙滑之乱也未详信否胡氏曰礼乐征伐者天下国家之大经天子失道而诸侯攘之诸侯错命而大夫夺之东迁之后无诸侯无大夫皆专行之其无王甚矣后凡书伐仿此其辠之重轻则各见扵后此则大夫伐人之国也○莘老孙氏曰孟子曰春秋无义战彼善扵此则有之矣征者上伐下也敌国不相征也故春秋之时侵伐围入一切书之以见辠焉春秋书伐二百一十三
　　三年春王二月己巳日有食之
　　程子曰月王月也事在二月则书王二月在三月则书王三月无事则书时书首月愚谓亦鲁史常法也后仿此言日不言朔或食后朔后或史失之也朱子曰厯法周天三百六十五度四分度之一左旋扵地一昼一夜则其行一周而又过一度日月皆右行扵天一昼一夜则日行一度月行十三度十九分度之七故日一嵗而一周天月二十九日有竒而一周天又逐及扵日而与之防一嵗凡十二防方防则月光都尽而为晦已防则月光复苏而为朔朔后晦前各十五日日月相对则月光正满而为望晦朔而日月之合东西同度南北同道则月掩日而日为之食望而日月之对同度同道则月亢日而月为之食是皆有常度矣然王者修徳行政用贤去奸能使阳盛足以胜隂隂衰不能侵阳则日月之行虽或当食而月常避日故其迟速髙下必有参差而不正相合不正相对者所以当食而不食也若国无政不用善使臣子背君父妾妇乘其夫小人陵君子外域侵中国则隂盛阳微当食必食虽日行有常度而实为非常之变矣礼记曰男教不修阳事不得则谪见扵天日为之食天子必素服修职以荡涤天下之隂事康侯胡氏曰日者众阳之宗人君之表而有食之灾咎之象也克谨天戒则虽有其象而无其应弗克畏天灾咎之来必矣春秋必书以戒人君不可忽天象也后仿此○张氏曰唐歴志曰四序之中分同道至相过交而有食天道之常以歴推春秋日食大槩多入食限扵歴应食而春秋不书者尚多则日食必在交限其入限者不必尽食若过至未分月或变行以避之或涉交数浅或在阳歴阳盛隂微则不食或徳之休明而有小眚焉则虽交而不食此徳之所生也今案歴家之言如此则凡日食者不可归之常度而灾之所生乃徳之不修也明矣况象见乎上而灾应扵下自是而后王政日微夷狄僭窃祸乱滋起此春秋书之以啓人主恐惧修省之心庶防乎以徳消灾而弭天下之祸乱也髙氏曰日月之食有常数焉此巧歴者所能推也而周官乃有救日月食之法至扵春秋乃独数日食何也日君道也而被侵害必有以也春秋书之必曰有食之者盖归咎扵人事而不以为常数也是以人君遇其食则恐惧修省而百官修辅厥后更不推之扵数也后世推求亿度指陈某事之应则失之矣叶氏曰有一国之异有天下之异一国之异系一国故大灾可系齐六鹢退飞可系宋鸜鹆来巢可系鲁天下之异系天下故梁山崩沙鹿崩皆晋也而不可系晋日者有目之所共睹其系非以天下欤春秋之时臣弑君子弑父妻弑夫外域侵中国则阳之伤也多矣谓其无以致之不可也
　　三月庚戌天王崩
　　天王平王也公羊曰天子曰崩程子曰崩上坠之形愚谓诸侯为天子丧斩衰裳苴经杖绞带冠绳缨菅屦同轨毕至周衰礼废诸侯不臣故春秋书天王崩一见鲁不供职贡而武氏子求赙二见齐郑以嘉礼盟石门三见莒宋陈蔡鲁卫伐国不止四见鲁宋以嘉礼遇于清五见隠公盘逰观鱼于棠三年之内凡诸侯有不居丧之事皆讥也以后凡书天王崩大略仿此其书葬者又为书葬起文也○叶氏曰葬以义见天子七月而葬桓以七年则缓匡以四月简以五月景以二月则速葬天子诸侯亲之可也文公以叔孙得臣葬襄王昭公以叔鞅葬景王非其礼也故书崩书葬愚谓春秋歴十有三王其一崩在春秋之后平惠定灵志崩不志葬其志崩者诸侯不行丧礼如前五见之説其不志葬者或公自往防葬而葬得其时常事不书耳桓襄匡简景志崩志葬其志崩者义同平惠定灵其志葬者如叶氏之説庄僖顷崩葬皆不志者或赴告不及扵鲁而鲁不防葬或事偶得常而春秋不书无他常事不书非常则书之故也或谓死生人之大变而春秋必书者误矣
　　夏四月辛夘尹氏卒【尹陆氏曰左氏作君误也张氏曰当以公谷为正叶吕诸家同】公羊曰尹氏者何天子之大夫也其称尹氏何讥世卿也程子曰古者使以徳爵以功世禄而不世官是以俊杰在位庶绩咸熈及周之衰士皆世官政由是败尹氏世为王官故扵其卒书曰尹氏见其世继也愚谓此讥天子之世卿也○孙氏曰言氏者起其世也泰誓曰辠人以族官人以世夏商之乱政也周既失道其政亦然案节南山家父刺幽王之诗也称尹氏太师维周之氐则尹氏世卿其来久矣康侯胡氏曰功臣之世世其禄世卿之官嗣其位禄以报功也故其世可延位以尊贤也故其官当择官不择人世授之柄党与既众威福下移大奸根据而莫除人主孤立而无助国不亡幸尔春秋扵周书尹氏武氏仍叔之子扵鲁书季友仲遂皆志其非礼也厚斋王氏曰书尹氏卒此尹氏立王子朝之始书齐崔氏出奔卫此崔杼弑其君之始比事观之履霜坚冰之戒明矣圣人絶恶扵未萌必谨其微
　　秋武氏子来求赙【音附】
　　程子曰武氏王之卿士称武氏见其世官贯道王氏曰武氏世卿也武氏子未命为卿也公羊曰何以不称使当丧未君也谷梁曰归死者曰赗归生者曰赙归之者正也求之者非正也周虽不求鲁不可以不归鲁虽不归周不可以求之交讥之程子曰天王崩诸侯不供其丧故武氏子徴求扵四国书之以见天子失道诸侯不臣也○存耕赵氏曰案礼凡君之丧臣致禭曰致废衣扵贾人不敢戚君也致赙曰纳甸扵有司不敢以货取也今鲁不供葬失臣子之礼贯道王氏曰周凡三求皆以丧故求赙以平王崩求车以桓王将崩求金以襄王崩其有所求者丧事之有阙也诸侯贡享之不至赙赗之不供也张氏曰入隠公三年间经书周室止四事尔而人亡政熄王道之不能复兴盖已具见此春秋所以为简明也愚谓一见诸侯不供王事二见王失驭下之道三见官人以世四见不使其官而使其子一言而四义见春秋凡书子与弟者多子弟干政之渐
　　八月庚辰宋公和卒
　　宋以王者后故得称公礼诸侯不生名死而名之者别其为何君也诸侯书卒正也书薨者臣子之辞也故内书薨而外书卒将书其葬不可不书其卒以见葬期之缓速将着其私諡与诸侯之僭称公不可不书其本爵以见臣子之僭乱又因其卒而书之可以考其凡见扵春秋者实为某侯又可见臣子居丧而防盟侵伐以渎丧礼然其文则旧史所有而义则孔子所取后皆仿此余见五年葬卫桓公○案宋殇公居丧而与鲁遇于清及与鲁陈蔡卫两伐郑三年之丧废矣比事而观义自见也朱子曰鲁君书薨外诸侯书卒刘原父答温公书谓薨者臣子之辞温公亦以为然以卒为贬辞者恐亦未然
　　冬十有二月齐侯郑伯盟于石门
　　齐侯僖公禄父也孔氏曰齐国侯爵姜姓太公望之后成王封太公扵营邱临淄是也僖公九年即隠之元年也张氏曰齐国青州临淄县杜氏曰石门齐地或曰济北卢县故城西南济水之门张氏曰在济南府临邑县左氏曰寻卢之盟义见元年盟于蔑○张氏曰隠公十一年间盟而不食言者惟此盟二君终身未尝相伐盖齐方强盛而郑庄奸猾郑之深仇专在扵宋故恃齐以敌之二国好合宋与许纪诸国交受入伐春秋详书扵防将使后人考其本末而知郑庄多诈齐僖不义而强王政不纲诸侯放恣二国相与之固列国并受其祸也君举陈氏曰齐郑合也齐郑合天下始多故矣天下之无王郑为之也天下之无伯齐为之也是故书齐郑盟于石门以志诸侯之合书齐郑盟于咸以志诸侯之散是春秋之终始也
　　癸未葬宋穆公【穆公羊谷梁作缪】
　　不曰宋葬穆公而曰葬宋穆公者自鲁书之也啖氏曰诸侯告丧鲁往防葬则书愚谓穆諡也宋称公本爵也他国称公皆僭也胡氏曰诸侯薨则请諡扵天子程子曰春秋之时皆不请而私諡称私諡所以辠其臣子后仿此○刘氏曰贱不诔贵幼不诔长天子崩诔扵郊诸侯薨诔扵王大夫卒诔扵君孔子曰诸侯相诔非礼也程子曰送终大事也必就正寝不没扵妇人之手曾子易箦而没岂苟然乎死而加之不正之諡知忠孝者肯为乎孙氏曰讣告吊防史策之常也直书见恶圣师之笔也春秋书诸侯之卒葬者岂徒纪其嵗时从其讣告吊防而已哉盖以周室陵迟诸侯僭乱变古易常骄蹇不道故圣人书之也髙氏曰因鲁往防葬而着其臣子私諡之辠



　　春秋本义卷一
　　钦定四库全书
　　春秋本义卷二　　　　元　程端学　撰
　　隐公
　　四年春王二月莒人伐杞取牟娄【杞音起牟亡侯切】
　　孔氏曰杞姒姓公爵夏禹之苗裔武王克殷求禹之后得东楼公而封之扵杞九世成公迁陵此年杞国未知定是何君当是成公父祖也杜氏曰杞国本都陈留雍邱县张氏曰周之三恪国在开封府雍邱县赵氏曰凡力得之曰取不当取也不是其专夺虽复本邑亦无异词叶氏曰凡国曰灭邑曰取无宗庙社稷君长属之以为巳有谓之取公羊曰牟娄者杞之邑也张氏曰征伐天子之权土地诸侯所受之封莒人擅兴兵以伐人又取其地王法所当诛也后仿此谷梁曰诸侯相伐取地扵是始○孙氏曰二年莒人入向天子不能诛故肆然伐杞取牟娄甚之也存耕赵氏曰莒虽小国东夷之雄者也为诸侯害不减扵荆呉自入春秋未有入人之国者而莒入向未有取人之地者而莒取杞牟娄上无天子下无方伯使莒恣焉而无忌莘老孙氏曰伐而后言取者先声其辠以伐之又夺取其邑以为已有也诸侯受天子之地以为国失徳扵民得辠扵君则有黜地之罚降爵之责非天子虽方伯不得擅黜诸侯之地擅易诸侯之封诸侯能有其国不能以其国与人以国与人者犹以为辠况不义而取之乎凡书取者皆辠其擅取诸侯之地以入扵已也又曰春秋强者侮弱大者加小率然不顾时王之命是故二百四十二年之间其志袭者一侵者六十六取者二十一灭者三十一皆所以示后世王法也
　　戊申卫州吁弑其君完【州谷梁作祝】
　　州吁不氏与二年无骇同弑下杀上之名完卫桓公名也左氏曰卫庄公娶扵齐东宫得臣之妹曰庄姜美而无子其娣戴妫生桓公庄姜以为已子公子州吁嬖人之子也有宠而好兵公弗禁庄姜恶之石碏諌曰臣闻爱子教之以义方弗纳扵邪骄奢淫泆所自邪也四者之来宠禄过也夫宠而不骄骄而能降降而不憾憾而能眕者鲜矣且夫贱妨贵少陵长逺间亲新间旧小加大淫破义所谓六逆也君义臣行父慈子孝兄爱弟敬所谓六顺也去顺效逆所以速祸也君人者将祸是务去而速之无乃不可乎弗聴其子厚与州吁逰禁之不可桓公立乃老州吁弑桓公而立张氏曰弑逆之事人道之大变圣人扵易坤之初六言其理以为臣子而至扵弑君父非一朝一夕之故其所由来者渐矣由辩之不早辩也卫国之祸始扵庄公之宠州吁縦其好兵而不知禁公存之时妾上僭夫人失位见扵卫诗则乱根之萌久矣殖之滋长以致篡弑成扵桓公既立之后春秋据事直书亦将使读者原祸败之所由起而严履霜之戒也夫君臣父子夫妇之分一失其正贻祸后嗣可谓惨矣愚谓君虽不君臣不可以不忠父虽不父子不可以不孝人而至扵弑君不言而辠恶极矣故董子曰为人君父而不通扵春秋之义者必蒙首恶之名为人臣子而不通扵春秋之义者必陷篡弑诛死之罪其实皆以善为之而不知其义此弑君之贼人人得而杀之也后仿此○康侯胡氏曰春秋在扵端本清源以卫緑衣诸篇考之所谓前有谗而不见后有贼而不知者庄公是也
　　夏公及宋公遇于清
　　此及犹与也后仿此宋公殇公也遇杜氏曰草次之期二国各简其礼若道路相逢遇也程子曰非周礼冬见曰遇之遇杜氏曰清卫邑济北东阿县有清亭存耕赵氏曰清水界齐卫之间张氏曰古者诸侯出疆朝天子若罢朝卒然相遇则近者为主逺者为客称先君以相接所以崇礼让絶慢易也春秋诸侯虽非相遇而欲从简易则以遇礼相见而不行朝防之礼故亦曰遇春秋因事而书以讥其非王事出境无国君之礼愚案礼父母之丧斩衰不脱绖带不与人坐宋公居父丧未及期而出境防遇诸侯隠公亦不以其居丧而与之遇皆辠也○康侯胡氏曰古有遇礼不期而防以明造次亦有恭肃之心春秋书遇私为之约自比扵不期而遇者直欲简其礼耳简畧慢易莫适主矣常山刘氏曰王室衰微典法废壊诸侯各逞其欲盟防纷然舎此又简易其事若道路相逢遇春秋书遇者七
　　宋公陈侯蔡人卫人伐郑
　　孔氏曰陈国妫姓虞舜之后武王封有虞遏父之子满扵陈赐姓妫号胡公桓公二十三年即隠之元年也杜氏曰陈国陈县张氏曰即陈州宛邱县孔氏曰蔡国侯爵姬姓文王子叔度武王封为蔡侯作乱失国其子蔡仲成王复封之宣侯二十八年即隠之元年也杜氏曰蔡汝南上蔡县张氏曰县属蔡州胡氏曰蔡卫称人微者也后不复解左氏曰宋殇公之即位也公子冯出奔郑郑人欲纳之及卫州吁立将修先君之怨扵郑而求宠扵诸侯以和其民使告扵宋曰君若伐郑以除君害君为主敝邑以赋与陈蔡从则卫国之愿也宋人许之扵是陈蔡方睦扵卫故宋公陈侯蔡人卫人伐郑程子曰搂诸侯以伐郑固为辠矣而卫弑其君天下所当诛也乃与修好而同伐人其恶甚矣义又见隠二年郑伐卫此则诸侯与大夫伐人之国也○张氏曰州吁弑逆内懐见讨之惧而欲纳交殇公苟能拒其邪説告扵王而讨之则一举而父子君臣之伦定中国之祸未至如后日之惨今乃怵扵州吁之邪説合陈蔡以助逆贼之党而首修怨扵邻国扵是冯得以自固扵郑而宋国之人不复知君臣逆顺之正理自是日从事扵兵而弑逆之事卒及其身皆殇公不能早辩扵此役也
　　秋翚帅师防宋公陈侯蔡人卫人伐郑【翚许归切】
　　翚羽父也不氏与二年无骇同大夫帅师见二年后不复解刘氏曰防者聚辞也程子曰宋虐用其民卫当诛之贼而与之伐人其罪大矣二国搆怨而他国与之同伐其辠均也○张氏曰宋殇陈蔡党乱贼以虐无辜视弑君之大变不知夷狄禽兽所不为者而以为可亲鲁隠又从而翼之遂使中国之人视之为常事宋鲁陈卫沦胥继乱学者扵此当知圣人伤世变扶天理之深旨
　　九月卫人杀州吁于濮【音卜】
　　公羊曰其称人何讨贼之辞也程子曰称卫人众辞也举国杀之也杜氏曰濮陈地水名张氏曰濮在曹卫之间谷梁曰于濮讥失贼也左氏曰州吁未能和其民厚问定君扵石子石子曰王觐为可曰何以得觐曰陈桓公方有宠扵王陈卫方睦若朝陈使请必可得也厚从州吁如陈石碏使告扵陈曰卫国褊小老夫耄矣无能为也此二人者实弑寡君敢即图之陈人执之而请涖扵卫九月卫人使右宰丑涖杀州吁于濮石碏使其宰獳羊肩涖杀石厚于陈陆氏曰凡作乱自立为君而国人杀之者皆称人以杀言众所共弃不君之也且无所累也礼记曰臣弑君凡在官者杀无赦杀其人壊其室污其宫而猪焉○莘老孙氏曰春秋之法虽弑君自立者有人焉以弑君之贼讨则虽君不谓君也杀之虽臣不谓臣也于濮者讥逺地又以责卫之臣子也康侯胡氏曰于濮者不但记地而已亦悯卫国之人着诸侯之辠也夫州吁二月弑君而不能即讨者由四国连兵欲定其位故久然后杀之于濮耳夫以讨贼许众人而以失贼辠邻国与贼者寡矣故曰春秋成而乱臣贼子惧存耕赵氏曰州吁弑君而立已逾三时防免扵讨矣虽奉五国以伐郑而不能定其位未能和其民是国人不与也董子曰卫人杀州吁齐人杀无知明君臣之义守国之政也
　　冬十有二月卫人立晋
　　公羊曰称人众立之辞也叶氏曰晋桓公弟也左氏曰卫人逆公子晋于邢宣公即位孙氏曰嗣子有常位故不言立言立非正也州吁既死卫国无君故国人取公子晋而立之诸侯受国乎天子非国人得立也故曰卫人立晋○莘老孙氏曰晋国人众立冝其有得立之理春秋扵疑似之间众人以为功一时以为善者圣人必立大辨以正之所以示皇极着王法也愚谓诸侯之立必嫡长子受命扵天子与先君卫桓之后未闻嫡长晋为桓弟使天子询可立之君则晋在其选况卫桓已死不可责其不受命扵先君也但立君之权在天子职在方伯司冦择当立之君而请扵天子天子命之则正也若卫人自立之则天下无复有共主而君不得为臣纲矣卫人立晋犹曰卫人自立晋矣不辞费而圣人伤世尊王之心昭然可见
　　五年春公观鱼于棠【朱子曰左氏矢鱼是将弓矢去射之如汉武帝射江中鲛之类张氏曰左氏作矢非也】
　　孙氏曰棠鲁地杜氏曰髙平方与县北有武唐亭鲁侯观鱼台张氏曰在单州鱼台县左氏曰公将如棠观鱼者臧僖伯谏曰凡物不足以讲大事其材不足以备器用则君不举焉君将纳民扵轨物者也故讲事以度轨量谓之轨取材以章物采谓之物不轨不物谓之乱政乱政亟行所以败也故春搜夏苗秋狝冬狩皆扵农隙以讲事也三年而治兵入而振旅归而饮至以数军实昭文章明贵贱辨等列顺少长习威仪也鸟兽之肉不登扵俎皮革齿牙骨角毛羽不登扵器则公不射古之制也若夫山林川泽之实器用之资皁隷之事官司之守非君所及也公曰吾将略地焉遂往僖伯称疾不従程子曰诸侯非王事民事不逺出逺出观鱼非道也莘老孙氏曰去治所而逺至于棠以观鱼公之动不以礼而从耳目之娯也○谷梁曰礼尊不亲小事卑不尸大功鱼卑者之事也公观之非正也孙氏曰观鱼非诸侯之事也天子诸侯无非事者动必有为也故孟子曰天子适诸侯曰廵狩廵狩者廵所守也诸侯朝扵天子曰述职述职者述所职也是故春省耕而补不足秋省敛而助不给隠公怠弃国政观鱼于棠可谓非事者矣啖氏曰凡公行书其事者皆非常也
　　夏四月葬卫桓公
　　桓諡也卫侯爵而称公者僭也左氏曰卫乱是以缓献可杜氏曰卫桓十四月而葬不得五月之正康侯胡氏曰諡者行之迹所以纪实徳垂劝戒也名之曰幽厉虽孝子慈孙不能改也失位见弑何以为桓卫本侯爵何以称公义又见三年葬宋穆公○周持敬曰案春秋见弑之君二十五有书葬者有不书葬者自公谷倡贼讨书葬之説而诸儒从之然竟不可通至蔡般许买书葬则又以为圣人宥其辠夫贼讨书葬惟卫桓齐襄陈灵贼不讨不书葬惟鲁隠闵二公窃谓内不书葬则左氏不成丧之説近之外则或不来赴或内不防葬耳
　　秋卫师入郕【音成公羊作盛】
　　公羊曰将卑师众称师郕孔氏曰史记管蔡世家称郕叔武文王子武王之母弟无世家不知其君号諡文十二年书郕伯来奔则伯爵也杜氏曰东平刚父县西南有郕乡张氏曰单州任城县也左氏曰卫之乱也郕人侵卫故卫师入郕未详信否程子曰卫晋乘乱得立不思安国保民之道以尊王为先居丧为重乃兴戎修怨入人之国书其失道也义又见二年莒入向○公羊曰曷为或言帅师或不言帅师将尊师众称某帅师将尊师少称将将卑师众称师将卑师少称人君将不言帅师书其重者也愚谓此旧史之法大畧如此然此事本义则在入人之国其他亦各有本义后仿此
　　九月考仲子之宫初献六羽
　　张氏曰考犹考室之考成也仲子见元年康侯胡氏曰存则以氏系姓以姓系号没则以諡系号以姓系諡者夫人也存不称号没不称諡单举姓字者妾也诸侯不再娶扵礼无二嫡孟子入惠公之庙仲子无祭享之所为别立宫以祀之非礼也初献六羽者始用六佾也不谓之佾而曰羽者佾干羽之总称也羽以象文徳干以象武功妇人无外事则独奏文乐故谓之羽而不曰佾也君举陈氏曰古者妾祔扵妾祖姑无妾祖姑则易牲而祔扵女君别庙非礼也隠改筑而用备乐焉礼未之有也是故书初公羊曰初者何始也六羽者何舞也初献六羽书始僭诸公也天子八诸公六诸侯四愚谓以诸侯夫人用六羽犹为僭今妾用之圣人所以伤周礼之大壊也○尧俞李氏曰礼丧服小记云妾母不世祭郑氏释之曰扵子祭扵孙止是则妾母之冝祭者由子之为也君既死则废之况未为君而有庙乎言仲子正其贱也主书者所以讥隠也孙氏曰天王归仲子之赗非礼也此又考仲子之宫祭之甚矣夫宗庙有常故公夫人之庙皆不书考仲子之宫立武宫立炀宫皆变常也
　　邾人郑人伐宋
　　杜氏曰邾主兵故序郑上苏氏曰凡班序上下以国之大小而盟防侵伐以主者先献可杜氏曰兵者古人不得已而用之春秋诸侯专之不问乎得已不得已故主兵者首专伐之辠义又见二年郑伐卫
　　螟
　　杜氏曰螟虫食苗心者公羊曰记灾也康侯胡氏曰国以民为本民以食为天圣人以是为国之大事也故书后仿此○莘老孙氏曰春秋之时天下人物皆失其所人伦之逆则至扵君篡父弑物理之缪则至扵焚邱获麟悖戾不和之气上千隂阳天行失其度而日为之食星为之陨地道反其常而地为之震山为之崩四时失其和而大旱不雨无冰雨雹五行错其性而大灾大水雨木冰以至禽鱼草木为怪为灾则螽螟生蜚有李梅冬实鸜鹆来巢书之所以见人道乱扵下而天辰错扵上物理失其常则灾异为之出当时之乱已不可救后世之君尚足为戒也
　　冬十有二月辛巳公子彄卒【彄苦侯切】
　　彄名字子臧孝公之子隠公之叔父僖伯也髙氏曰其子臧孙达嗣是为哀伯自是至春秋末臧氏世预鲁国之政愚谓此记臧氏之始彄之后臧孙逹臧孙辰臧孙许臧孙纥鲁史记其卒圣人因録之以见世卿之始也大意又见元年益师卒
　　宋人伐郑围长葛
　　康侯胡氏曰围环其城也莘老孙氏曰守而取之后仿此长葛郑邑杜氏曰颍川长社县北有长葛城张氏曰颍昌府长葛县程子曰伐国而围邑肆其暴也○存耕赵氏曰邾郑伐宋宋伐郑围邑不能惩忿扵一时而互为报复奚有穷已康侯胡氏曰书围扵此而书取扵后宋人之恶彰矣春秋志围四十三伐国而围邑者四
　　六年春郑人来输平【输舂朱切左氏作渝】
　　康侯胡氏曰输者纳也平者成也孙氏曰平者释怨之辞平四年翚防诸侯伐郑之怨也愚谓圣王在上诸侯无怨可平春秋之时列国兵争互为雠隙故郑有来鲁输平之事然其输平又非有继好息民之本心不过为合党相倾之诡计党合则天下愈多事矣○康侯胡氏曰郑人曷为纳成扵鲁以利相结解怨释仇离宋鲁之党也公之未立与郑人战于狐壤止焉元年及宋盟于宿四年遇于清其秋防师伐郑即宋鲁为党与郑有旧怨明矣五年郑人伐宋入其郛宋来告命鲁欲救之使者失辞公怒而止其冬宋人伐郑围长葛郑伯知其适有用间可乘之隙也是以来纳成尔然则善之乎曰平者解怨释仇固所善也输平者以利相结也曷为知其相结之以利也后此郑伯使宛来归祊而鲁入其地防郑人伐宋得郜及防而鲁又取其二邑是知输平者以利相结也诸侯修睦以蕃王室所主者义尔苟为以利不至扵篡弑夺攘则不厌矣故称输平以明有国者必正其义不谋其利杜亡国败家之本也张氏曰郑庄不惮屈已求和扵鲁所以为败宋入许之权舆鲁隠亦入扵其术而不悟也君举陈氏曰书郑输平以志诸侯之合书及郑平以志诸侯之散是春秋之所终始也
　　夏五月辛酉公防齐侯盟于艾【五盖切】
　　外为主称防若此之类是也后仿此杜氏曰泰山牟县东南有艾山张氏曰袭庆府奉符县也左氏曰始平于齐也义见元年盟于蔑○存耕赵氏曰齐与郑为好宋与鲁相睦郑未合鲁故鲁无齐好也庄公以隠絶宋使而亟与为平惟恐失其欢心也故托齐为艾之盟以固鲁之好鲁既平郑又盟齐则宋之交分矣郑庄之计行矣未详是否
　　秋七月
　　一时无事必书首月者黄氏曰备四时也程子曰天时王月备而后成嵗也愚谓亦鲁史之常法圣人因之耳后凡书四时仿此○存耕赵氏曰春秋无事书首月五十有九庄二十二年书夏五月昭十二年书十有二月意者其脱误欤黄氏曰或不书者传授脱之愚谓凡夏秋冬无事必书首月本与春无事书首月同义但春以一嵗之始王所颁之正朔而多一王字耳
　　冬宋人取长葛
　　杜氏曰上有伐郑围长葛郑邑可知故不言郑也孙氏曰天子所封非宋可得取也程子曰宋人之围长葛嵗且周矣其虐民无道之甚而天子弗治方伯弗征郑视其民之危困不能保有赴诉卒丧其邑皆辠也宋人强取不可胜诛矣○康侯胡氏曰宋人恃强围邑久役大众取非所有其辠着矣以王法言不可胜诛以天理言不善之积着矣初穆公属国扵与夷使其子冯出居扵郑殇公既立忌冯而伐郑不亦逆天理乎其见弑扵乱臣岂一朝一夕之故哉案其行事而善恶之应可考而知天理之不诬也张氏曰自围长葛经年不解志扵必取郑庄不赴扵天子方伯同列以求保其土地人民反结交扵鲁以为后日报复之计而委长葛扵宋稔祸长恶宋殇虽若得志而后日终受郑庄报复蹙国丧师以及其身春秋所深诛也





　　春秋本义卷二
　　钦定四库全书
　　春秋本义卷三　　　　元　程端学　撰
　　隠公
　　七年春王三月叔姬归于纪
　　康侯胡氏曰叔姬伯姬之妹非夫人也存耕赵氏曰书叔姬为归于酅起也胡氏曰春秋不书媵为其贱者也此何以书庄三十年葬叔姬故起而书之○存耕赵氏曰伯姬归纪逾五年而叔姬归焉卒之纪侯去其国而伯姬葬于齐纪季以酅入于齐而叔姬归于酅二姬皆不得其所终春秋之法有其终必有以见其始也又曰春秋录纪事何详也二年书逆女书伯姬归今书叔姬归桓五年书如纪六年书防成书来朝庶鲁之能救也八年书逆王后于纪九年书季姜归京师庶天王之足依也鲁不能救王不足依此纪所以终困扵齐也故终伯姬葬叔姬归酅书其卒葬以见鲁不存纪而二姬失所也愚案二説皆一义也大义又在王政不纲强吞弱众暴寡灭国絶世而无所忌惮也各详见于后
　　滕侯卒
　　孔氏曰滕姬姓文王子错叔绣之后武王封之于滕自叔绣至宣公十七世乃见春秋杜氏曰在沛国公邱县东南张氏曰徐州滕县也程子曰卒不名史阙也愚谓凡此不书葬而亦书卒者盖因其卒而书之可以考其凡以事见于春秋者实为某侯也观其书名可见矣而此则又为桓二年滕子来朝起文也○康侯胡氏曰滕侯书卒何以不葬怠于礼弱其君而不葬者滕侯宿男之类是已古者邦交有常制不以国之强弱而有谨慢也不以情之踈宻而有厚薄也春秋之时则异于是晋北国也楚南邦也地非同盟而亲往俟其葬滕邻境也宿同盟也赴告虽及而鲁不之恤岂非以其壤地褊小乎无其事而阙其文此鲁史之旧也圣人无加损焉存其卒阙其葬义自见矣愚谓如胡氏説则其后晋侯书卒而不书葬者岂当时鲁专事齐而不事晋欤然春秋以实书其事见义者多以不书其事见义者少故未敢必然其説也
　　夏城中丘
　　程子曰凡书城者完旧也中邱杜氏曰在琅邪临沂县东北张氏曰即沂川临沂县公羊曰内邑也何以书以重书也程子曰为民立君所以养之也养民之道在爱其力民力足则生养遂生养遂则教化行而风俗美故为政以民力为重也春秋凡用民力必书其所兴作不时害义固为罪也虽时且义必书见劳民为重事也后之人君知此义则知慎重于民力矣城中邱使民不以时非人君之心也后仿此○孙氏曰城邑宫室髙下大小皆有王制不可妄作是故城一邑新一廏作一门筑一囿时与不时皆详而录之然得其时者其恶小非其时者其恶大此圣人爱民力重兴作惩僭忒之深防也叶氏曰城郭虽立以为国非恃以守国故先王嵗因农隙修之于无事之时而城多出于畏齐畏晋畏邾畏莒不然则大夫强而自城其邑或过其度未有无故而为也既不能爱恤其民以时举其政事至而旋为之备以夺其时此经之所以书也程子曰有用民力之大而不书者为教之意深矣僖公修泮宫复閟宫非不用民力也然而不书二者复古兴废之大事为国之先务如是而用民乃所当用也人君知此义则知为政之先后轻重矣愚谓春秋不书常事观程子之説益验
　　齐侯使其弟年来聘
　　赵氏曰礼以通好曰聘孔氏曰聘礼使者执圭以致命束帛加璧以致享左氏曰齐使夷仲年来聘结艾之盟也赵氏曰将国命大夫之事此讥弟也张氏曰聘者诸侯遣大夫通好与国见于仪礼之篇详矣然古者诸侯闲于天子之事则有邦交殷聘之礼自隐公即位以来未甞朝聘扵天子以鲁推之则诸侯盖可知矣而齐僖因艾之盟遽遣使于鲁以结好忘君臣之大义植同列之私党故观年之聘则凡春秋书聘可以例推矣书其弟又着齐侯宠爱之私也亲亲之道尊其位重其禄非贤则不及以政齐僖公爱其弟聘鲁致女交政邻国一一使之爱之之过遂致乱嫡庶之辨以启年之子无知篡弑之祸圣人以其过于溺爱之私而失亲亲之义以着后日之祸始于僖公之不早辩也后凡书聘仿此而此又兼使其弟之一义耳○愚案诸侯虽世继然其国非所得私也大夫士皆天子之官各司其职不可侵也兄之爱弟秉彛之心人伦之至也使齐侯之弟贤则将请命天子而为大夫矣如其不贤当如舜之处象禄之而不任以政爱弟之道也今僖公过宠其弟使聘邻国若庶人使其子弟干父兄之蛊者任使失道而僭乱作书此亦为他日见弑起也同甫陈氏曰此及郑伯使其弟语来盟诸侯以国事为家事而圣人以国事为王事木讷赵氏曰弟之书于经者十有二不奔则叛不叛则弑惟齐侯之弟年不叛不奔而年之子无知亦弑襄公而乱齐宠而私之果有益乎
　　秋公伐邾
　　公羊曰君将不言帅师书其重者也髙氏曰君行师从不待言也后仿此献可杜氏曰诗曰君子屡盟乱是用长言盟适足以长乱耳公扵元年为蔑之盟至此而伐之其义自见义又见二年郑伐卫此则诸侯伐人之国也
　　冬天王使凡伯来聘
　　天王桓王也凡伯公羊曰天子之大夫也杜氏曰周卿士凡国伯爵也汲郡共县东南有凡城张氏曰濬州黎阳县之境聘见前程子曰周礼大行人时聘以结诸侯之好王法之行时加聘问以懐抚诸侯乃常礼也春秋诸侯不修臣职朝觐之礼废絶王法所当治也不能正典刑而反聘之又不见荅失道甚矣○孙氏曰桓王不能兴衰振治统制四海以复文武之业反同列国之君使凡伯来聘桓王之为天子可知也木讷赵氏曰春秋书天王下聘者凡八责诸侯不朝而坐受天子之聘也隐在位十一年而天王聘鲁者二亦何有一介之使如京师以荅天王之勤哉愚谓所谓君不君臣不臣者也
　　戎伐凡伯于楚丘以归
　　张氏曰戎见隐二年或曰此戎州已氏之戎本昆吾氏之别种周衰入居中国者也楚邱今拱州之楚邱县汉为梁国已氏县此非卫之楚邱杜注卫地非也愚谓以僖二年城楚邱推之当是鲁邑耳以归以凡伯归于戎也程子曰伐见其以众左氏曰初戎朝于周发币于公卿凡伯弗宾冬王使凡伯来聘还戎伐之楚邱以归未详信否邦衡胡氏曰桓王不能以信交于下区区聘鲁威令不行戎伐其使先王盛时诸侯翊戴天子以隆中国之势四裔请命不暇虽樵苏不敢犯况敢伐天子之使乎今至于袭浮王人无所忌惮是中国不能攘正外域张氏曰天子之使入境而不卫地主之辠大矣孙氏曰録以归者恶凡伯不死位也黄氏曰凡皆直书而意自明白○木讷赵氏曰古者王臣涖事事毕卫以出境单襄公适陈以聘楚侯不在疆宰不致膳单子知陈之将亡今凡伯来聘而鲁不加卫戎得伐之以归所谓司冦诘奸之法安在乎愚谓圣王之驭外域覊縻分别使各安其所而已朝聘所不及也今使之居于内地固天子方伯不能壤斥之过鲁隠又从而防之盟之引为同类致使骄矜犯分以伐天子之使书之一见王政之不行二见诸侯之衰弱三见外域之纵恣四见地主之不敬王使五见周无死节之臣六见鲁之盟戎适所以致冦片言而六义见呜呼兹其为春秋乎
　　八年春宋公卫侯遇于垂
　　卫侯宣公也杜氏曰垂卫地济隂句阳县东北有垂亭刘氏曰鲁近邑也前説近是义见四年遇于清
　　三月郑伯使宛来归祊庚寅我入祊【宛于阮切祊必彭切公羊谷梁作邴】宛郑大夫祊杜氏曰郑桓公周宣王之母弟封郑有助祭太山汤沐邑在琅邪费县东南张氏曰沂州之属县也入者使吏治其地政而主有之也愚谓凡言我者鲁也内辞也孙氏曰祊天子所封非鲁土地郑不可归鲁不可入也郑人归之鲁人受之其辠一也○髙氏曰郑以天子不复廵狩而祊为无用且欲急得鲁援故使宛来归焉自入祊之后继好寻盟史不絶书入郜入防悉归于我终隠之世无衅可观来归之意断可识矣愚谓祊者先王所封先祖所受而与人为缔交之具可以见王政衰诸侯恣郑奸鲁贪而宛従君之欲圣人书之为后世戒深矣
　　夏六月己亥蔡侯考父卒
　　义见三年宋公卒
　　辛亥宿男卒
　　吕氏曰不名史失之大意见七年滕侯卒
　　秋七月庚午宋公齐侯卫侯盟于瓦屋
　　杜氏曰瓦屋周地存耕赵氏曰入王畿而为盟诸侯无忌惮之甚义又见元年盟于蔑○张氏曰此宋卫欲成于齐而齐侯与之盟也春秋之初皆离盟至此三君共要质于神以示明信然宋殇王者之后齐僖东方之大国卫亦北州之大国夫民无信不立而三君合以要言冝可因此以率诸侯为讲信修睦之事成鸠民息肩之圗而明年齐鲁防防之后齐侯遂从鲁以党郑又明年与二国伐宋取邑视今日盟誓之言不复顾忌比诸小人平时指天日为誓而他日临小利害不一引手救反挤之又下石者正相似也呜呼春秋于瓦屋之盟所以谨世变之甚悼人理之失者可胜言哉君举陈氏曰春秋之初宋鲁卫陈蔡一党也齐郑一党也郑输平于鲁齐亦为艾之盟以平鲁为瓦屋之盟以平宋卫是成三国也东诸侯之交盛矣
　　八月葬蔡宣公
　　宣諡也杜氏曰三月而葬速程子曰诸侯五月而葬不及期简也义又见三年葬宋穆公
　　九月辛夘公及莒人盟于浮来【浮公羊谷梁作包】
　　此称人与元年盟于宿同杜氏曰浮来纪邑东莞县北有邳乡邳乡西有公来山号曰邳来张氏曰莒地沂州沂水县有浮来山张説近是义见元年盟于蔑
　　螟
　　义见五年○案三年复螟见人道悖乱而灾害复出民之穷困可知矣
　　冬十有二月无骇卒
　　讥世卿也大意见元年益师卒
　　九年春天王使南季来聘
　　谷梁曰南氏姓也季字也刘氏曰曷为字下大夫也天子之下大夫四命义见七年凡伯来聘○存耕赵氏曰鲁隐得国不请命朝聘不至于京师时事不归于宰旅周室之辠人也王使求赙而不恤王之丧凡伯来聘而不救戎之伐冝加贬削之罚矣南季来聘何可已而不巳欤用见王室衰微威柄已去惟持福惠以结人张氏曰隠公十年之间宰咺凡伯南季三至鲁庭以鲁为周公之胄而欲亲之也公不明尊王之义以正其国而朝聘之礼不复行扵王室于是诸侯视效而王灵竭臣子则象而篡弑萌春秋详王使之来以待读者之自考愚谓两讥之然本义讥天王之意多而宰咺凡伯南季之为臣亦可知矣
　　三月癸酉大雨震电庚辰大雨雪【电徒练切雨雪之雨于付切】髙氏曰大者非常之辞説文曰震霹雳震物者雷之甚者也电隂阳激曜雷之光也雨雪之雨孔氏曰自上下者谷梁曰八日之间再有大变隂阳错行黄氏曰三月而有大雪又见于大雷之后书之记异也程子曰隂阳运动有常而无忒凡失其度皆人为感之也○康侯胡氏曰雷已出电已见则雪不当复降而大雨雪此隂气纵也春秋灾异必书虽不言其事而事应具存惟明扵天人相感之际响应之理则见圣人所书之意矣
　　挟卒【挟檄颊切公羊谷梁作侠】
　　谷梁曰挟者所侠也愚谓讥世卿也大意见元年益师卒
　　夏城郎
　　杜氏曰郎鲁邑髙平方与东南有郁郎亭张氏曰郎鲁近邑义见七年城中邱○许氏曰七年书城中邱而后伐邾九年书城郎而后伐宋皆公不务崇徳修政以戒萧墙而念外人之有干非时勤众恃城守国亦巳末矣
　　秋七月
　　冬公防齐侯于防【公羊作邴】
　　此防与二年防戎之防同与六年公防齐侯之防异义后仿此杜氏曰防鲁地在琅邪华县东南张氏曰密州诸城县有防城存耕赵氏曰鲁有东西防此乃鲁之北鄙近扵齐者也程子曰谋伐宋也常山刘氏曰古者诸侯奉天子之命以守疆土治人民其朝聘有时出入有度无非礼者自王纲不振诸侯无法以自守大者纠合其党以逞其欲小者附从不暇以救其危故列国之防纷然扵天下圣人一以王法正之凡书防者皆讥也若夫彼善扵此恶有轻重则各存乎其事其意则直辠其非王事相防聚耳后仿此○存耕赵氏曰是防也为郑防齐将合谋以病宋也鲁既与宋絶则与郑为亲齐郑一党也前输平则为艾之盟今受祊而为防之防盟艾鲁郑犹未厚也自防防而后鲁惟郑之命矣伐宋败宋皆郑所使一祊之利足以动鲁若此愚谓齐僖前年方与宋有瓦屋之盟今复防鲁以谋伐宋齐僖之无信犹鲁隠也
　　十年春王二月公防齐侯郑伯于中丘
　　中邱见七年义见防于防○孙氏曰公末年出入无度不顾忧患扵内数防诸侯扵外
　　夏翚帅师防齐人郑人伐宋
　　程子曰三国先遣将致伐义见二年郑伐卫○刘氏曰伐宋败宋取郜取防滕侯薛侯来朝入许隠公之所以弑也徳薄而多大功虑浅而数得意也备其四境祸反在内可不哀欤孔子曰人无逺虑必有近忧不在颛臾而在萧墙也
　　六月壬戌公败宋师于菅【古顽切】
　　杜氏曰菅宋地叶氏曰前未有言战者此何以败宋师内辞也愚谓亦有他国败他国之师者盖多责败之者之辠也后仿此上言翚帅师而此言公败宋师者时公后至扵师以重书也不言齐郑独鲁败之也诸侯擅兴师伐人之国而败其师虽侥幸扵一时王法所当诛也
　　辛未取郜辛巳取防【郜古报切】
　　张氏曰郜防宋二邑杜氏曰济隂成武县东南有郜城髙平昌邑县西南有西防城义见三年莒取牟娄此则十日取二邑其罪尤大故书其实以见义焉
　　秋宋人卫人入郑
　　左氏曰郑师入郊犹在郊宋人卫人入郑程子曰郑劳民以务外而不知守其国故二国入之髙氏曰宋殇公方丧邑败师而连兵不已殇公之民扵是乎不堪命愚谓郑结齐鲁以伐宋宋结卫以入郑报复不已由乎王政不纲诸侯放肆此春秋之时所以为大乱圣人所以伤世变也义又见二年莒入向○存耕赵氏曰齐鲁郑伐宋従中邱之谋宋卫入郑则从垂之谋
　　宋人蔡人卫人伐戴郑伯伐取之【戴公羊谷梁作载】
　　存耕赵氏曰戴郑之附庸杜氏曰陈留外黄县张氏曰在开封府考城县孔氏曰地志云梁国甾县古戴国应劭曰章帝改为考城公羊曰因宋人蔡人卫人之力也孙氏曰三国之师既退郑伯见利忘义乘戴之弊而取之其恶甚矣○刘氏曰其言郑伯伐取何甚之之辞也利人之暴乘人之危是以无亲扵天下
　　冬十月壬午齐人郑人入郕【公羊作盛】
　　义见二年莒入向
　　十有一年春滕侯薛侯来朝
　　孔氏曰薛任姓侯爵黄帝之苗裔奚仲封为薛侯迁扵邳仲虺居薛为汤左相武王复以其胄为薛侯小国无纪世不可知杜氏曰薛鲁国薛县张氏曰国都在徐州滕县啖氏曰人君相见曰朝受之扵庙以重礼也他国来鲁朝聘皆书曰朝以朝礼相见也愚谓累数之同日来朝也张氏曰周礼凡诸侯之邦交殷相聘也世相朝也此乃闲扵天子之事而讲之程子曰诸侯虽有相朝之礼而当时诸侯扵天子未甞朝觐独相率以朝鲁得为礼乎○刘氏曰其兼言之何旅见也非天子不旅见诸侯诸侯相旅见非礼也赵氏曰诸侯必有防姻之好疆埸之理故王者不絶其交焉春秋之代则多自扵党仇矣皆国之大事故君子志之其邪正则存乎其文孙氏曰诸侯朝诸侯斯皆周室不竞干戈日寻以大陵小小国不得已而为之耳是故齐晋宋卫未甞朝鲁者齐晋盛也宋卫敌也滕薛邾杞奔走而不暇者土地狭陋兵众寡弱不能与鲁伉也春秋之法非王事不得逾境凡书朝皆恶之也
　　夏五月公防郑伯于时来【左氏无五月二字时来公羊作祁黎】
　　杜氏曰时来郲也荥阳县东有厘城郑地张氏曰属郑州左氏曰公防郑伯于郲谋伐许也义见九年防于防
　　秋七月壬午公及齐侯郑伯入许
　　孔氏曰许姜姓男爵与齐同祖伯夷之后武王封其苗裔文叔于许十一世庄公始见春秋杜氏曰许颍川许昌县张氏曰颍昌府长社县左氏曰公防齐侯郑伯伐许庚辰傅扵许瑕叔盈取郑伯之旗蝥弧以先登周麾而呼曰君登矣郑师毕登壬午遂入许齐侯以许让公公曰君谓许不共故从君讨之许既伏其辠矣虽君有命寡人弗敢与闻乃与郑人郑伯使许大夫百里奉许叔以居许东偏乃使公孙获处许西偏戴氏曰郑处许叔扵东偏后十五年复国故书入不书灭俱未详是否义见二年莒入向○吕氏曰隠公有萧墙之变而不知方且及齐侯郑伯入人之国其不明如是死固宜也康侯胡氏曰隠公即位十一年天子遣使者再而未甞朝扵京师平王崩不奔丧防葬以致求赙擅兴甲兵伐邾忽天子封守入祊取郜取防今又入人之国此五不韪者人臣之大恶也然则不善之殃岂特成于桓而隠之积亦不可掩矣故春秋所载是非善恶之迹施设扵前而成败吉凶之效见扵后不可不察也
　　冬十有一月壬辰公薨
　　杜氏曰实弑书薨又不地者史策所讳也公羊曰不忍言也左氏曰羽父请杀桓公将以求太宰公曰为其少故也吾将授之矣使营菟裘吾将老焉羽父反谮公于桓公而请弑之公之为公子也与郑人战于狐壤止焉郑人囚诸尹氏赂尹氏而祷扵其主钟巫遂与尹氏归而立其主十一月公祭钟巫齐于社囿馆于寪氏壬辰羽父使贼弑公于寪氏立桓公而讨寪氏有死者义见四年卫州吁事○程子曰人君终扵路寝见卿大夫而终乃正终也薨扵燕寝不正其终也薨不书地弑也莘老孙氏曰春秋之法外言弑内不言弑所以别内外逺凶变养忠孝也左氏曰不书葬不成丧也愚谓大夫专兵擅政未有不弑其君而夺其国者其有存焉者幸而免耳春秋两书翚帅师扵前着隠公被弑扵后所以戒后世权不可下移也若鲁隠让桓之事则未详信否
　　春秋本义卷三
<经部,春秋类,春秋本义>
　　钦定四库全书
　　春秋本义卷四　　　　元　程端学　撰
　　桓公【名轨史记又名允惠公庶子隠公弟】
　　元年春王正月公即位
　　杜氏曰嗣子定位于初丧而改元必须逾年者继父之业成父之志不忍有变于中年也诸侯每嵗首必有礼于庙诸侯遭丧继位者因此而改元正位百官以序故国史亦书即位之事于策桓公篡立而用常礼欲自同扵遭丧继位者戴氏曰桓公志在得国讳其故而晏然行即位之礼春秋即其实而书之张氏曰桓公弑君而立在周礼九伐之法当伏贼杀其亲之辠今书公即位见周王之无政与鲁之臣子忘不共戴天之雠而推戴弑君之贼弁冕南面立乎其位也○谷梁曰继故不言即位正也先君不以道终则子弟不忍即位也继故而言即位则是与闻乎弑也先君不以其道终已正即位之道而即位是无恩于先君也愚案十二公或书即位或不书即位因旧史也岂徒因旧史哉各以见义焉耳夫诸侯嗣位必受扵先君请扵天子然后即位以奉天子正朔文成襄昭哀五君书即位者受扵先君也定公不受扵先君亦书即位者为季氏所立而行即位之礼也庄闵僖不书即位以继故不行即位之礼也隠公非继故亦不书即位者亦以不行即位之礼也若其所以不行即位之礼则不可得而知矣桓宣虽继故而亦书即位者桓宣事与庄闵僖异矣庄闵僖之先君见弑扵他人桓宣则弑君自立肆然行即位之礼旧史安得不书即位哉圣人安得不书即位以见义哉故十二公不问书即位不书即位皆有不请命天王之辠惟桓宣有辠之中重有辠焉圣人虽因旧史而其辠恶自不可掩所以戒后世者深矣余见僖公即位
　　三月公防郑伯于垂
　　杜氏曰垂犬邱卫地张氏曰轨篡立而惧诸侯之讨已欲外结好以自固郑亦欲乘此机以求许田故防于垂篡弑之人凡民罔不憝而郑庄首与为防辠郑伯也义又见隠九年防于防○莘老孙氏曰桓公弑君之贼天地所不容人人所同诛者郑与鲁同好往来之国不能举大义诛凶逆以正王道以明诸侯讨贼之义而规规扵尺寸之土分毫之利亲去南面之尊而防弑君之贼郑伯之辠不容诛矣叶氏曰隠公初齐晋犹未强郑庄公独雄诸侯及使宛来归祊之后隠遂舎宋而事郑伐宋入许无不与之同者此桓之所畏也是其首求扵郑者欤郑既得赂然后始同好而为越之盟三传蔽扵易祊之言而不知许田之为赂是以并垂之事而失之
　　郑伯以璧假许田
　　假借也璧瑞玉环也公羊曰许田者鲁朝宿之邑也刘氏曰周公之邑也诗云居常与许复周公之宇盖非方伯不得有汤沐之邑非周公不得世享其地愚谓郑庄以璧归鲁以假为名实求许田朴乡吕氏所谓郑将以要鲁而为之辞者也孙氏曰天子所封不可假也擅假天子之田自恣若此髙氏曰先言防于垂而继言假许田见郑伯贪利忘义之甚也
　　夏四月丁未公及郑伯盟于越
　　杜氏曰越近垂地名程子曰桓公欲结郑好以自安故既与许田又为盟也弑君之人凡民罔弗憝而郑与之盟以定之其辠大矣康侯胡氏曰是肆人欲而灭天理等伦纪于弁髦化人类为禽兽圣人所为惧春秋所以作也义又见隐元年盟于蔑○愚案春秋先书隠公薨而不地以着其见弑继书桓公晏然行即位之礼继书公防郑伯于垂继书郑伯以璧假许田继书公及郑伯盟于越扵是桓公弑逆篡立郑伯贪利党恶之辠显如日星所谓属辞比事春秋教也何俟一字襃贬哉
　　秋大水
　　公羊曰记灾也莘老孙氏曰大者非常之辞水非常而为灾或害禾稼败庐舎凡为灾则书之也水者隂也隂之盛至扵大水而为灾则阳不胜隂而隂专盛矣圣人既着其为灾之迹又以见当时天下有召灾之实春秋之间一鲁国之小而大水者八天下之灾又可胜纪乎○董子曰水者隂灭阳也隂灭阳者卑胜尊也日食亦然皆下犯上贱伤贵逆节也孙氏曰水不润下也昔者圣王在上五事修而彞伦叙则休徴应之圣王不作五事废而彞伦斁则咎徴应之春秋之世多灾异者圣王不作故也然自隠迄哀圣王不作久矣天下之灾多矣悉书之则不胜书是故孔子惟日食与内灾则书之外灾则或举一二则天下之异从可知矣康侯胡氏曰大水者隂逆而与怨气并也桓行逆徳而致隂沴冝矣或问尧之时而曰洚水警予者何也曰尧开辟以来水之行未得其归故尧有忧焉使禹治之然后人得平土而居之耳是知天非为尧有洪水之灾至禹而后水由地中行耳后世有人为不善感动天变召水灾者必引尧为解惑矣
　　冬十月
　　二年春王正月戊申宋督弑其君与夷及其大夫孔父督大宰华父名也与夷殇公名也髙氏曰案宋世系正考父生嘉字孔父孙氏曰字者命大夫也刘氏曰名也前説近是左氏曰隠三年宋穆公疾召大司马孔父而属殇公焉曰先君舎与夷而立寡人寡人不敢忘苟以大夫之灵得保首领以没先君若问与夷其将何辞以对请子奉之以主社稷寡人虽死亦无悔焉对曰羣臣愿奉冯也公曰不可先君以寡人为贤使主社稷若弃徳不让是废先君之举也岂曰能贤光昭先君之令徳可不务乎吾子其无废先君之功使公子冯居于郑宋穆公卒殇公即位桓二年宋殇公立十年十一战民不堪命孔父嘉为司马督为大宰故因民之不堪命先宣言曰司马则然已杀孔父而弑殇公召庄公扵郑而立之以亲郑张氏曰华督盖冯之党也将弑与夷而惮孔父故先杀孔父谷梁曰孔父先死其曰及何也书尊及卑也康侯胡氏曰孔父为司马无能改扵其徳非所谓格君心之非者然君弑死扵其难处命不渝亦可无媿矣愚谓殇公见弑已兆扵宣公舎殇公而立穆公穆公又舎冯而立殇公之日而成扵殇公不务修政以实其国而比比焉以伐郑杀冯为心故及此祸义见隠四年卫州吁事○莘老孙氏曰春秋之时见弑之君二十四死难之臣三人而已孔父仇牧荀息当是时天下之为人臣者或亡国以自存或卖君而苟位滔滔是也三人者或投万死以赴君之难或持大义以障君之贼事既不果以死继之君存则与之俱存君死则与之俱死食君之禄立君之朝义不忍与奸臣贼子并生扵时冒白刃投死地以同君之祸皎然不欺其心而自得其死所孔子安得不与之乎然而三人之中其节最髙者孔父也刘氏曰孔父之智则未孔父之忠则尽矣托六尺之孤寄百里之命可谓处命不渝矣君举陈氏曰死节人臣之极致也谊与其君存亡者也苟不然则不书故晋栾书中行偃先杀胥童而后弑君不言及楚商臣先杀鬬勃而后弑君不言及愚谓春秋书及其大夫孔父非襃孔父也伤世变也何伤世变也名不正而作乱也君不仁而累其臣也贼弑其君又及其臣也孙氏所谓甚之者是也而説春秋者但襃孔父之贤而不及臣弑君贼贤之大变则是论其末而遗其本矣不可以不辨后仇牧荀息事仿此
　　滕子来朝
　　滕本侯爵而称子者戴氏曰小国爵尊而贡重者多自贬以从其卑春秋从而书之不没其实也存耕赵氏曰春秋诸侯放恣小国往往自卑贬以求容觐礼废而班爵不得其正滕杞之类是也愚谓二説相兼其义乃备来朝见隠十一年康侯胡氏曰春秋为诛乱臣讨贼子而作使人人知乱臣贼子之为大恶而莫之与则无以立扵世莫敢动扵为恶而篡弑之祸止矣今桓公以臣弑君为天下之大恶凡民罔弗憝也巳不能讨又先邻国而朝之是反天理肆人欲春秋之所深恶也义又见隐十一年滕薛来朝○朱子曰程沙随作春秋解説滕子来朝处最好如隠公十一年方书滕侯薛侯来朝如何到桓二年便书滕子来朝先儒为説甚多或以为时王所黜故降而称子不知是时时王已不能行黜陟之典就使能黜陟诸侯当时亦不止一滕之可黜或以春秋恶其朝桓特削而书子自此之后滕一向书子岂春秋恶其朝桓而并后代子孙削之乎或以当丧未君前又不见滕侯卒皆不通之论沙随则谓此见得春秋时小国事大国其朝聘贡赋之多寡随其爵之崇卑滕子之事鲁以侯礼见则所供者多故自贬降而以子礼见庶得贡赋省少易供之也恐是如此缘后面郑朝晋云郑国男也而使从公侯之赋见得郑本是男爵后袭用侯礼以交于大国初焉不觉其贡赋之难办后来益困于此方説出此等话非独是郑想当时小国多是如此孙氏曰杞公爵也滕薛侯爵也春秋时杞称公正也称伯称子降也滕薛称侯正也称伯称子降也此盖周道陵迟诸侯自恣朝觐不常此三国来朝礼多不备或以侯礼而朝或以伯礼而朝孔子从而录之以着乱也
　　三月公防齐侯陈侯郑伯于稷以成宋乱
　　杜氏曰稷宋地成平也宋有弑君之乱故为防欲以平之愚谓诸侯当讨宋乱不当平宋乱宋有弑君之贼诸侯上告天子下告方伯杀华督询可立之君而立之天下庶乎其可理也今不讨贼而后书取鼎则是平宋乱乃党乱贼也四国之恶着矣圣人据实录之为后世有天下国家者之大戒也○君举陈氏曰弑君之祸接迹扵天下扵是焉始也向也立五国之君大夫以定州吁而州吁讫扵讨今也合四国之君以立华督遂相宋庄弑君之祸接迹扵天下四君为之也陆氏曰上言伐卫次言王人救卫下言卫侯朔入扵卫则知逆王命上言成宋乱下言纳鼎则知贪赂縦辠凡此类上下相应而见其理愚谓陆氏之论即春秋属辞比事之法非区区一字襃贬之谓读者详之
　　夏四月取郜大鼎于宋戊申纳于大庙【郜古报切大庙之大音泰】杜氏曰济隂城武县东南有北郜城张氏曰郜大鼎郜所造器也莘老孙氏曰鼎自宋得之谓之郜大鼎者鼎之成自郜也若和氏之璧云和之琴瑟之类是也谷梁曰曰宋取之宋也张氏曰大庙周公之庙也左氏曰防于稷以成宋乱为赂故立华氏也以郜大鼎赂公齐陈郑皆有赂故遂相宋公取郜大鼎于宋纳于大庙非礼也臧哀伯谏曰君人者将昭徳塞违以临照百官犹惧或失之故昭令徳以示子孙是以清庙茅屋大路越席大羮不致粢食不凿昭其俭也衮冕黻珽【他顶切】带裳幅舄衡紞【多敢切】纮【获耕切】綖【音延】昭其度也藻率【音律】鞞【补顶切】鞛【布孔切】鞶厉防缨昭其数也火龙黼黻昭其文也五色比象昭其物也钖鸾和铃昭其声也三辰旂旗昭其明也夫徳俭而有度登降有数文物以纪之声明以发之以临照百官百官扵是乎戒惧而不敢易纪律今灭徳立违而置其赂器扵大庙以明示百官百官象之其又何诛焉国家之败由官邪也官之失徳宠赂章也郜鼎在庙章孰甚焉武王克商迁九鼎扵洛邑义士犹或非之而况将昭违乱之赂器扵大庙其若之何公不聴孙氏曰甚之也桓弑逆之人受督弑逆之赂以事扵周公之庙可谓甚矣叶氏曰庙之有器所以尊徳不义荐之是之谓渎其祖○邦衡胡氏曰纳于大庙足以知公无亷耻畏惮犹欲夸神以为功也康侯胡氏曰弑逆之贼不能致讨而受其赂置于大庙以明示百官是教之习为弑逆叛乱之行也公子牙庆父仲遂之恶又何诛焉圣人为此惧而作春秋其垂训后世使知宠赂之行保邪废正能败人之国家也亦或知戒矣戴氏曰书成乱扵前书取鼎扵后恶自见矣
　　秋七月纪侯来朝【纪左氏作杞程子曰凡杞称侯者当为纪杞时爵已非侯文误也及纪侯大去其国之后杞不复称侯矣】
　　义见滕子来朝
　　蔡侯郑伯防于邓
　　杜氏曰颍川召陵县西南有邓城孔氏曰贾服以邓为国言蔡郑防于邓之国都释例以此颍川邓城为蔡地其邓国则义阳邓县是也以邓是小国去蔡路逺蔡郑不冝逺防其都且蔡郑惧楚始为此防何当反求近楚小国而与之结援故知非邓国也左氏曰始惧楚也莘老孙氏曰是时楚方僭号欲伯中国蔡郑国小而逼扵楚惧而谋自安之计孔子书之所以见中国衰而荆蛮盛小国恐惧而盟防不暇也义又见隠九年防于防○康侯胡氏曰楚自西周已为中国患宣王盖尝命将南征矣及周东迁僭号称王凭陵江汉其后卒虏蔡侯而郑以王室懿亲为之服役终春秋之世圣人盖伤之也夫天下莫大扵理莫强扵信义循天理惇信义以自守其国家荆楚虽大何惧焉不知本此事丑徳齐莫能相尚则以地之大小力之强弱分胜负矣观诸侯防盟离合之迹而夷夏盛衰之由可考也
　　九月入杞
　　谷梁曰我入之也程子曰将卑师少称人内则止云入某伐某义见隠二年入向此则弑逆之贼入人之国见王政之不行而无忌惮之甚也○髙氏曰此年入杞八年入邾其辞虽畧而辠有余也夫桓弑君莫入莫伐而已乃入人伐人是使天下共蒙其耻也
　　公及戎盟于唐
　　义见隠二年盟于唐
　　冬公至自唐
　　康侯胡氏曰凡为人子者出必告反必面事亡如事存故君出必告庙反必奠而后入礼也出必告行反而告至常事尔何以书志其去国逾时之久也常山刘氏曰君行其至必书扵法当然也古之诸侯朝防有常节出入有常期周衰以后无法妄行征伐会盟纷纷四出弃社稷委人民往往越月逾嵗而后得返观其所书而其乱自着矣愚谓亦有未逾时而书至者盖诸侯动必以正然后有以告扵宗庙而书至今防盟侵伐莫非不正而亦以告庙则非所以事其祖也后仿此○莘老孙氏曰春秋书至者皆致其所出之事以地至者四而已此年公至自唐文十七年公至自谷定八年公至自瓦十年夏公至自夹谷四处尔朴乡吕氏曰其或不书者史阙之也一出而二事致或致其前或致其后致其重者也
　　三年春正月公防齐侯于嬴【音盈】
　　杜氏曰嬴齐邑泰山嬴县张氏曰所谓嬴博之间盖齐之东南邑左氏曰成婚扵齐也杜氏曰公不由介绍自与齐侯防而成婚非礼也张氏曰乱臣贼子与防而为婚着齐侯之辠也义又见隠九年防于祊○莘老孙氏曰秋七月遂有公子翚如齐逆女之事是扵未婚之前而为此防也婚礼有六皆称父兄之命以遣使者所以养廉逺耻示万世之嗣不可轻也今桓公不由介绍之命媒妁之言身至齐境以与齐谋己之婚丑恶见矣存耕赵氏曰桓畏不义之诛申好扵齐以遂终篡夫妇人伦之大而请婚其始也动不顾义取轻扵齐终之以文姜之祸不能谨其始也
　　夏齐侯卫侯胥命于蒲
　　君举陈氏曰胥命者交相命也宋氏曰莫相下也杜氏曰蒲卫地在陈留长垣县西南张氏曰开封府长垣县古蒲邑刘氏曰齐太公之后东州之侯也卫康叔之后北州之侯也以事相命也古者有方伯有州牧有连帅命扵天子正也自相命非正也○存耕赵氏曰王言作命臣下禀令命自上出者也以诸侯而命诸侯世道之变也周室虽衰天命未改齐禄父卫晋不能作周孚先朝京师以聴王命乃胥命于蒲
　　六月公防纪侯于郕【音成纪左氏谷梁作杞公羊作纪今依程子作纪郕左氏谷梁作郕公羊作盛今从左谷作郕】
　　郕见隠五年范氏曰郕鲁地恐非张氏曰纪与鲁亲而求援扵鲁以抗齐郑故桓公因其二年来朝而与之防也义见隠九年防于防○程子曰自桓公篡立无嵗不与诸侯盟防结外援以自固也许氏曰姻大国服小国着得意也天下无王而乱人得意如此
　　秋七月壬辰朔日有食之既
　　谷梁曰言日言朔食正朔也既者尽也义见隠三年此则食之既天变尤大耳○杜氏曰厯家谓日光以望时遥夺月光故月食日月同防月掩日故日食食有上下者行有髙下日光轮存而中食者相掩密故日光溢出皆既者正相当而相掩间疏也
　　公子翚如齐逆女
　　髙氏曰翚至此称公子者桓公命为卿故也张氏曰或曰王命也陆氏曰女文姜也啖氏曰翚以公子而行婚礼尤不可也○叶氏曰鲁诸公十有二见逆女者四皆以违礼失常也庄书公如齐逆女不正公亲逆也桓书公子翚逆女宣书公子遂逆女翚桓公之弟惠公之子遂宣公之弟文公之子不正其以叔逆嫂也成书叔孙侨如逆女侨如成公之族叔父叔孙得臣之子不正其以尊逆卑也古者天子嫁女乎诸侯以诸侯同姓者主之诸侯嫁女乎大夫以大夫同姓者主之主之以敌大夫可也逆之扵他国不可也天下之本在国国之本在家父父子子夫夫妇妇兄兄弟弟而家道正鲁之乱有如庆父仲遂之杀嫡者有如侨如之谮其君扵伯主而止之者皆自其家失之
　　九月齐侯送姜氏于讙公防齐侯于讙【呼端切】
　　杜氏曰讙鲁地济北蛇邱县西有下讙亭谷梁曰礼送女父不下堂母不出祭门诸母兄弟不出阙门父戒之曰谨慎从尔舅之言母戒之曰谨慎从尔姑之言诸母般申之曰谨慎从尔父母之言送女逾竟非礼也康侯胡氏曰为齐侯来乃逆而防之于讙是公之行其重在齐侯而不在姜氏岂礼也哉○邦衡胡氏曰公果亲逆自当书逆女必不曰防齐侯也此直曰防见公因防齐侯而受姜氏耳张氏曰圣人制礼不可过不可不及僖公之送桓公之防皆非所以正大婚而正人伦之始春秋所以书之也存耕赵氏曰观姜氏防讙之书则知姜氏失行之所由实桓公有以啓之
　　夫人姜氏至自齐
　　邦衡胡氏曰易曰渐女归待男行也女归必待男乃行夫人姜氏不与公俱至故先书公防齐侯于讙次书姜氏至自齐以见公防于讙本非亲迎非易待男之义也谷梁曰不言翚之以来何也公亲受扵齐侯也康侯胡氏曰礼者所以别嫌明微制治扵未乱不可不谨也娶夫人国之大事故详之○愚案先书公防齐侯于嬴次书公子翚逆女次书齐侯送姜氏于讙次书公防齐侯于讙又书夫人至自齐虽各有失礼之讥实为后日文姜淫乱桓公见杀起也盖齐家之道不一正其始终必有莫大之祸属辞比事履霜之戒深矣
　　冬齐侯使其弟年来聘
　　义见隠七年
　　有年
　　谷梁曰五谷皆熟为有年孙氏曰桓十八年惟此言有年者是未尝有年也书者所以见桓公为国不能勤民务农若是也康侯胡氏曰桓宣享国十八年独此二年书有年他年之歉可知也○愚谓至治之世人事顺隂阳和四时序风雨节未有无年者也中庸所谓天地位万物育洪范所谓五事修而休徴应也春秋之时人事乱常隂阳乖戾四时错令风雨不时洪范所谓五事不修而咎徴应诗所谓天降丧乱降此蟊贼稼穯卒痒者也故五谷伤耗荒凉鲜薄观夫大旱大水螽螟蝝无冰木冰杀菽李梅实可见矣故此书有年以见其余未尝有年五谷闲熟而无全熟也岂特桓宣而已哉
　　四年春正月公狩于郎
　　公羊曰狩者何田狩也冬曰狩郎见隠九年木讷赵氏曰郎今之单父鲁台地近宋愚谓春搜夏苗秋狝冬狩各以其时见扵周礼尔雅左氏者详矣春月禽兽生育当择取之故搜冬物既成可围守取之故狩且狩有常所今当春而狩不时也逺狩于郎非所也不时非所害物多矣不仁甚矣圣人书此为后世戒○啖氏曰搜狩合礼者常事不书非时及越礼而为之则书以示讥也李氏曰田狩之地须有常者古者民多地狭惟在山泽之间乃有不植之地故天子诸侯必扵封内择隙地而为之如郑之原圃秦之具囿是其诸国各有常狩之处也违其常处则犯害居民故书地以讥之存耕赵氏曰狩必有薮泽鲁有咸邱狩之常处也舎之而于郎非地也孙氏曰狩冬田也天子诸侯四时必田者盖安不忘危治不忘乱讲武经而教民战也岂徒肆盘逰逐禽兽而已哉然禽兽多则五谷伤不可不捕也故田以捕之上以供宗庙之事次以除稼穑之害下以训军旅之事故田必以时杀必由礼田不以时谓之荒杀不由礼谓之暴惟荒也妨扵农惟暴也殄扵物此圣人之深戒也莘老孙氏曰春谓之搜者方春之时禽兽孳尾生育之际不可尽杀搜言其择取之也夏谓之苗夏之时田苗盛长有禽兽害苗则田焉言其为苗而田也秋谓之狝时方肃杀可以顺天时而杀物也冬谓之狩狩犹守也冬物毕成可以围守而取之也天子诸侯无事则嵗田焉田者用民以训军旅也取物以祭宗庙也然而用民不以制则伤乎农取物不以礼则物害乎性故在田之以时也中春敎振旅遂以搜中夏教茇舎遂以苗中秋教治兵遂以狝中冬教大阅遂以狩所谓四时之田不伤民不害物以示天下之孝与武也周室既衰斯礼不讲既不以时又不以礼其伤民害物莫此为甚故春秋扵鲁五书其搜三书其狩皆讥不时不礼也康侯胡氏曰春秋必书谨扵微之意也
　　夏天王使宰渠伯纠来聘
　　杜氏曰宰官渠氏范氏曰伯纠字也康侯胡氏曰天子大夫例称字邦衡胡氏曰案周有六官大者曰冢宰小者曰小宰曰宰夫小宰爵大夫宰夫则大夫士兼有之咺称名者以士也伯纠称字者大夫也程子曰桓公弑其君而立天子不能治天下莫能讨而王使其宰聘之示加尊宠天理灭矣人道亡矣义又见隠七年凡伯来聘○莘老孙氏曰桓公弑君自立天下大恶之人然常恐惧见讨扵当时今天王之宰聘之则是成桓公弑君之辠而使孤臣孽子含愤忍痛扵君父之雠穷天而不报也木讷赵氏曰王臣下聘者八聘允者独三允之辠尤着而周之聘尤亟以是知周之自取微弱也朴乡吕氏曰不书秋冬阙文也西畴崔氏曰桓四年七年无秋冬定十四年无冬桓十四年书夏五而阙其月庄二十二年书夏五月而阙其事僖二十八年书壬申而不系之月桓十年书五月而不系之夏昭十二年书十二月而不系之冬郭公仲孙忌与凡日食而不系日者皆阙文也
　　五年春正月甲戌
　　孙氏曰阙文也盖甲戌之下有脱事尔陆氏曰传云公疾难作此文亦据陈国史而记之验此则甲戌下当记陈佗作乱之事全简脱之尔刘氏曰或曰陈侯之弟佗杀陈世子免云尔未详是否
　　已丑陈侯鲍卒
　　义见隠三年宋公卒
　　夏齐侯郑伯如纪
　　陆希声曰自此适彼曰如愚谓如往也齐郑欲灭纪故往窥其形势虚实也程子曰齐为诸侯而欲为贼扵邻国不道之甚郑伯助之其辠均矣○莘老孙氏曰春秋之时齐郑强大而纪最小不能当齐郑百分之一此纪侯之朝事不暇者而齐郑往焉有以窥之也故桓十三年之战而庄元年迁其郱鄑郚三年以酅入齐而纪亡矣张氏曰春秋之时齐郑合谋以吞噬小国为事自隠三年石门之盟至桓十一年恶曹之盟二十年之间二国为一伐宋取郜防入郕入许今又相与谋纪自二君谋纪之后纪侯多为计以谋自免扵难而卒不能止齐郑贪噬之心至庄三年以酅入扵齐四年纪侯去国然后快扵心故春秋之初小国困扵强暴者二君之辠居多春秋详其相与之迹所以深诛之也康侯胡氏曰小国恃大国之安靖已乃包藏祸心以圗之亦异扵兴灭国继絶世之义矣故夫子存而不削以着齐人灭纪之辠明纪侯去国之由
　　天王使仍叔之子来聘【仍谷梁作任】
　　莘老孙氏曰仍叔天子之大夫仍姓叔字也君举陈氏曰仍叔之子非见大夫也愚谓使仍叔之子者仍叔为大夫因使其子为使也聘使不使大夫而使大夫之子子弟预国事败其政矣况聘弑逆之贼乎义又见隠七年凡伯来聘○髙氏曰不称氏者世权不重扵尹武也康侯胡氏曰卿大夫子弟以父兄故而见使则非公选而政由是败矣周之衰小人得政视朝廷官爵为己私援引亲党分据要涂施及童稚贤者退处扵荜门身老而不用公道不行然后外防侵陵国家倾覆虽有智者不能善其后矣春秋书武氏仍叔之子云者戒后世人主徇大臣私意用其子弟居公选之地以败乱其国家欲其深省之也存耕赵氏曰渠伯纠来聘矣仍叔之子复来何王室之不惮烦盖王纲解纽侯度放纷周望鲁以夹辅之旧职故频年而加礼焉桓逆贼非可望以大义也用见王室威柄既去惟有区区之恩意尔愚谓此事大防在下聘弑逆之贼其使仍叔之子则一事而兼见者也盖子弟预国政其祸迟宠弑逆之贼其祸速子弟预国政政之弊也以渐宠弑逆之贼则乱臣贼子不旋踵而接迹扵天下矣
　　葬陈桓公
　　髙氏曰不书月史失之义见隠三年葬宋穆公
　　城祝丘
　　孙氏曰祝邱鲁邑义见隠七年城中邱○髙氏曰庄三十年夫人防齐侯于祝邱是齐鲁两境上邑也齐将袭纪公欲助纪畏齐之来讨故非时城此以备之以桓之暴逆夺民之力则旱蝗应矣未详是否
　　秋蔡人卫人陈人从王伐郑
　　东莱吕氏曰天子得用诸侯之师故不曰以而曰从王臣聴君之辞也隠三年左氏曰郑武公庄公为平王卿士王贰扵虢郑伯怨王王曰无之故王子狐为质扵郑公子忽为质扵周王崩周人将畀虢公政四月郑蔡足帅师取温之麦秋又取成周之禾六年郑伯如周始朝桓王王不礼焉八年虢公忌父始作卿士扵周桓五年王夺郑伯政郑伯不朝秋王以诸侯伐郑未详信否陆氏曰三国之君不行而使微者从王不待辨而辠见者也叶氏曰古者诸侯有辠方伯征之方伯不能服二伯征之二伯不能服而后王亲征之诸侯而至扵王亲征之无以立扵天下矣然则王无辠乎天下有道诸侯六年五服一朝莫敢不来享莫敢不来王诸侯不能服而王亲征王亦病矣○康侯胡氏曰桓公弑君而自立宋督弑君而得政天下大恶人理所不容也则遣使来聘而莫之讨郑伯不朝贬其爵可也何为愤怒自将以攻之也移此师以加宋鲁谁曰非天讨乎
　　大雩
　　公羊曰大雩者何旱祭也然则何以不言旱言雩则旱见记灾也存耕赵氏曰孟夏建已之雩祈谷之常也他月之雩以旱而祭也程子曰大雩雩于上帝用盛乐也胡氏曰案礼天子雩于上帝诸侯雩扵山川今鲁为诸侯而雩扵上帝僭孰甚焉后仿此○孙氏曰建已之月常祀也常祀不书故二百四十二年无书四月而大雩者建午甲申之月旱祭则书故书大雩者二十一诸侯旱而雩礼也大雩扵上帝非礼也贾氏曰言大别山川之雩诸侯雩上帝扵是季氏旅泰山矣
　　螽【公羊作后同】
　　程子曰螽蝗也夹漈郑氏曰古曰螽今曰蝗公羊曰记灾也愚谓螽者乖戾之气所生也生则害五谷大意与书螟同○程子曰既旱又蝗饥不在书也春秋书螽十一
　　冬州公如曹
　　叶氏曰州公寰内诸侯王之上大夫也天子三公曰公尝为公而食其邑者亦曰公州公尝为公而食其邑者也孔氏曰曹国伯爵姬姓文王子叔振铎之后也武王封之陶邱杜氏曰曹国济隂定陶县张氏曰在唐为曹州宋为兴仁府济隂县赵氏曰州公者王臣也讥其外交故书之大意与隠元年祭伯来同○叶氏曰贰君也
　　六年春正月寔来
　　寔来孙氏曰阙文也
　　夏四月公防纪侯于成【谷梁作郕未详孰是】
　　杜氏曰成鲁地在泰山钜平县东南左氏曰纪来谘谋齐难也黄氏曰齐欲圗纪纪鲁甥也以鲁婚扵齐故求鲁而公防之莘老孙氏曰其后齐终并纪防盟侵伐自此无已经书之所以见强国暴恣而小国微弱奔走不暇以救其危者也义又见隠九年防于防○张氏曰此与二年书其朝三年防于郕同防
　　秋八月壬午大阅
　　左氏曰简车马也戴氏曰仲冬教兵名曰大阅大阅非诸侯之所得为也况以秋八月行之康侯胡氏曰书八月不时矣书大阅非礼矣○孙氏曰天子杀则下大绥诸侯杀则下小绥王执路鼔诸侯执贲鼓天子诸侯之田其礼异矣周室既微诸侯不道故书大阅大搜皆讥其僭天子之田也举鲁则诸侯之僭可知矣莘老孙氏曰周礼大司马之职中春教振旅中夏教茇舎中秋教治兵中冬教大阅又因以行田猎之礼盖王者一事不兼数者不为也然而大阅之礼比扵三时最为盛大盖当中冬之月田事已毕农功间隙之际又禽兽盛长取而无择故也天子有天下诸侯有一国虽尊卑大小之不同军旅之事皆不可忘宗庙之事皆不可忽故田猎以四时皆以习兵教战取禽兽以供祭祀也但诸侯而行天子之礼又非其时则非也刘氏曰大阅之礼虞人莱野百歩一表以旗致民选车徒命旗物辨鼓铎防器械三鼓而行三鼓而趋三鼓而走不用命者杀无赦置旗以为左右和车徒叙和表貉获禽不越逐不面伤大兽公之小兽私之冬事也秋兴之非正也厉农甚矣邦衡胡氏曰古大阅必以狩今不言狩则知非古矣桓以兵革不足大合国人而阅之籍其不可用者以补卒乘之阙故曰大阅明年焚咸邱又明年伐邾平时不教民战至扵仓卒之间乃欲驱市人以战尔残民毒众扵是为甚此説未详是否
　　蔡人杀陈佗
　　左氏曰陈厉公蔡出也故蔡人杀五父而立之五父即陈佗也孙氏曰称人以杀讨乱贼也先儒言陈侯鲍卒佗杀太子自立蔡人诱而杀之经无所见程子曰佗杀太子自立不能有其国故书曰陈佗佗天下之恶人皆得而诛之书蔡人见杀贼者众人之公也未详是否○愚谓春秋有一事见一义者不必兼首尾其余有首必有尾有尾必有首所谓属辞比事者也蔡人杀陈佗事之尾也而首不经见五年正月甲戌之下赵氏谓当记陈佗作乱事岂其然乎然不可强解矣
　　九月丁夘子同生
　　子桓公子文姜所出即庄公同其名也谷梁曰疑故志之竹隠赵氏曰生子不书此何以书谷梁所谓疑故志之者得其説矣盖方是时皆以子同为齐侯之子也猗嗟所谓展我甥兮者亦诗人据时人之言也故圣人因其生也正其名而书之髙氏曰齐襄文姜之淫乱盖在同生之后当同之生齐鲁未尝乱也荘公母子夫妇男女之分慙徳多矣不书其生则事不见愚谓自此可考庄公三十七嵗而始得娶则此又为庄二十四年公如齐逆女起文也○案朱子释诗展我甥兮有曰姊妹之子曰甥称其为齐侯之甥又以明非齐侯之子此诗人之微辞也案春秋桓三年夫人姜氏至自齐六年九月子同生十八年桓公乃与夫人如齐则庄公诚非齐侯之子亦谷梁之意也
　　冬纪侯来朝
　　程子曰纪侯惧齐侯来朝以求助不能上诉扵天子近赴扵贤侯和辑人民效死以守而欲求援扵鲁桓不能保其国宜矣义又见隠十一年滕薛来朝
　　七年春二月己亥焚咸丘
　　杜氏曰咸邱鲁地髙平钜野县南有咸亭朱子曰咸邱鲁地之近齐者贯道王氏曰咸邱即钜野郎之近地康侯胡氏曰焚咸邱焚林而田也月令曰仲春毋焚山林程子曰古者昆虫蛰而后火田去莽翳以逐禽兽非竭山林而焚之也云焚咸邱如尽焚其地见其广之甚矣戴氏曰仲春之月蛰虫已啓万物孳生岂容焚林而田邪○康侯胡氏曰易称王用三驱在礼天子不合围诸侯不掩羣夫子钓而不纲弋不射宿皆爱物之意也推此心以及物至扵鸟兽若草木裕无淫猎之过矣
　　夏谷伯绥来朝邓侯吾离来朝
　　孔氏曰世本邓曼姓谷不知何姓杜氏曰谷国在南乡筑阳县北张氏曰后属襄阳府谷城县邓即邓州愚案二君书名未详疑羡文义见隠十一年滕薛来朝○或谓谷邓见逼扵楚而朝鲁所谓小国附从不暇以救其危者比之无故而朝篡弑者其辠为轻曰二国苟见逼扵楚宜莫如孟子告滕文公之法而朝篡弑之贼以觊免难难以为智矣宜其不旋踵而卒灭扵楚也不书秋冬与四年同
　　八年春正月已卯烝
　　公羊曰烝冬祭也春曰祠夏曰礿秋曰尝冬曰烝谷梁曰烝冬事也春兴之志不时也○康侯胡氏曰周官大司马烝以仲冬吕氏曰宗庙之礼有常非大皆不书惟失时及失礼之大乃书存耕赵氏曰鲁之郊禘非礼也其他有事者二大事者一从祀者一皆非祀礼之正也桓之烝者再尝者一皆渎礼不敬之大者祀者国之大事君臣上下狎而用之欲人知孝敬之实笃君亲之义难矣黄氏曰谷梁曰烝冬事也春兴之志不时也赵氏曰周虽以建子为正至扵祭祀则用夏时本月以行四时之祭胡氏曰夏数得天百王所同其商周革命改正示不相沿至扵敬授民时廵狩烝享犹自夏焉盖无可改之礼圣人无谓冬为春之事商之建丑以异扵夏周之建子以异于商皆以革命欲整一人心故以此月为嵗首受朝飨耳其建首之为十二月建子之为十一月固自若也建丑建子之为冬建寅而后为春固自若也圣人作春秋书春王正月夏四月秋七月冬十月正以顺天时正人事所谓行夏之时见之行事者也周实未尝改天时孔子亦初非改周制也自汉儒有三正之説杜氏有周正月今十一月之说诸儒遂以春秋之春为今日之冬每扵系时系月之事随事生说以为非时而讥之今以夏时参之未见其有非时者若此所谓正月烝正以烝乃冬祭春正月行之非礼尔春秋非夏正而何哉
　　天王使家父来聘
　　杜氏曰家父天子大夫家氏父字何氏曰家采地也天子中大夫氏采故称字不称伯仲也未详孰是莘老孙氏曰桓公大恶之人也而五年之间来聘者三春秋一切书之所以见不能讨恶而王道之衰遂使篡人得志也○存耕赵氏曰五年之中周三聘鲁古者七年一聘周则过矣六年一朝自隠至桓未甞一至天子之庭鲁之辠将焉逃春秋书之伤周责鲁之意隠然矣
　　夏五月丁丑烝
　　谷梁曰烝冬事也春夏兴之黩祀也志不敬也公羊曰常事不书此何以书讥亟也亟则黩黩则不敬君子之祭也敬而不黩戴氏曰正月烝巳非时况五月而又烝乎○存耕赵氏曰夏而礿礼也烝非其时也嵗再烝焉祭之渎也而桓公行之将以事神适以慢神将以寜神适以渎神莘老孙氏曰祖父至尊神明至幽而以非礼渎之圣人所以深辠也
　　秋伐邾
　　莘老孙氏曰不言帅师微者伐之也义见隠二年郑伐卫此则弑逆之贼而以伐人见王政之益衰也○髙氏曰桓自弑立恃其强恶以陵小国小国皆畏而从之故纪郕邓谷滕杞或朝或防惟邾恃旧好而不顾至是遂伐之其曰伐邾必有辞焉邾不能奉辞以讨桓公弑逆之辠冝乎其反见伐也
　　冬十月雨雪【雨于付切】
　　戴氏曰孟冬之月隂气始凝而骤雨雪隂气盛也○黄氏曰诸家多以冬十月为今之八月雨雪非时今戴氏以夏正冬十月言理亦未甞不明嘻果八月也圣人恐未必诬天而易秋为冬也存耕赵氏曰人事病乎天然后天变示乎人桓之恶徳上干天和未雪而雪所谓乖气致异也
　　祭公来遂逆王后于纪
　　公羊曰祭公者天子之三公也莘老孙氏曰天子三公食采扵祭者也谷梁曰遂继事之辞也存耕赵氏曰因而成事也公羊曰大夫无遂事程子曰祭公受命逆后而至鲁先行私礼故书来以逆后为遂事责其不防王命而轻天下之母也张氏曰天子虽无亲迎之礼然祭公谋扵鲁则当复命扵王然后遣扵宗庙以明逆后之重今使鲁为媒而因是往轻防王配如此何以示正始之道哉二説未详孰是若当时天子使之来鲁而又使之遂逆后则过在桓王祭公特有从命之辠耳○胡氏曰案礼天子不亲迎使上公逆之何以书以遂事书之也刘氏曰三公者父师之任也坐而论道使之逆女非正也叶氏曰天子逆后以卿而公临之祭公逆后非矣与刘氏同胡刘二説亦未详孰是









　　春秋本义卷四
　　钦定四库全书
　　春秋本义卷五　　　　　元　程端学　撰
　　桓公
　　九年春纪季姜归于京师
　　吕氏曰史失季姜归月春秋不得而增益也杜氏曰季字姜姓也前年祭公所逆王后也戴氏曰方其逆也称曰王后自王命言之也及其归也谓之季姜自父母家言之也归见隐二年公羊曰京师者天子之居也京者大也师者众也天子之居必以众大之辞言之髙氏曰古者后夫人必取嫡女天子求后于诸侯对曰夫妇所生若而人若姑姊妹则曰先君之遗女若而人于诸侯则曰不腆先君之嫡若而人是以伯姬归于纪则叔姬为之娣今曰季姜则非嫡矣不可以母天下春秋书之以防后人犹有卑人为后者○愚谓王后为天下母必择诸侯嫡女窈窕贞淑然后可以配至尊成内治为宗庙社稷主今纪以畏齐而谋纳女鲁以弑贼而主之桓王亦乗机而娶纪之侄娣上下皆非正义明道之举呜呼春秋之作所以为君子恻怛之心也
　　夏四月
　　秋七月
　　冬曹伯使其世子射姑来朝【射音亦又音夜】
　　康侯胡氏曰案周官典命凡诸侯嫡子誓于天子而摄其君则下其君之礼一等未誓则以皮帛继子男世子固有出防朝聘之仪矣然摄其君继子男者谓诸侯朝于天子有时而不敢后故老疾者使世子摄己事以见天子急述职也诸侯闲于王事则相朝其礼本无时曹伯旣有疾何急于朝桓使世子摄哉大位奸之窥也危病邪之伺也世子君之贰也君疾而储副出啓窥伺之心危道也逾月而终生卒其有疾明矣而使世子来终生之过也世子将欲已乎则方命矣孝子尽道以事其亲者也不尽道而苟焉以从命为孝又焉得为孝乎○谷梁曰使世子伉诸侯之礼而来朝曹伯失正矣诸侯相见曰朝以待人父之道待其子以内为失正也内失正曹伯失正世子可以已矣则是放命也张氏曰春秋以讨贼望诸侯今曹伯之使世子春秋所以直书而深责之戴氏曰使不幸未还而曹伯卒则国非其国也刘氏曰此后世所以多子祸也
　　十年春王正月庚申曹伯终生卒
　　义见隐三年宋公卒
　　夏五月葬曹桓公
　　义见隐三年葬宋穆公
　　秋公会衞侯于桃丘弗遇
　　公羊曰会者期辞也杜氏曰桃丘衞地济北东阿县东南有桃城衞侯与公为期中背公更与齐郑故公独往而不相遇也赵氏曰书不遇者见诸侯之无信朴郷吕氏曰衞不信也吕氏曰春秋之世专计利害不顾义理如此○髙氏曰在易屯之六三以隂居阳其身不正而轻躁妄动求应于五五应在二而弗见纳圣人戒之曰君子几不如舎往吝系辞曰几者动之微吉之先见者也君子安其身而后动易其心而后语定其交而后求夫桓公身负弑逆之辠而又轻躁妄动为人所弃正如屯之六三圣人为万世戒也黄氏曰郎之战兆此
　　冬十有二月丙午齐侯衞侯郑伯来战于郎
　　郎见隐九年程子曰来战于郎三国为主刘氏曰外为志乎此战也常山刘氏曰春秋之中诸侯加兵于鲁者为不少矣未有书来战者此不言侵伐而以来战为文则彼曲我直其义坦然义又见隐二年郑伐衞○康侯胡氏曰鲁桓弑立天下大恶人人所得讨也郑伯则首盟于越以定其位齐侯则继会于稷以济其奸曽不能修方伯之职驻师境上声辠致讨伸天下之大义也今特以私忿小怒亲帅其师战于鲁境尚为知类也哉愚谓鲁衞兄弟之国齐鲁累世之姻桓公又新娶于齐鲁郑尝会盟假田以缔交一有闲隙则忘亲背盟兴兵争战此春秋之时所以为大乱圣人比书其事为后世鉴
　　十有一年春正月齐人衞人郑人盟于恶曹
　　三国称人微者也吕氏曰盟我不与也其曰人不详也未详是否杜氏曰恶曹地阙愚谓诸侯专盟是无天子大夫专盟是无诸侯王纲之坏极矣圣人所尤惜也义又见隐元年盟于蔑○刘氏曰齐衞郑相与会盟而君不行委之大夫春秋正本谨始知其后必有大夫胁权交政之恶则又有陪臣执国干上之祸其势相召也
　　夏五月癸未郑伯寤生卒
　　义见隐三年宋公卒
　　秋七月葬郑庄公
　　杜氏曰三月而葬速义见隐三年葬宋穆公
　　九月宋人执郑祭仲突归于郑郑忽出奔衞
　　陆氏曰执大夫例称人愚谓义不在人而在执略之之辞也康侯胡氏曰祭仲郑之命大夫祭氏仲字也苏氏曰名也前説近是愚案突庄公庶子宋雍姞所出即厉公也忽庄公嫡子邓曼所出即昭公也叶氏曰凡出奔者皆书名盖廹逐者必有与之争国者内一君外亦一君不名无以为辨后仿此邦衡胡氏曰未逾年不称郑伯愚案居丧未逾年之君称子今不称子未详大凡出奔者多不书子与爵如曹羁之类是也左氏曰郑昭公之败北戎也齐人将妻之昭公辞祭仲曰必取之君多内宠子无大援将不立三公子皆君也弗从夏郑庄公卒初祭封人仲足有宠于庄公庄公使为卿为公娶邓曼生昭公故祭仲立之宋雍氏女于郑庄公曰雍姞生厉公雍氏宗有宠于宋庄公故诱祭仲而执之曰不立突将死亦执厉公而求赂焉祭仲与宋人盟以厉公归而立之秋九月丁亥昭公奔衞己亥厉公立谷梁曰权在祭仲也死君难臣道也今立恶而黜正恶祭仲也愚谓突以庶孽谋簒宋庄私突执祭仲夺嫡立庶祭仲执国柄不死节以辅正三者辠大恶极矣然郑庄之多宠以遗后祸与郑忽不能君举朝无忠臣而废置如反掌与天子方伯不修其职以致奸猾肆行而无所忌举可见矣○陈岳氏曰忽太子也兄也正也突公子也弟也非正也忽旣立则祭仲之君以君臣之义颠则扶之危则持之力不足则死之又知突在宋非会非聘为宋所诱其无谋甚矣往而被执不能死节归立厉公
　　柔会宋公陈侯蔡叔盟于折
　　孙氏曰蔡叔蔡侯之弟叔字也诸侯母弟未命为大夫者皆字朴乡吕氏曰折鲁地义见隐元年盟于蔑○张氏曰自去年鲁与齐衞为仇敌至今年桓公欲合党以敌之于是结宋与陈蔡要言歃血初无忠信诚慤相与之心又以再命大夫敌宋公陈侯故盟不足以恃矣
　　公会宋公于夫钟【夫音扶钟公羊作童】
　　杜氏曰夫钟郕地义见隐九年会于防○康侯胡氏曰臣与宋公盟于折君与宋公会于夫钟于阚于虚于皆存而不削何其辞费欤曰盟者春秋之所恶而屡盟以长乱会者诸侯所不得专而数会以厚疑圣人皆存而不削于以见屡盟而卒叛数会以卒离其事可谓着明矣
　　冬十有二月公会宋公于阚【口暂切】
　　杜氏曰阚鲁地在东平须昌县东南义见隐九年会于防
　　十有二年春正月
　　夏六月壬寅公会纪侯莒子盟于曲池【公羊作敺蛇纪左氏作杞公羊谷梁作纪今从程子所定作纪】
　　杜氏曰曲池鲁地鲁国汶阳县北有曲水亭义见隐元年盟于蔑
　　秋七月丁亥公会宋公燕人盟于谷丘
　　张氏曰南燕姞姓国汉属东郡今为滑州胙城县存耕赵氏曰居宋郑之间杜氏曰谷丘宋地张氏曰在应天府谷熟县义见隐元年盟于蔑
　　八月壬辰陈侯跃卒
　　杜氏曰厉公也大意见隐七年滕侯卒○张氏曰去年与柔盟于折不书葬鲁不会不恤同盟也
　　公会宋公于虚【公羊作郯】
　　杜氏曰虚宋地义见隐九年会于防
　　冬十有一月公会宋公于
　　杜氏曰宋地义见隐九年会于防○髙氏曰公委宗社人民而五出与宋会诸侯临涖一国之民民不可一日不治则国不可一日去之故先王之法诸侯无事不得出其四境朝事天子则出境天子廵狩则出境方伯率诸侯以征伐则出境若无事而出境则诛叶氏曰公始以柔会宋未几复自会于夫钟于阚于谷丘夫钟郕地阚鲁地谷丘宋地也公之求宋亟矣及是复会于虚于皆宋地而公即之公之求宋益亟矣盖自隐以来我之相与为厚为薄者惟宋与郑党郑则伐宋善宋则伐郑至郎之战惧郑之谋己故亟于求宋既而求郑以为武父之盟而成伐宋之役明年再会又明年复会其求于郑者亦如是其急郑适有突之乱知其不足恃乃复从而伐之孰有立国如是而可久者乎暴戾则无亲失道则寡援君子是以知桓之不终也
　　丙戌公会郑伯盟于武父【音斧】
　　郑伯突也东莱吕氏曰突篡位而以君书之不没其实也杜氏曰武父郑地陈留济阳县东北有武父城愚谓鲁桓与宋两盟四会不浃旬而背之以盟郑反覆如是比事而观其义自见义又见隐元年盟于蔑○张氏曰与人交之道忠信诚慤本乎中则有不期合而合者其人非有是心则其相与也不过以利合一旦争小利则相视忽如仇敌然公之会宋而盟郑其离合正如是春秋详书之以见王政不行鲁桓宋庄郑厉皆以篡国而立交相盟会纷纷离合惟利是视烦盟渎信祗以长乱王法之所必诛而不以听者也吕氏曰此年书盟会之数如此见诸侯无王放恣自若多事屡盟民不堪命如此之极也圣人伤之以为世戒后之人君有意于善者其知慎始守约爱民为急以合圣人之意乎
　　丙戌衞侯晋卒
　　孙氏曰丙戌羡文也此盟与卒同日耳经未有一日而再书者义见隐三年宋公卒
　　十有二月及郑师伐宋丁未战于宋
　　内不出主名微者也伐而言战者宋不服而逆战也言战而不言败绩无大胜负也两年之闲六盟会宋冝笃好也一与郑比则连郑伐宋郑突亦忘其立已之私恩而与鲁比此宋不服以至于战残民毒众辠恶极矣义又见隐二年郑伐衞○张氏曰兵法争恨小故不忍愤怒者谓之愤兵鲁桓郑突此役是也书及郑师伐宋辠鲁郑也又书丁未战于宋言鲁郑与宋亟争寻常残民暴骨两辠之也康侯胡氏曰来战者辠在彼战于郎是也往战者辠在内战于宋是也存耕赵氏曰鲁轨弑隐宋冯弑殇郑突篡忽三者皆逆贼周有常刑皆戮余也敢称兵为战见王法之不行也
　　十有三年春二月公会纪侯郑伯己巳及齐侯宋公衞侯燕人战齐师宋师衞师燕师败绩
　　此鲁侯来会纪郑也及者三国及之也燕称人微者也战称爵举重也败称师君存而师败也败绩者败其军功大败也公羊曰其不地于纪也赵氏曰内兵以纪为主外兵以齐为主莘老孙氏曰纪为齐侵削志欲灭之举宋衞燕三国之师往伐之纪于是要鲁郑之君以为之敌愚谓齐吞小国连诸侯以伐纪自取败绩辠不胜诛矣纪不量力又连鲁郑以战虽侥幸一胜卒灭宗社其相从诸侯各逞私忿合党报怨使无辜之民肝脑涂地皆辠也见王政不行诸侯纵恣甚矣杜氏曰衞宣公未葬惠公称侯以接邻国非礼也义又见隐二年郑伐衞○康侯胡氏曰齐为无道恃强陵弱此以纪为主何也彼为无道以加兵于己必有引咎责躬之事礼义辨喻之文犹不得免焉则亦固其封疆效死以守上诉天子下告方伯连帅与隣国之诸侯不如是而愤然与战岂己乱之道乎同力度德动则相时小国雠大国而幸胜焉祸之始也息伐郑而亡郑胜蔡而惧蔡败楚而灭今纪人不度德不量力不征词轻与齐战而为之援者弑君之贼篡国之人也不能保其国自此战始矣
　　三月葬衞宣公
　　义见隐三年葬宋穆公
　　夏大水
　　义见元年○存耕赵氏曰桓元年大水今又大水水天之所生以活人者也大而灾焉隂沴之证也夏见则妨农矣髙氏曰自尧有洪水之患使禹治之禹能疆理天下正其经界有畎有浍有沟有洫有川有遂遂无水患但有其利故年之丰凶一系农力水旱不能为之害或天时久雨则由畎注浍由浍注沟由沟注洫由洫入川由川入遂以次防导入河入江终至于海盖以决而不为灾也或天时久旱则于沟浍川遂之闲逓引其水以为灌溉又得其利焉春秋之时暴君污吏壊其经界使畎浍沟洫之属皆芜而不治于是遇大水而无以决遇大旱而无以溉民为兵战所驱无暇治田亩圣人书大水者上痛禹迹之亡下悼井田之废生民受其患无以极济之也
　　秋七月
　　冬十月
　　十有四年春正月公会郑伯于曹
　　义见隐九年会于防○髙氏曰公与郑伯皆有篡逆之大恶天下所不容今相会于曹曹之容恶可知也
　　无冰
　　谷梁曰时燠也戴氏曰诗曰二之日凿冰冲冲三之日纳于凌隂二之日今之十二月三之日今正月也十二月取冰正月藏之今桓公春无冰无藏冰也去年十二月时燠无冰今年之春无冰可纳春秋于是时而书之愚谓此年正月为公会郑伯于曹而书若无冰则緫系之春耳藏冰出冰俱在其中与僖二年三年书不雨之法同义与成元年二月襄二十八年春书无冰同盖无冰不可系月故也康侯胡氏曰周官凌人之职颁冰于夏固隂沍寒于是乎取其出之也賔食丧祭于是乎用藏之周用之徧然亦理隂阳天地之一事也今燠而无冰则政治纵弛不明之所致也○胡氏曰雨雹冰雪何以悉书天人一理也万物一气也观于隂阳寒暑之变以察其消息盈虚此制治于未乱慎于微之事也毎谨于微然后王德全矣黄氏曰诸家皆以周之正月为今之十一月十一月无冰为灾故书然使果十一月无冰则尚有十二月尤寒冰之有无方于此决未可遽以十一月无冰为灾而先书之也盖至十二月无冰及春正月东风解冻终于无冰则无冰决矣始以灾而书尔
　　夏五郑伯使其弟语来盟【语谷梁作御】
　　杜氏曰不书月阙文叶氏曰经成而后亡也愚谓此及宣七年孙良夫皆称使来盟前定也使其弟见隐七年齐来聘此则盟以伉诸侯甚矣盟见隐元年盟于蔑此则篡贼之合党甚矣○莘老孙氏曰春秋诸侯使其弟来者皆辠其不当使也弟而可使则命而使之可也不命而使之徒曰弟焉辠之也来盟者盟于鲁也春秋主我使自外而至盟者书曰来盟不言其地盟于我之国都也存耕赵氏曰请会矣又请盟焉突盖德轨之排宋而党己也来盟涖盟彼此之辞也
　　秋八月壬申御廪灾乙亥尝【廪刀锦切】
　　公羊曰御廪者粢盛委之所藏也杜氏曰藏公所亲耕以奉粢盛之仓也尝祭名公羊曰秋曰尝愚谓灾者火之也当尝而火其粢盛之藏以桓公平日得辠于天不敬其祖之所致也不知省身改过以荅天谴卒敢腼然草蕞即复祭之甚矣其忽天而慢祖也○存耕赵氏曰御廪之灾在致斋三日之前春秋书之盖以尝之不谨而灾于齐之日也赵氏曰讥不改卜也献可杜氏曰八年书再烝见其渎也此年书御廪灾乙亥尝见其慢也
　　冬十有二月丁巳齐侯禄父卒
　　义见隐三年宋公卒
　　宋人以齐人蔡人衞人陈人伐郑【公羊衞人在蔡人上】叶氏曰伐言以已不能敌假人以为用也愚谓宋怨突之背已又有丁未之战己巳之败绩故用四国之兵以伐郑康侯胡氏曰列国之兵皆统乎天子而敢私用之与私为之用以伐人国大乱之道也义又见隐二年郑伐衞○髙氏曰折之盟陈蔡在焉纪之战齐衞在焉皆与宋同恶者也宋公不道执人之卿易人之君深怨突之背已而自量其力不足以加之于是复以齐蔡衞陈之兵伐郑宋公之辠斯为尤重存耕赵氏曰是搂诸侯以伐诸侯也齐子犹在哀疚相与从宋以兴戎木讷赵氏曰出忽立突者谁欤已立之而已疾之不仁哉宋庄也愚谓宋庄之罪着矣然郑突忘立己之恩结鲁以伐宋以致交怨报复杀戮无辜突真薄德哉
　　十有五年春二月天王使家父来求车
　　家父见八年孙氏曰诸侯贡赋不入周室财用不足也公羊曰王者无求求车非礼也常山刘氏曰世之治也天子命贡赋于天下而无敢不从无有求也诸侯奉贡赋于天子而无敢不恭不至于来求也世乱反此书此以见王室之微而着诸侯之辠也义又见隐三年求赙○叶氏曰天子有赐无求诸侯有贡无与古者邦国九贡车有器贡用有货贡诸侯不贡而伐之正也不能伐之又从而求之器不足而求车用不足而求金以是居人上非所以王天下也献可杜氏曰桓公篡立天子未尝讨之反屡聘之今又有车服之求圣人所以甚之也张氏曰家父为大夫而无所正救奉使侯国自取辱命之辠
　　三月乙未天王崩
　　案此一见鲁桓不奔王丧而会齐僖之葬二见鲁桓以嘉礼会齐侯于艾会宋蔡衞于曹三见诸侯之伐国不已四见桓王崩于此年而葬于六年之后也所为属辞比事为春秋教者皆此类也岂徒记其死生之变而已哉义又见隐三年
　　夏四月己巳葬齐僖公
　　髙氏曰鲁不供天王之丧而会齐僖之葬其颠倒甚矣义又见隐三年葬宋穆公
　　五月郑伯突出奔蔡
　　突书名见十一年郑忽出奔左氏曰祭仲专郑伯患之使其壻雍纠杀之将享诸郊雍姬知之谓其母曰父与夫孰亲其母曰人尽夫也父一而已胡可比也遂告祭仲曰雍氏舍其室而将享子于郊吾惑之以告祭仲杀雍纠尸诸周氏之汪公载以出曰谋及妇人宜其死也夏厉公出奔蔡张氏曰突以庶孽夺嫡固不可以有国又初与权臣比而篡位又为反覆盗贼之计以自取亡○陆氏曰逐君之臣其辠易知也君而见逐其恶甚矣圣人之教在乎端本清源故凡诸侯之奔皆不书所逐之臣而以自奔为名所以警乎人君康侯胡氏曰其説是也夫君实有国而出于臣乃自取焉耳本正而天下之事理矣
　　郑世子忽复归于郑
　　叶氏曰忽何以称世子言子则丧已除言爵则虽逾年而不居位所以别于突而明正也何以言复归凡诸侯出奔言复归诸侯世国者也虽失位不可絶也邦衡胡氏曰复归者既絶于国今始复来已失国之辞也二説相须乃备然本义则不在此存耕赵氏曰突归则忽出突出则忽归突忽之逆顺不难知而出入惟蔡仲之为听权臣擅国命而废置其君举国之人莫之违祭仲之事不可以训也愚谓春秋书此见天王失政而诸侯肆诸侯失权而庶孽乱嫡大夫执国命也
　　许叔入于许
　　杜氏曰许叔庄公弟也愚谓许叔入于许事无可考以书法观之必乘许之乱而谋篡者也夫世子受国于先君誓于天子而后为诸侯许叔弟也乘许之乱窃入而为君辠可知矣
　　公会齐侯于艾【公羊作鄗谷梁作蒿】
　　艾见隐六年髙氏曰鲁尝与齐絶矣自僖公卒襄公新立至是复通好焉而齐襄居丧出会越礼畔道自是与文姜为鸟兽之行而桓公之祸兆于此矣义又见隐九年会于防
　　邾人牟人葛人来朝【牟亡侯切】
　　杜氏曰牟国泰山牟县张氏曰后为登州牟平县杜氏曰葛国在梁国宁陵县东北张氏曰后为拱州宁陵县愚谓言人则三国之臣也三国以臣而行朝礼鲁以弑逆之贼而安受旅朝之仪见当时礼制之大坏矣
　　秋九月郑伯突入于栎
　　称郑伯尝君郑尔称名已奔之君皆无他义也入于栎窃入据邑也公羊曰栎者郑之邑也杜氏曰河南阳翟县张氏曰后属颍昌府左氏曰郑伯因栎人杀檀伯而遂居栎愚谓突以庶孽夺嫡篡位五年天子方伯不治之又不能君而出奔既奔而又窃入据邑终始乱郑举动莫非穿窬之谋春秋直书其事而辠恶自见矣○程子曰郑伯突入于栎突非正也存耕赵氏曰世子复归于郑突入于栎两辞之闲逆顺见矣于栎未得郑也然栎郑之险邑犹制与京也突虽未得国其后卒君郑实由栎而入许氏曰此诗所谓五公子争立兵革不息者也郑乱如此春秋弗志志突入栎而已语曰栎人实使郑子不得其位言国邑之大也忽失其政不能制突使斩郑而居之以生民心此乱根也故君子略其枝叶使谨夫乱之所自生愚案庄二十一年书郑伯突卒则突终复篡位比事而观春秋之时乱可知矣
　　冬十有一月公会宋公衞侯陈侯于袲伐郑【袲余支切公羊作侈】杜氏曰袲宋地在沛国相县西南先行会礼而后伐也左氏曰防于袲谋伐郑将纳厉公也弗克而还未详信否义见隐三年郑伐衞○康侯胡氏曰昭公之与突其是非邪正亦明矣然昭公虽正其才不足以君一国之人复归于郑日以微弱厉公虽篡其智足以结四邻之援既入于栎日以盛强诸侯不顾是非而计其强弱相与连兵动众纳篡国之公子也存耕赵氏曰宋冯前年方以四国之师伐突未几突出忽归又以三国之师纳突冯之无恒心可知矣未详是否
　　十有六年春正月公会宋公蔡侯衞侯于曹
　　左氏曰会于曹谋伐郑也义见隐九年会于防
　　夏四月公会宋公衞侯陈侯蔡侯伐郑
　　黄氏曰冬伐郑纳突未克今再纳突也未详是否义见隐二年郑伐衞○吕氏曰会于曹蔡先衞伐郑衞先蔡盖当时诸侯皆以一切强弱目前利害为先后不复用周班春秋因事纪实以见当时之乱无复礼也王氏曰突之未出也宋欲有所责故尝伐之突之既出宋惧无所得又欲纳之始郑不和鲁尝以郑伐宋及突既出鲁又与宋伐郑反覆皆私也存耕赵氏曰突也冯也轨也均篡贼也背公死党夺攘矫防此风一倡而夺嫡乱国之事相踵于世髙氏曰郑国之乱宋公实为之宋为首恶未详是否
　　秋七月公至自伐郑
　　孙氏曰助篡伐正逾时而返义又见桓二年公至自唐
　　冬城向
　　孙氏曰下言十有一月则城向在十月矣髙氏曰春秋有二向此我之邑木讷赵氏曰隐二年莒所入之向也计其后为莒所灭地在鲁莒境上故城之鲁莒之争自城向始未详孰是义见隐七年城中丘此虽得时然违王制而劳民力故书○存耕赵氏曰郑之伐既疲民于锋镝向之城复役民于畚锸终歳勤动民不得休息黄氏曰左氏曰书时也谓城以冬也自汉儒言三正而杜预谓周之冬今之秋诸家遂一变其説反以为讥非时不知周之改正不过以建子之月行朝飨之礼以示不沿商也天之四时岂可改也哉天岂以周建子而改冬为春也哉
　　十有一月衞侯朔出奔齐
　　左氏曰初衞宣公烝于夷姜生急子属诸右公子为之娶于齐而美公取之生寿及朔属寿于左公子夷姜缢宣姜与公子朔搆急子公使诸齐使盗待诸莘将杀之寿子告之使行不可曰弃父之命恶用子矣有无父之国则可也及行饮以酒寿子载其旌以先盗杀之急子至曰我之求也此何辠请杀我乎又杀之二公子故怨惠公十一月左公子泄右公子职立公子黔牟惠公奔齐愚谓衞朔之奔兆于宣公鸟兽行杀二子之时而成于朔为诸侯之后盖朔之君衞五年矣使能治其国家尚足以盖前人之愆而父丧未葬伐纪伐郑观春秋所书莫非悖乱之事其失国也宜义又见十五年郑突奔蔡○君举陈氏曰此衞人立公子黔牟而后出奔则其但书奔何以为自失国也春秋之法苟其道足以失国虽有篡公子亦以自致之文书之是故衞立黔牟而朔出蔡人立东国而邾出郕人立君而朱儒出书奔而已矣
　　十有七年春正月丙辰公会齐侯纪侯盟于黄
　　杜氏曰黄齐地左氏曰平齐纪也邦衡胡氏曰五年齐郑如纪谋欲袭之十三年纪与齐战齐纪之憾深矣公为黄之会以平之存耕赵氏曰鲁不量己之力不足以敌齐而轻挟纪以为战今不知己之力不足以平齐而轻会齐以为盟义又见隐元年盟于蔑○髙氏曰纪惧齐之见图每为之备而齐人多诈故为此盟示之以不疑俾之弛怠而不我虑是以寻盟既退鲁遂与齐战于奚二年齐遂迁纪之三邑足以知盟之无益而攻伐随之矣
　　二月丙午公及邾仪父盟于趡【趡翠轨切及左氏作会陆氏曰或作及故知误也】
　　杜氏曰趡鲁地义见隐元年盟于蔑○戴氏曰隐公初与邾盟于蔑其后躬自伐邾桓公今与邾盟于趡未数月即与宋衞伐邾
　　夏五月丙午及齐师战于奚【谷梁作郎公羊无夏字阙文也】
　　杜氏曰奚鲁地愚谓齐擅兴师其恶可知矣然鲁遽与战则过矣故髙氏曰二国春方盟会而夏遽交战彼与师而来则鲁宜有以谕之凡战由主人主人服辠则不战矣此书及齐人战于奚又辠鲁也○存耕赵氏曰春盟而夏战盟非信盟战非义战也孙氏曰庄九年及齐师战于干时僖二十二年及邾人战于升陉皆此义也
　　六月丁丑蔡侯封人卒
　　义见隐三年宋公卒
　　秋八月蔡季自陈归于蔡
　　季杜氏曰封人弟即献舞也何氏曰献舞之兄前説近是谷梁曰自陈有奉焉尔愚谓封人有子无子弗可考今据经而论季以弟而倚陈归国是不有天子与先君之命也
　　癸巳葬蔡桓侯
　　杜氏曰三月而葬速义见隐三年葬宋穆公此称本爵为得正但为私諡书耳○王氏曰隐八年经蔡侯考父卒葬称宣公宣十七年蔡侯申卒葬称文公其后书葬皆称公者若葬景公灵公平公昭公唯封人卒葬称桓侯案左氏桓侯而下有哀侯景侯灵侯平侯昭侯盖蔡人諡其君或公或侯两称之耳邦衡胡氏曰生有黜陟没有諡王者柄此以别臣下贤不肖而使人有劝惩也晋侯仇卒于平王之时諡曰文侯以諡加本爵足以知命于天子也是后周益衰诸侯没者不复请諡于王五等壹称公乃臣子之自諡此称侯者亦臣子自諡尔书者见其称公称侯皆臣子私为之也万人杰问蔡桓侯文定以为蔡季之贤知请諡如何朱子曰只是文谈
　　及宋人衞人伐邾
　　莘老孙氏曰邾前年来朝又此年盟于趡今遽帅二国之人伐亲附者所以见会盟无信而朝事不暇强大纵横而弱小见陵也义又见隐二年郑伐衞○张氏曰桓公春与齐邾盟既而皆背之战奚伐邾并见于一年之中反顾前日刑牲诏神玉帛交错如敝屣盖其为人渎信而好盟不仁而佳兵人理灭矣宜其不逾年而见杀于齐也
　　冬十月朔日有食之
　　赵氏曰不书曰或史有阙或传写误义见隐三年
　　十有八年春王正月公会齐侯于泺公与夫人姜氏遂如齐【泺卢笃切又力角切公羊无与字盖阙文】
　　杜氏曰泺水在济南歴城县西北入济公本与夫人俱行至泺公与齐侯行会礼故先书防于泺既会而相随至齐故曰遂左氏曰公将有行遂与姜氏如齐申繻曰女有家男有室无相渎也谓之有礼易此必败公会齐侯于泺遂及文姜如齐齐侯通焉公谪之以告孙氏曰易称女正位乎内男正位乎外男女正天地之大义也今桓公不能内正夫人之位而与之外如强齐以致弑逆宜哉○康侯胡氏曰案齐诗恶鲁桓微弱不能防闲文姜至使淫乱为二国患为乱者齐姜而春秋辠桓公治其本也易曰夫夫妇妇而家道正夫不夫则妇不妇矣干者夫道也以乘御为才坤者妇道也以顺承为事易着于乾坤述其理春秋施于桓公见其用
　　夏四月丙子公薨于齐丁酉公之丧至自齐
　　杀而书薨义同隐公杜氏曰不言戕讳之也谷梁曰其地于外也左氏曰丙子享公使公子彭生乗公公薨于车鲁人告于齐曰寡人畏君之威不敢宁居来修旧好礼成而不反无所归咎恶于诸侯请以彭生除之齐人杀彭生愚谓鲁轨篡弑天子不征诸侯不讨鲁人戴之为君彼自恃其无谁何也于是党乱贼淩小国背盟结怨黩武残民不奔王丧怠忽宗祀成乱取赂俨朝同列身既不正家遂莫齐卒殄于淫妇之祸夫姜氏诸儿之恶不待言而着矣然自作孽者幸免王诛难违乎天矣春秋比书十八年之事而终之以此有以为永鉴哉○张氏曰鲁君见弑有二在内则不书地以存其实在外则不容不书其地而以上下文见之此先与夫人姜氏如齐而明年书夫人孙于齐又庄公不书即位虽不明书齐人戕公而桓公之不得其死已昭然矣盖本国之事书之与他国同则非所以见尊君亲上之意是以桓公见杀不得不讳又当不没其实以示后世之传信故曰婉而成章也愚谓此亦旧史之法仲尼因之云耳
　　秋七月
　　冬十有二月己丑葬我君桓公
　　杜氏曰九月而葬缓也髙氏曰称我君别外丧也称我君而后举諡臣子之敬辞也义同隐三年葬宋穆公○献可杜氏曰礼诸侯薨请于天子大夫卒諡于君大行受大名小行受小名所以惩恶劝善也周衰诸侯变古易常是以外诸侯书葬者九十三内书葬者九岂非谨其礼之失邪












　　春秋本义卷五
<经部,春秋类,春秋本义>
　　钦定四库全书
　　春秋本义卷六　　　　　元　程端学　撰
　　庄公【名同桓公子】
　　元年春王正月
　　义见隐元年○公羊曰公何以不言即位隐之也谷梁曰先君不以道终则子不忍即位也刘氏曰即位授受之道也先君不以道终而子即位是无恩于先君也莘老孙氏曰继弑而不行即位者三庄之继桓桓见弑于齐也闵之继子般般见弑于庆父也僖之继闵闵见弑于庆父也大意已见桓公即位
　　三月夫人孙于齐
　　夫人文姜庄公母也不称姜氏阙文也朴乡吕氏曰前书夫人姜氏遂如齐则今孙于齐者即如齐之姜氏前目后凡也未详信否公羊曰内讳奔谓之孙杜氏曰犹孙让而去康侯胡氏曰桓公之弑姜氏与焉为臣子者义不共戴天矣胡氏曰文姜之恶甚矣臣子虽不能讨王法其可不诛乎愚谓鲁不能讨而纵之奔齐则鲁无臣子庄公无政天王无法姜氏自此淫奔愈无忌惮矣○赵氏曰妇人而有与弑其夫之嫌则子不得母之檀弓曰不为伋也妻者是不为白也母今姜氏失妇道矣子不得以为母臣不得以为君
　　夏单伯逆王姬【逆左氏作送公羊谷梁作逆叶氏曰左氏误作送王姬遂以为王之卿如祭伯然果尔即当书天王使单伯送王姬杜预以为既命鲁为主不言使非是不如公谷得经之正张氏曰筑馆在秋如单伯果以天子大夫送王姬必俟馆成之后方至岂得预书之】
　　伯字也谷梁曰命大夫故不名也张氏曰逆迎也王姬桓王女庄王妹也公羊曰单伯者何吾大夫之命乎天子者也逆之者何使我主之也天子嫁女于诸侯必使同姓诸侯者主之谷梁曰其义不可受于京师也躬君弑于齐使之主婚姻与齐为礼其义固不可受也莘老孙氏曰鲁主王姬之婚且使大夫者逆而为之主常事耳皆不当书而书者桓公见弑于齐仇雠未复而庄公又见在衰绖之中天子乃于此时使之主王姬之婚又与仇雠之国为礼书之以见天王不当使鲁不当受而单伯不当逆也○髙氏曰鲁不能诉于天王已无臣子之道在谅闇之中而修嘉好之礼天下固多同姓之国矣何必在鲁是鲁人黙顺王命防王于不义也张氏曰齐乃寝苫枕戈不可同天之雠而与之主婚见鲁之君臣无复雠之心而三纲至是絶矣愚谓齐襄戕杀鲁桓天王当絶其婚而讨其辠既不能然又使鲁主之周之不能令诸侯也宜哉
　　秋筑王姬之馆于外
　　张氏曰筑馆所以待王姬之舎以俟齐之逆也然鲁主王姬非一前此必有其所今特筑于外者知衰麻哭泣不可杂于吉事故筑于外也然桓公弑于齐未及一年其创钜痛深当百倍于先君正终之日又可以于外为安命国人以筑齐王姬之馆欤春秋所以着其忘父亲雠之辠也○莘老孙氏曰仇雠未复庄公之丧未除而天王遽使鲁主婚天王则已失礼矣为庄公者当辞于天王期于得请而后已于是之时非无同姓之诸侯也非无无丧之邻国也盖庄公未之辞耳君父之雠未复俨然在衰绖之中遽释怨解仇与之为婚姻之主圣人以庄公事君不尽其诚居丧不致其哀忘君父而交仇雠舎衰绖而亲弁冕虽筑馆以示变然不能救其辠也叶氏曰知其不可而为之者也
　　冬十月乙亥陈侯林卒
　　义见隐三年宋公卒
　　王使荣叔来锡桓公命
　　孙氏曰不书天者脱之杜氏曰荣叔周大夫荣氏叔字锡赐也追命桓公襃称其德苏氏曰命之以策也孙氏曰赏以劝善罚以惩恶善不赏恶不罚天下所以乱桓弑逆之人庄王生不能讨死又追锡之则庄王之为天子可知也○赵氏曰宠篡弑以渎三纲也髙氏曰礼诸侯嗣位三年丧毕以士服朝天子天子锡之黼冕圭璧然后归以临其民谓之受命桓以篡弑未尝入朝未尝受命今王命鲁主婚故追锡桓公以宠之且鲁桓已葬矣因鲁之自諡而锡之尤为非礼叶氏曰鲁诸公皆不闻免丧朝王之事而庄公书王使荣叔来锡桓公命文公书天王使凡伯来锡公命成公书天子使召伯来赐公命凡三见桓公未尝朝王受命而追锡之文公未尝终丧朝王而先锡之成公未有功德而加锡之皆有为而书周官典命上公九命侯伯七命子男五命其国家宫室车旗衣服礼仪皆视其命数为节此先王五等诸侯之辨也秦襄公当犬戎之难以兵佐周东迁平王赐之岐以西之地为诸侯受显服其大夫作终南之诗以美之此始封为诸侯者也鲁僖公能遵伯禽之法牧于坰野鲁人尊之季孙行父请命而史克作颂此有功德而加命者也桓文成公皆见于经而僖公独不见何也凡春秋合礼则以为常事不书桓文成公之命皆礼之不宜有也可见春秋之法
　　王姬归于齐
　　康侯胡氏曰鲁主王姬之嫁旧矣在他公时常事不书此独书者以归于齐故也逆于京师馆于外书归于齐而后忘亲释怨之辠着矣
　　齐师迁纪郱鄑郚【郱蒲丁切鄑子斯切郚音吾】
　　杜氏曰齐欲灭纪故徙其三邑之民而取其地郱在东莞临朐县东南郚在朱虚县东南鄑北海都昌县西有訾城康侯胡氏曰以师迁之者见纪民犹足与守而齐人强暴用大众以廹之为已属也愚谓邑者天子所封有故而迁民邑者天子之事也而诸侯僭之况非有辠而欲吞其国乎齐襄之恶大矣○髙氏曰纪与齐乃同姓之国况天子娶后于纪而王姬又归于齐岂无亲亲之爱今乃背黄之盟一举而迁三邑盖自是遂灭纪矣朴乡吕氏曰经之书迁者九而义有二焉有强人而迁之者有欲自迁者若齐师迁纪郱鄑郚宋人迁宿齐人迁阳此强而迁之也邢迁于夷仪衞迁于帝丘许迁于叶于白羽于容城蔡迁于州来此其自欲迁者也凡书迁与书取异取者取其土地尔未若迁其民之酷也迁其民则父子兄弟离散而人失其常居恃众以迁纪之民此圣人所以深疾之欤
　　二年春王二月葬陈庄公
　　义见隐三年葬宋穆公
　　夏公子庆父帅师伐于余丘
　　庆父庄公庶兄共仲也孙氏曰于余丘附庸国东莱吕氏曰夷国也若于越然未详孰是张氏曰庄公是时年才十五庆父得政以制一国之权军政之本既失而权移于下以成异日子般篡弑之祸故春秋详书以讥之戴氏曰孟氏之孽基于此义又见隐二年郑伐衞○许氏曰当庄公初鲁未有以胜齐则当休兵息民蓄德修政以俟有闲舎堂堂之雠国弗图而用师伐于余丘知庄公之无志康侯胡氏曰鲁在春秋中见弑者三君其贼未有不得鲁国之兵权者翚弑隐公庆父弑子般闵公公子遂杀恶及视夫岂一朝一夕之故哉
　　秋七月齐王姬卒
　　公羊曰曷为录焉我主之也檀弓曰齐告王姬之丧鲁庄公为之大功或曰由鲁嫁故为之服姊妹之服孙氏曰庄公忘父之雠既主其嫁又主其卒不子之甚也○康侯胡氏曰王姬何以书比内女为之服也庄公于齐王姬厚矣如不共戴天之念何此所谓不能三年之丧而缌小功之察也莘老孙氏曰鲁与天王同姓天王之女下嫁诸侯者多鲁主之然而十二公二百四十二年之久王姬之归书之最备者齐王姬也单伯之逆筑馆于外王姬之归王姬之卒见于春秋者凡四春秋常事不书而齐王姬之事书之备者所以见庄公尽礼于仇雠而无恩于先君也辠之大则书之备恶之积不可掩也
　　冬十有二月夫人姜氏防齐侯于禚【诸若切公羊作郜】
　　杜氏曰禚齐地左氏曰书奸也愚案周礼司马九伐之法内外乱鸟兽行则灭之齐襄之恶不容诛矣姜氏与弑而淫纵如此则庄公之不能齐家治国王法之不行于天下举可见矣○赵氏曰姜氏齐侯之恶着矣亦所以病公也曰子可以制母乎夫死从子通乎其下况国君乎君者人神之主风教之本也不能正家如正国何若庄公者哀痛以思父诚敬以事母威刑以驭下车马仆从莫不俟命夫人徒往乎夫人之往也则公哀敬之不至威命之不行也朱子曰诗南山雄狐前二章刺襄公居髙位而行邪行后二章刺鲁桓娶妻使之得穷其欲载驱刺文姜乘此车而来会襄公敝笱比庄公不能防闲文姜猗嗟极道庄公威仪技艺之美而不能以礼防闲其母叶氏曰诗言其情春秋着其法
　　乙酉宋公冯卒
　　义见隐三年宋公卒
　　三年春王正月溺会齐师伐衞
　　莘老孙氏曰不言帅师师少也谷梁曰恶其会仇雠而伐同姓义又见隐二年郑伐衞○胡氏曰将纳朔也何以知之桓十六年衞侯朔出奔齐庄五年冬公会齐宋陈蔡伐衞卒纳朔焉
　　夏四月葬宋庄公
　　义见隐三年葬宋穆公
　　五月葬桓王
　　王氏曰缓也天子七月而葬同轨毕至杜氏曰桓公十五年三月王崩七年乃葬故曰缓髙氏曰平王之崩求赙于诸侯然后克葬至于桓王崩七年乃葬者盖承诸侯背叛王师伤败之后力益不足矣圣人书之以着天下臣子之辠黄氏曰周之事势可知
　　秋纪季以酅入于齐【酅户圭切】
　　杜氏曰季纪侯弟酅纪邑在齐国东安平县张氏曰郓州之境左氏曰纪于是乎始判孙氏曰诸侯母弟未命者皆字蔡叔蔡季之类是也酅天子所封非纪季可得而有齐欲并纪季忘兄之亲取兄之邑以事齐其恶可知也○献可杜氏曰古之邦国分授疆土小大相维协和亲此一德以尊天子为之屏翰末世大偪小众暴寡以至灭亡王不能正故春秋详书之
　　冬公次于滑【乎八切公羊谷梁作郎】
　　谷梁曰次者止也杜氏曰滑郑地在陈留襄邑县西北张氏曰或曰滑州也常山刘氏曰诸侯非王命不出境卿大夫国政所属兵师民命所系凡非王命迁延次舎必详录之以正非法○刘氏曰曷为或以事书或不以事书以事书者止之以事者也不以事书者止之不以事者也君举于政师举于义止不以事者乱之道也
　　四年春王二月夫人姜氏享齐侯于祝丘【享公羊谷梁作飨】杜氏曰享食也祝丘鲁地两君相见之礼非夫人所用义又见二年会于禚皆淫乱也享甚矣○康侯胡氏曰享所以训恭俭也两君相见享于庙中礼也牺象不出门嘉乐不野合非两君相见又去其国而享诸侯甚矣戴氏曰甚矣文姜之恶也始焉逊于齐犹有所媿中焉会齐侯已无所惧今焉享齐侯其无忌惮甚矣张氏曰假先王之礼为禽兽之行大乱之道也汉人有云淫乱之渐其变为篡鲁人习之三十余年至子般闵公两君见弑圣人作易以闲有家为家人之始垂训逺矣
　　三月纪伯姬卒
　　孙氏曰纪伯姬隐二年纪裂繻所逆内女也礼诸侯絶傍朞姑姊妹女子嫁于国君者尊与已同则为之服大功九月常事也故内女不卒之此书卒者为夏纪侯大去其国齐侯葬纪伯姬起○胡氏曰内女不卒如郯伯姬纪两伯姬宋两伯姬不书卒惟此伯姬宋伯姬书盖为齐侯葬纪伯姬起文也
　　夏齐侯陈侯郑伯遇于垂
　　义见隐四年遇于清○许氏曰齐与陈郑遇垂盖谋取纪是以纪侯见难而去也未详是否
　　纪侯大去其国
　　常山刘氏曰大者纪侯之名生名之者失地也左氏曰违齐难也孙氏曰齐肆吞噬信不道矣纪侯守天子土有杜稷之重人民之众暗懦龌龊不能死难畏齐强胁弃之而去此其可哉○张氏曰案纪之本末自桓五年书齐郑如纪以至庄之元年三年凡关纪之存亡者一一备书之以见齐郑图纪之浅深有渐而卒成于今年也纪之图存虽其闲不能无失然而困于强暴之凌逼委宗社而去之所以责强大闵小弱而寓兴灭继絶之志于言意之表也愚谓齐襄贪肆残忍辠不胜诛矣然助桀为虐者郑伯也为纪侯者苟能修德任贤养民训兵上下一心固守疆土齐人虽众无能为也书曰大邦畏其力孔子曰能治其国家谁敢侮之乃不务此而求援弱鲁结婚夷王邀战为盟何益于国哉己而纪季先去国势遂分兵未接境委宗社弃人民妻不及葬而为髙士之逃世大夫之去国致伯姬见葬于雠人叔姬寄死于齐境国君死社稷之义安在哉经曰纪侯大去其国圣人恻怛之心虽以悯时王之无政强暴之吞齧然纪侯不能为国之意在其中矣
　　六月乙丑齐侯葬纪伯姬
　　陆氏曰葬者臣子之事非由邻国也齐侯并人之国而礼葬其妻是谓豺狼之行而为妇人之仁也愚谓齐侯之恶显矣然齐兵未至纪侯与其臣子弃殡去国使伯姬葬于雠人之手夫妇之恩臣子之情薄矣哉○康侯胡氏曰齐襄廹逐纪侯使之去国虽其夫人在殡而不及葬然后襄公之辠着矣髙氏曰齐襄以纪侯自去其国非我显灭之故葬伯姬以示己之恩以泯其迹甚矣齐人之诈也存耕赵氏曰不惟纪无臣子亦以病鲁不亲亲也献可杜氏曰春秋之世法度无所禀强暴者恣其贪危亡者无所托纪为齐所灭而伯姬为齐所葬圣人书之恶齐而闵纪也东莱吕氏曰内女不书葬而书葬者三宋共姬纪伯姬与叔姬皆非常也
　　秋七月
　　冬公及齐人狩于禚【禚公羊谷梁作郜】
　　狩见桓四年禚见庄二年孙氏曰父之雠不与共戴天庄公之父亲为齐杀而逺与齐人狩○杜氏曰公越境与微者狩失礼可知存耕赵氏曰狩以奉宗庙教兵守未有入他国而行之者也齐有望诸鲁有大野禚非狩所也康侯胡氏曰庄公于齐无时可通也而与之狩是忘亲释怨非人子矣夫狩者驰骋田猎其为乐下主乎已一为干豆其事上主乎宗庙以为有人心者宜于此焉变矣莘老孙氏曰庄公元年主其婚三年臣会其伐于是又亲与其臣狩盖公不孝而释雠也于此为甚
　　五年春王正月
　　夏夫人姜氏如齐师
　　杜氏曰书奸也戴氏曰齐侯出师在外姜氏往会之故书曰如齐师妇人在兵闲施面目于三军之中岂容以人道责哉愚谓齐侯之恶亦着矣莘老孙氏曰姜氏会齐侯之恶春秋皆据实书之传信后人也或会或享或如师一时之迹不侔而为行之恶则一○康侯胡氏曰曰会曰享犹为之名也至是如齐师羞恶之心亡矣夫人之行不可复制矣春秋书此戒后世谨礼于微虑患于早之意深矣
　　秋郳黎来来朝【郳五兮切公羊作倪黎左氏作犂】
　　公羊曰黎来者何名也其名何微国也常山刘氏曰凡外附庸书名张氏曰案宋仲几云滕薛郳吾役也则郳盖宋之附庸以郳属宋未知信否陆氏曰曹姓子爵挟之后也夷父顔有功于周其子友别封为附庸居于郳曽孙黎来始见春秋数从齐桓尊周室王命为小邾子未详是否杜氏曰东海昌虑县有郳城义见隐十一年滕薛来朝
　　冬公会齐人宋人陈人蔡人伐衞
　　左氏曰伐衞纳惠公也叶氏曰朔虽宣姜所生然诸侯不得再娶则朔不得为嫡子况杀二公子乎义又见隐二年郑伐衞
　　六年春王正月王人子突救衞【正月公羊谷梁作三月】
　　张氏曰王人下士也子突字也莘老孙氏曰衞侯朔谮杀二公子即位数年而见逐于黔牟黔牟在位八年矣去年冬齐帅诸侯之师伐衞而纳朔天王于是使子突救之髙氏曰子突以辞直之师不能胜党恶之诸侯见王命之不行也且王者有征而无救书救以见王室之微矣○贯道王氏曰朔以狗彘之种盗天子土地周公之刑所谓内外乱鸟兽行则灭之者也既失天讨矣及诸侯伐衞纳朔而后出救师吁惜乎其失机也君举陈氏曰救衞无功而后王命益不行于天下矣
　　夏六月衞侯朔入于衞
　　左氏曰衞侯入放公子黔牟于周放甯跪于秦杀左公子泄右公子职乃即位未详信否刘氏曰为诸侯受之君君不命而自取之虽有邻国之助大乱之道也存耕赵氏曰诸侯抗王命其逆可知矣○胡氏曰前年诸侯伐衞今年卒纳朔天子不克救朔卒为诸侯所纳公与诸侯之辠不容诛矣孙氏曰天子之威命尽矣
　　秋公至自伐衞
　　义见桓二年公至自唐此又见俟纳朔而后归也○存耕赵氏曰老师三时而朔卒入逾四时而告成事庄公之行十有九其致者五三至自齐以求婚于雠非所以告庙也一至自伐戎以逺伐戎也今至自伐衞以抗王命也胡氏曰凡公行一百七十三至者八十二悉书之烦不胜书止是出入逾时或衅深恶重即书此书者衅深恶重也
　　螟
　　义见隐五年
　　冬齐人来归衞俘【芳夫切公羊谷梁作宝】
　　俘军所获也张氏曰衞俘衞朔所赂诸侯之货宝齐人首恶故主衞之赂而分于党恶助乱之国邦衡胡氏曰诸侯逆王而纳朔志乃在于衞俘盖志于利则叛其君矣春秋书齐人归俘以见诸侯之逆王命盖本志于利也○康侯胡氏曰言归衞俘则知四国皆受朔之赂矣夫以弟弑兄臣弑君篡居其位上逆天王之命人理所不容矣彼诸侯者岂其弗察而援之甚力则未有以验其丧心失志迷惑之端也及书齐人归俘然后知其有欲货之心而后动于恶也世变道微暴行交作徇于货宝贿赂公行使君臣父子兄弟终去仁义怀利以相与不至于篡弑攘夺则不厌也春秋书此垂戒明矣愚谓先书公会齐宋陈蔡伐衞次书王人救衞次书衞朔入衞次书公至自伐衞及此又书齐来归俘属辞比事虽无有传其事岂不显乎其恶岂不着乎
　　七年春夫人姜氏会齐侯于防
　　杜氏曰防见隐九年义见庄二年会于禚○莘老孙氏曰姜氏齐侯辠均恶等
　　夏四月辛卯夜恒星不见夜中星陨如雨【见贤徧切夜谷梁作昔陆氏曰非也陨公羊作霣】
　　夜初昏以后也夜中夜半也公羊曰恒星者列星也孙氏曰星之常见者也星陨如雨谓陨坠者众也啖氏曰奔流如雨之多也康侯胡氏曰人事感于下则天变应于上前此者五国连衡旅拒王命后此者齐桓晋文更伯中国政归盟主王室遂虚其为法度废絶威信陵迟之象着矣○戴氏曰天者积气所为日月星辰丽焉故常与是气流转于其闲今星陨之多如雨则气之消散可知吕氏曰恒星不见星陨如雨变异之极而当世君臣莫能自省日趋于乱先王之道不复行于世矣尧舜禹汤文武之泽不复被于生民矣变异之极岂徒然哉
　　秋大水无麦苗
　　大水见桓元年黄氏曰麦苗麦之苗也凡植物始生曰苗康侯胡氏曰书大水畏天灾也无麦苗重民命也畏天灾重民命见王者之心矣忽天灾而不惧轻民命而不图国之亡无日矣○黄氏曰案经文本明白天时无可改之理周虽建子无改夏为秋之事春秋所谓秋即今之秋麦种于秋始种为苗秋有大水故无麦苗耳家氏曰中原之地种麦最早故月令仲秋劝种麦是岁以大水之故种麦失时或已种而为水所溺故曰无麦苗非谓己熟之麦也
　　冬夫人姜氏会齐侯于谷
　　杜氏曰谷齐地济北谷城县张氏曰后属郓州东阿县义见二年会于禚○康侯胡氏曰初会于禚次享于祝丘又次如齐师又一岁而再会焉其为恶益逺矣明年无知弑诸儿其祸淫之明验也
　　八年春王正月师次于郎以俟陈人蔡人
　　谷梁曰次止也俟待也杜氏曰期共伐郕陈蔡不至故驻师于郎以待之张氏曰不由王命妄兴师众久次于外期会莫应也○莘老孙氏曰郕与鲁为同姓之国庄公无亲亲之恩率诸侯以伐之春次于郎以俟陈蔡我俟之也及齐师以围之我约之也其为志者皆我也所以见内之辠也
　　甲午治兵【治公羊作祠陆氏曰非也周礼有治兵】
　　康侯胡氏曰此治兵于郎也俟而不至暴师露众役久不用则有失伍离次逃亡溃散之虞复申明军法以整齐之讥黩武也张氏曰将以训齐其众而不知师出以律已失治兵之本矣虽欲治之其将能乎○刘氏曰出曰治兵入曰振旅是以秋治兵春振旅今鲁以春治兵非其时矣又曰鲁先出兵而后治治又非其常地愚谓有文事者必有武备故治兵于闲暇之时而用之于不得已之际则师出以律矣今庄公轻次于外俟陈蔡而不应蹭蹬无聊众心离贰然后治之末矣
　　夏师及齐师围郕郕降于齐师【降户江切郕公羊作成】
　　康侯胡氏曰书及齐师者亲仇雠也围郕者伐同姓也郕降于齐师者伐国无义而不能服也于是庄公之恶着矣○张氏曰鲁与郕皆文王之昭盖同姓兄弟之当亲者庄公忘亲而志于取郕始择易制之陈蔡与之同事而陈蔡不来然后不得已而邀齐以围之所以郕不服鲁而宁降于齐春秋直书以见其从雠而贪利资人以虐小二国同役而不同心敌遂得以闲之鲁师之出大无功也
　　秋师还
　　崔氏曰歴三时而师还春秋所以始终其事而见其恶○索隐曰三时暴兵于外不修民政而夺其农时圣人因而书之以志庄公不臣之罪为后世黩武之戒常山刘氏曰春秋之世用师多矣未有所书如此之详者何则庄公此师尤为非义上既不用天王之命无故而兴师自正月次于郎以俟陈蔡而陈蔡不至可谓无名矣甲午治兵可谓黩武矣夏师及齐师围郕郕又降于齐可谓无义矣歴三时而师还可谓害民矣夫逆天道亲仇雠围同姓民力与国不信伐国不服故圣人备书之
　　冬十有一月癸未齐无知弑其君诸儿
　　无知不氏与州吁同左氏曰齐侯使连称管至父戍葵丘瓜时而往曰及瓜而代期戍公问不至请代弗许故谋作乱僖公之母弟曰夷仲年生公孙无知有宠于僖公衣服礼秩如适襄公绌之二人因之以作乱连称有从妹在公宫无宠使闲公曰捷吾以女为夫人齐侯游于姑棼遂田于贝丘见大豕从者曰公子彭生也公怒曰彭生敢见射之豕人立而啼公惧坠于车伤足丧屦反诛屦于徒人费弗得鞭之见血走出遇贼于门劫而束之费曰我奚御哉袒而示之背信之费请先入伏公而出鬬死于门中石之纷如死于阶下遂入杀孟阳于牀曰非君也不类见公之足于户下遂弑之而立无知初襄公立无常鲍叔牙曰君使民慢乱将作矣奉公子小白出奔莒乱作管夷吾召忽奉公子纠来奔张氏曰齐襄之见弑以祸本言之则无知之配嫡己积渐于僖公之时而襄公之恶积不可掩如抗王伐衞杀鲁桓公色荒禽荒昵比小人考襄公即位以至于今春秋所书齐事无一非亡国戕身之媒以至祸发萧墙身殱贼手所谓积不善之余殃者也义又见隐四年衞州吁事○存耕赵氏曰连称之徒盗贼之靡者因无知以作乱君弑而无知为君则主弑者无知也
　　九年春齐人杀无知
　　义见隐四年衞人杀州吁○东莱吕氏曰无知逾年不称爵盖弑君之贼尔若不以罪讨则亦不以讨贼之辞加之犹谓之大夫如里克者是已蔡世子般则楚子诱而杀之齐商人则齐人弑而讨之不以其罪故不加以讨贼之辞
　　公及齐大夫盟于蔇【其器切公羊谷梁作暨】
　　大夫无名氏众大夫也左氏公谷曰齐无君也杜氏曰蔇鲁地琅邪缯县北有蔇亭张氏曰后为沂州承县谷梁曰盟纳子纠也赵氏曰纳雠人之子损礼而盟大夫义又见隐元年盟于蔑○康侯胡氏曰德有轻重怨有浅深怨莫甚于父母之仇而德莫重于安定其国家而图其后嗣也有父之雠而不知怨乃欲以重德报之则人伦废天理灭矣然则如之何以直报怨以德报德
　　夏公伐齐纳子纠齐小白入于齐【公羊谷梁无子字】
　　子纠小白皆襄公庶子孙氏曰小白弟也左氏曰公伐齐纳子纠桓公自莒先入杜氏曰二公子各有党故虽盟而迎子纠当须伐乃得入又出在小白之后公羊曰其言入何篡辞也邦衡胡氏曰齐不受子纠而公必纳之故先书公伐齐见齐不受子纠也次书纳纠见公党仇人之子也齐小白曷书入盖子纠称子当立也小白不称子不当立也不当立则为篡○存耕赵氏曰鲁庄之伐齐似矣惜乎其以纳纠也使移此以为复雠之师鲁其庶乎春秋书其故以其非雠齐而德齐也莘老孙氏曰庄公忘君父之大雠伐齐而纳雠人之子书曰纳者不宜纳也公子纠虽非嫡长而桓公之庶兄庄公纳之虽不得于义而宜嗣齐襄而为君者惟纠焉故曰子纠书纳者见庄公纳之之辠书子纠者言其宜为齐君
　　秋七月丁酉葬齐襄公
　　杜氏曰九月乃葬乱故义见隐三年葬宋穆公
　　八月庚申及齐师战于干时我师败绩
　　此战公也不言公者蒙上公伐齐之文耳杜氏曰干时齐地时水在乐安界岐流旱则竭涸故曰干时左氏曰公丧戎路传乗而归秦子梁子以公旗避于下道是以皆止莘老孙氏曰齐为仇雠之国无时而通庄公受纠之来奔志欲纳之已盟其大夫伐齐而纳纠矣而小白先之既忘其雠矣又不量力而与齐战焉至于师徒崩丧而纠不免于死为庄公者其辠如何也○吕氏曰书我师败绩则凡例谓内不言败者缪矣春秋无义战凡相侵伐皆圣人所辠曽不是讳而讳败乎
　　九月齐人取子纠杀之
　　齐人取子纠杀之者齐人取之于鲁而杀之也孙氏曰子纠当立桓公争国取而杀之甚矣所以重桓公之篡也○康侯胡氏曰仁人之于兄弟不藏怒不宿怨亲爱之而已矣纠虽争立越在他国置而勿问可也齐必杀之然后快于心其不仁亦甚矣后世以传让为名而取国者必杀其主以为一人心防后患意与此同流毒岂不逺哉孟子曰五霸三王之辠人也仲尼之徒无道桓文之事者存耕赵氏曰小白不能容纠于鲁必置之死小白辠也庄公欲纳纠使齐得取而杀之庄公亦辠也经书之见小白器量之不宏病鲁之无主而与之杀也愚闻之邵子曰五伯者功之首辠之魁也功过不相掩先定五伯之功过而学春秋则大意立矣桓公入齐首杀子纠絶灭天伦辠之尤大者也其与王者行一不义杀一不辜而得天下不为者异矣此后凡伯者之事必辨其功过如邵子云
　　冬浚洙【浚苏俊切】
　　公羊曰浚之者何深之也曷为深之畏齐也杜氏曰洙水在鲁城北下合泗康侯胡氏曰固国以保民为本轻用民力妄兴大作邦本一揺虽有长江巨川限带封域洞庭彭蠡河汉之险犹不足凭而况洙乎书浚洙见劳民于守国之末务而不知本为后戒也○莘老孙氏曰春秋之义凡兴作书之皆辠










　　春秋本义卷六
　　钦定四库全书
　　春秋本义卷七　　　　　元　程端学　撰
　　庄公
　　十年春王正月公败齐师于长勺【上酌切】
　　不书伐而书败某师书法与隐十年公败宋师于菅同后不复解杜氏曰长勺鲁地左氏曰齐师伐我公将战曹刿请见其乡人曰肉食者谋之又何闲焉刿曰肉食者鄙未能逺谋乃入见问何以战公曰衣食所安弗敢专也必以分人对曰小惠未徧民弗从也公曰牺牲玉帛弗敢加也必以信对曰小信未孚神弗福也公曰小大之狱虽不能察必以情对曰忠之属也可以一战战则请从公与之乘战于长勺公将鼓之刿曰未可齐人三鼔刿曰可矣齐师败绩公将驰之刿曰未可下视其辙登轼而望之曰可矣遂逐齐师既克公问其故对曰夫战勇气也一鼓作气再而衰三而竭彼竭我盈故克之夫大国难测也惧有伏焉吾视其辙乱望其旗靡故逐之未详信否存耕赵氏曰小白报干时之役也鲁师败矣子纠杀矣亦可以已乎愚谓鲁亦有以召之其幸而胜不足论也义又见隐二年郑伐衞
　　二月公侵宋
　　侵者侵其疆界也康侯胡氏曰诗曰侵自阮疆书曰侵于之疆是也髙氏曰公既败齐师又乘胜加兵于宋非义之甚也愚谓诸侯无王命而声辠致讨辠也况无王命以侵人之国残民黩武不容诛矣义与隐二年郑伐衞同○谷梁曰深其怨于齐又退侵宋以众其敌恶之贯道王氏曰所以啓次郎之师也春秋书侵五十八
　　三月宋人迁宿
　　迁国者夺其地利形势而徙其国都于他所或又以为附庸也不言迁于某地者叶氏曰以迁人为辠义不在地也宿见隐元年孙氏曰宿微国天子封之宋人迁之其恶可知也义又见元年齐迁纪郱鄑郚此则迁国甚矣○康侯胡氏曰迁宿者宿非欲迁为宋人之所迁也懐土常物之大情迁国重事也虽违害就利去危即安犹或恐沈于众不肯率从而况廹于横逆非其所欲弃久宅之田里刈新徙之蓬藋道途之勤营筑之劳起怨咨伤和气岂不恻然有隐乎肆行莫之顾也其不仁亦甚矣凡书迁恶自见矣
　　夏六月齐师宋师次于郎公败宋师于乘丘
　　杜氏曰乘丘鲁地张氏曰兴仁府乘氏县愚案齐宋之师次于郎而独败宋师于乘丘岂宋师先进于乘丘邪左氏曰齐师宋师次于郎公子偃曰宋师不整可败也宋败齐必还请击之大败宋师于乘丘齐师乃还常山刘氏曰二国扬兵驻师而不名所伐欲闚利乘便快攻取之意鲁又不能推忠信奉文告以止齐宋之师而覆败其军次者不以义胜者不以道交讥之也义又见隐二年郑伐衞○献可杜氏曰公不能复雠而反纳子纠以啓齐之寇又侵宋以众其敌致二国同次于郎公虽败宋不足为美
　　秋九月荆败蔡师于莘以蔡侯献舞归
　　杜氏曰荆楚本号后改为楚莘蔡地张氏曰成王初封熊绎于丹阳江陵之枝江县也自荆子熊通侵伐汉东诸侯其国始大僭号称王今其子熊赀始败蔡浸内侵矣左氏曰蔡哀侯娶于陈息侯亦娶焉息妫将归过蔡蔡侯曰吾姨也止而见之弗賔息侯闻之怒使谓楚文王曰伐我吾求救于蔡而伐之楚子从之未详信否张氏曰于此见王政不行楚尽汉阳诸姬之始陈氏曰春秋书之见王室之不匡也后仿此髙氏曰诸侯死社稷正也逃之辠也虏贱甚矣义又见隐七年戎伐凡伯○愚案隐公会戎盟戎致凡伯见伐戎祸稍息而狄伐邢卫荆楚伐蔡皆由王法大壊诸侯自相侵伐列国势分中外莫辨故荆楚内侵而近者首被其祸不可复制春秋之末渐主夏盟楚衰而吴继之吴衰而越继之蛮夷之盛至于越而春秋终矣王纲尽矣故君子常防患于未然而春秋比书其本末为履霜之戒也
　　冬十月齐师灭谭谭子奔莒【谭徒南切公羊作十一月】
　　杜氏曰谭国在济南平陵县西南张氏曰在济南府歴城县灭者夷其社稷覆宗絶祀也公羊曰何以不言出国已灭矣无所出也愚谓不名阙文也存耕赵氏曰谭虽小国先王所封王封之惟王灭之亦必当其辠也小白亦诸侯也可灭之乎胡氏曰言奔莒不死社稷也○陈氏曰书灭始于此春秋之际灭国三十六五伯为之也微桓公则灭国之祸不接迹于天下薛氏曰五伯桓公为盛威陵诸侯以图伯功首灭天子之建侯以肆威耳儒者之不道也宜哉
　　十有一年春王正月
　　夏五月戊寅公败宋师于鄑【子斯切】
　　杜氏曰鄑鲁地愚谓齐迁纪鄑邑当为纪地岂偶同名邪左氏曰宋为乘丘之役故侵我公御之败诸鄑存耕赵氏曰宋报复之师也屡役不胜可以已矣庄公以兵始祸屡胜邻国能无悔乎义又见隐二年郑伐衞○胡氏曰二年之中三败齐宋之师以深其怨
　　秋宋大水
　　康侯胡氏曰凡外灾告则书东莱吕氏曰其显然为众所知者亦不待告也义见桓元年○康侯胡氏曰凡志灾见春秋有谨天戒恤民隐之心东莱吕氏曰春秋之世灾异多矣圣人不能尽书取其一二甚者以为后世戒
　　冬王姬归于齐
　　刘氏曰我主之也孙氏曰羣公受命主王姬者多矣唯元年与此年书者恶公忘父之雠再与齐接婚也○邦衡胡氏曰婚姻之道不正其始则终必乱齐再娶王姬婚姻不正莫甚焉非惟恶公忘雠而主婚亦以志小白篡立王不能正反荐女以结之也存耕赵氏曰二姬皆庄王女一为姑一为妇非伦也未详是否
　　十有二年春王三月纪叔姬归于酅
　　叔姬即隐七年归于纪者也孙氏曰伯姬之媵也酅纪季以入齐之邑也啖氏曰称纪言纪之妇也宋氏曰国灭夫死托身雠国书归不当归也○献可杜氏曰纪侯去国则叔姬归父母之国可也愚谓国君死社稷其兄弟臣妾可知也纪国既亡叔姬死之可也而归依于叛兄之叔失节甚矣孙氏曰归于酅者归于季也归者嫁辞以伯姬之媵而归于季非其所归乱也未详是否
　　夏四月
　　秋八月甲午宋万弑其君捷及其大夫仇牧【捷公羊作接】张氏曰万南宫长万多力之士捷闵公名也左氏曰乘丘之役公以金仆姑射南宫长万公右歂孙生搏之宋人请之宋公靳之曰始吾敬子今子鲁囚也吾弗敬子矣病之秋宋万弑闵公于蒙泽遇仇牧于门批而杀之遇太宰督于东宫之西又杀之立子游公羊曰万尝与庄公战获乎庄公庄公归散舎诸宫中数日然后归之反为大夫于宋与闵公博妇人皆在侧万曰甚矣鲁侯之淑鲁侯之美也天下诸侯宜为君者唯鲁侯尔闵公矜此妇人妬其言顾曰此虏也尔虏焉故鲁侯之美恶乎至万怒搏闵公絶其脰仇牧闻君弑趋而至遇之于门手劒而叱之万臂摋仇牧碎其首齿着乎门阖孙氏曰及其大夫仇牧甚之也刘氏曰仇牧之智则未仇牧之忠则尽矣疾其疾而忘其力忧其忧而忘其生仇牧可谓不畏强御矣愚谓弑君之贼恶极辠大矣然宋湣逆王命纳衞朔逼迁宿国次师取败狎近宋万皆足以杀其身者也义又见桓二年宋督事○莘老孙氏曰春秋死难之臣三人而已孔子书之无异文孔子曰以道事君不可则止又曰既明且哲以保其身事君而至于杀身君子不为也事君之日久则君必信我而言必用也道不行言不信犹在其位苟禄也苟禄而事君固位而见杀孔子又何取乎三人者之谓善乃孔子为不能死者设耳非孔子之所谓善也
　　冬十月宋万出奔陈
　　孙氏曰弑君之贼当急讨之万八月弑湣公十月出奔宋之臣子缓不讨贼若此常山刘氏曰弑君叛国凡民罔不憝况均诸侯哉书所奔之国则受之之辠亦自见也
　　十有三年春齐侯宋人陈人蔡人邾人会于北杏【齐侯谷梁作齐人】
　　杜氏曰北杏齐地莘老孙氏曰齐侯称爵而诸侯皆称人者齐桓将伯诸侯未甚尊之但遣其臣往尔然齐方求诸侯亦不卑之而与之会也黄氏曰衣裳之会十有一北杏实为之首自周东迁诸侯纷纷若鬭兽今而后知尊周室矣故孔子曰九合诸侯一匡天下民到于今受其赐胡氏曰桓公徒有尊周之名无尊周之实观其贪土地之广恃甲兵之众强制诸侯约之以会要之以盟临之以兵其有不循者小则侵之伐之甚则执之灭之其实假尊周之名以自封殖耳孙氏曰案周礼九命作伯得专征诸侯若五伯者皆非命伯故孟子曰三王之辠人也愚案伯者之功过如此义又见隐九年会于防○孙氏曰二十七年王使召伯赐齐侯命僖二十八年内史叔兴父策命晋侯为侯伯此乱世之事非盛王意也康侯胡氏曰春秋之世以诸侯而主天下会盟之政自北杏始愚谓齐桓晋文盟会侵伐若有异于其他诸侯合党报复贪利黩武之为然其相去盖一闲耳孔子曰天下有道礼乐征伐自天子出天下无道礼乐征伐自诸侯出桓文既非命伯又不请命于天子其所令于诸侯者不过假大义以济私欲三王之道其名似存其实己去春秋一切书之为后世鉴所谓其事则齐桓晋文其义则丘窃取之者也盖自孟子而下知其意者惟董子焉故曰正其义不谋其利明其道不计其功或者乃谓圣人与之而无讥往往为説较伯业之大小而不及圣人之所指则误矣故愚于桓文之会盟侵伐一切书之曰义见某年某事明其与其他诸侯之不甚相逺也若其事之近义者则各着其説于本文之下盖孟子所谓彼善于此邵子所谓功过不相揜者在读者详焉
　　夏六月齐人灭遂
　　谷梁曰遂微国也存耕赵氏曰舜之后也杜氏曰遂国在济北蛇丘县东北髙氏曰北杏之会诸侯尚有未服者桓公于是灭遂以示威义见十年齐灭谭而此又为十七年齐人殱于遂起文也○王氏曰桓公图伯未为诸侯所附当崇礼义以懐来之而乃伐鲁灭谭今又灭遂皆强力以报私憾张氏曰于此见其已亡恻隐之心故凡其合于仁者孟子皆以为假
　　秋七月
　　冬公会齐侯盟于柯【古何切】
　　杜氏曰此柯济北东阿齐之阿邑张氏曰东平府东阿县左氏曰始及齐平也张氏曰庄公自齐桓入国屡与之战虽一再胜而齐方修军政以图伯鲁有见伐之虞至此始及齐平齐桓亦知鲁未可取故不复以用于谭遂者待鲁亦足以见桓公屈意和鲁皆伯术也愚案伯者之盟诸侯始此但此则离盟耳义又见隐元年盟于蔑
　　十有四年春齐人陈人曹人伐宋夏单伯防伐宋康侯胡氏曰称人者将卑师少也刘氏曰伐宋之时鲁本不与谋后闻乃遣大夫往耳左氏曰宋人背北杏之防春诸侯伐宋取成于宋而还程子曰齐自管仲为政庄十一年而后未尝兴大众也其赋于诸侯亦寡矣终管仲之身息养天下厚矣至于秦晋使之不竞而已不强致也是以功卑而易成邦衡胡氏曰齐桓非天王命而专伐亦春秋之所恶也孟子曰天子讨而不伐五伯搂诸侯以伐诸侯三王之辠人也义又见隐元年郑伐衞○康侯胡氏曰齐盖以节制用兵故能南摧强楚西抑秦晋或以为贬齐称人误矣
　　秋七月荆入蔡
　　义见庄十年荆败蔡师○髙氏曰十年荆败蔡师执其君今又入其国夷狄轻中国如此
　　冬单伯会齐侯宋公衞侯郑伯于鄄【音绢一音真】
　　孙氏曰经以单伯为文者凡盟会公或大夫皆以鲁主其会为文春秋鲁史故也存耕赵氏曰齐序宋上推齐伯也杜氏曰鄄衞地东郡鄄城也张氏曰濮州鄄城县左氏曰宋服故也义见隐九年会于防○胡氏曰夫礼别嫌明微制治于未乱自天子出者也列国之君自相会聚是礼自诸侯出矣以国君而降班以会大夫以大夫而出位以伉诸侯是礼自大夫出矣君若赘旒陪臣执命岂一朝一夕之故哉故易于坤之初六曰驯致其道至坚冰也易言其理春秋见诸行事若合符节可谓深切着明矣
　　十有五年春齐侯宋公陈侯衞侯郑伯会于鄄
　　陈入春秋居衞下今先衞者杜氏曰陈侯介于齐楚之闲为三恪之客齐桓因而进之未详是否左氏曰春复会焉齐始伯也义见隐九年会于防○孙氏曰桓公帅诸侯尊周室其实帅诸侯以尊己假尊王之名以令诸侯约之以会要之以盟临之以威制之以力也莘老孙氏曰齐桓欲成伯业故为鄄之会以帅诸侯然春秋书之与无事而会盟者等尔盖春秋之意以谓齐桓公功则可取而道犹未也春秋王道之极致故桓文之功其辞无襃
　　夏夫人姜氏如齐
　　莘老孙氏曰姜氏但归寜耳然经书之与齐襄之事等者盖妇人以夫家为归一适其夫则终身不返父母没虽兄弟不往所以预为之嫌而防逆乱之将萌也齐柦虽无齐襄之事盖非礼之迹同也姜氏之恶不可胜诛矣然为齐桓者不能无辠张氏曰文姜播恶于齐襄之时桓公欲图伯业则絶之于齐义也以欲求鲁之故而不监覆车之辙岂非未闻行一不义虽得天下不为之法乎此孔门所以不道伯者也○许氏曰鄄之会鲁尚未从齐侯以为未能比近无以示逺务在求好于鲁是以于此受文姜而不逆以昭亲亲而齐鲁之交卒合然礼防一弛则夫人复啓越境之恣而遂有如莒之事
　　秋宋人齐人邾人伐郳【五兮切公羊作儿】
　　范氏曰宋主兵故序齐上也愚谓诸侯亲伐则伯主序宋上今大夫主兵则宋仍序齐上耳左氏曰诸侯为宋伐郳未详信否郳见五年义见隐二年郑伐衞
　　郑人侵宋
　　左氏曰诸侯伐郳郑人闲之而侵宋张氏曰闲诸侯伐郳而侵宋不诚于服齐而背二鄄之会郑之反覆于齐楚之闲盖始于此义又见十年公侵宋
　　冬十月
　　十有六年春王正月
　　夏宋人齐人衞人伐郑
　　宋序齐上与伐郳同左氏曰诸侯伐郑宋故也愚谓郑有辠矣齐桓此伐有名矣惜乎齐桓非受命之伯以王道正之犹有辠也所谓彼善于此者皆此类也义又见隐二年郑伐衞
　　秋荆伐郑
　　义见十年荆败蔡师○莘老孙氏曰前年荆尝入蔡于是又伐郑焉所以见荆蛮之强中国之衰也戴氏曰楚将凭陵中国蔡当其冲首罹其害自郑从幽之盟楚不敢窥郑者十有余年齐桓之力也
　　冬十有二月公会齐侯宋公陈侯衞侯郑伯许男曹伯滑伯滕子同盟于幽【左氏谷梁无公字陈岳氏曰阙文也左氏无曹伯二字】杜氏曰滑国都费河南缑氏县或曰今滑州也幽宋地髙氏曰许男先于滑伯滕子者是时伯主以意升降或诸国自以强弱相上下圣人因书之以见先王之制不复列于当时也刘氏曰同盟者殷同之盟也古者诸侯之于天子春见曰朝夏见曰宗秋见曰觐冬见曰遇时见曰会殷见曰同同盟之礼见于觐礼为坛祀方明方伯临之古者六歳而会十二歳而盟桓非受命之伯假同盟之礼率诸侯以尊天子盖自是始伯也张氏曰古者方岳有同盟以示其考礼修德以尊天子之意桓公至此以诸侯既授以事而伯业定因举是礼约束诸侯尊周以掩其无王命之事与伐楚而举召康公之命相似自此欲制诸侯而胁从之者皆称同盟其无王命假古谊以制与国一也而善恶则各系于其事焉谷梁称桓公未尝有歃血之盟而孟子于葵丘之会亦曰诸侯束牲载书而不歃血夫子所谓桓公九合诸侯不以兵车此盖其衣裳大会之始也扬雄以习乱为春秋不得已而与齐晋盖得春秋之防矣君举陈氏曰王者不作举天下而听命于一邦古未之有也存耕赵氏曰桓公无王命而称伯俨然于列国之上诸侯不知有王也后仿此义又见隐元年盟于蔑○叶氏曰有盟有同盟者周官曰时见曰会殷见曰同又曰时会以发四方之禁殷同以施天下之政二者非诸侯见王之节王合诸侯而见之者也朝觐宗遇以礼见王而已若有征伐以讨不庭则命方伯连帅而诸侯从焉此之谓时会故曰发四方之禁王十二歳一廵狩诸侯会于方岳之下而受命王不廵狩则合诸侯受命于王国此之谓殷同故曰施天下之政小白图伯诸侯之从者日众故假殷同之礼而行焉故此年同盟于幽至二十七年而再同盟歴十有二年用天子殷见之礼也
　　邾子克卒
　　莘老孙氏曰克者仪父之嗣君至是始称子者尝从齐桓会盟侵伐故进之为子也陆氏曰克仪父名齐桓请王命以为诸侯故曰子皆无所考窃谓邾本子爵隐元年称邾仪父者大夫也大意见隐七年滕侯卒
　　十有七年春齐人执郑詹【公羊作瞻】
　　不言何辠执之者义不在辜而在于执也后仿此胡氏曰前年同盟于幽今春执之安用盟邦衡胡氏曰况无王命而专执乎愚谓又为郑詹逃来起文也○康侯胡氏曰恶齐之辞也以责人之心责己则尽道以爱已之心爱人则尽仁张氏曰诸侯不服则修德以来之而执其大夫则小国之从齐者皆出于力不赡而非有心悦诚服之意可见矣
　　夏齐人殱于遂【殱子亷切公羊作瀐】
　　殱者灭之尽也左氏曰齐人灭遂而戍之夏遂因氏颌氏工娄氏须遂氏飨齐戍醉而杀之齐人殱焉啖氏曰不言遂人殱之言齐人自取其灭也○张氏曰案十三年灭遂置戍今乃见殱于亡国之遗民盖絶灭社稷以及其君虑其民之思旧主而以兵力强制之不知彼心不服吾力稍怠必有出于意料之外者盖王者之道贵于兴灭继絶而齐人灭遂不止于杀一不辜而已以至于自殱其众也康侯胡氏曰春秋书此见齐人灭遂恃强陵弱非伐辠吊民之师夫以亡国余民能殱强齐之戍则申胥一身可以存楚楚虽三戸可以亡秦固有是理足为强而不义之戒而弱者亦可以省身而自立矣莘老孙氏曰春秋之义凡自取之者以自取为义齐人为遂所杀非遂人之辠齐自取之尔梁亡非人亡之梁自亡尔郑弃其师非他国败之郑自弃尔殱于遂辠齐之深而悯遂之灭也
　　秋郑詹自齐逃来
　　陆氏曰凡言逃者皆谓义当留而窃去者也康侯胡氏曰逃匹夫之事也詹效匹夫之行遁逃苟免不知命也同盟于幽而鲁首叛盟受其逋逃亏信义矣○邦衡胡氏曰齐桓无王而专执虽曰非义詹为大臣不能守死以纾国患而遁逃苟免非惟身之羞国之羞也刘氏曰讥逃也以为义死制云乎以为不义死道云乎君子不曰幸而免詹自以为有辠邪虽死之可矣自以为无辠邪尚何逃之有詹恐其无辠见杀因逃而苟免不足为大夫
　　冬多麇
　　张氏曰麋鹿之大者鲁所常有多则为异山隂陆氏曰隂盛所感恶气之应也公羊曰记异也○莘老孙氏曰春秋以有为灾则书有有是也以无为异则书无无冰是也至于麋者常有之物不可为异惟其多则书之康侯胡氏曰书此亦禹放龙蛇周公逺犀象之意也
　　十有八年春王三月日有食之
　　存耕赵氏曰不书日与朔旧史失之也义见隐三年○莘老孙氏曰春秋日食有书日书朔者有书日而不书朔者有日与朔皆不书者书日书朔日食正朔旧史之详备孔子因之以传信也日而不朔者食不在朔或在晦或在二日也日朔皆不书者旧史所无孔子阙之以传疑也春秋之闲日食不书朔与日者惟二而已亦足以知旧史所阙者少也愚谓或经成而后阙之亦不可知也
　　夏公追戎于济西
　　杜氏曰戎来侵鲁公逐之于济水之西莘老孙氏曰御戎之道来则拒之去则勿追啖氏曰去社稷逺追戎也
　　秋有【影逼切或作蜮】
　　康侯胡氏曰鲁所无也故以有书陆玑曰短狐也一名射影如鼈三足在江淮水中人在岸上影见水中投人影则射故曰射影或谓含沙射人皮肌其疮如疥公羊曰记异也左氏曰为灾也山隂陆氏曰隂物也麋亦隂物也阳淑消而隂慝长此恶气之应○张氏曰是时文姜为乱其遗毒余患至于哀姜卒成篡弑之祸物类之感天之示人显矣
　　冬十月
　　十有九年春王正月
　　夏四月
　　秋公子结媵陈人之妇于鄄遂及齐侯宋公盟
　　杜氏曰公子结鲁大夫刘氏曰媵者送女也陈人者陈大夫公羊曰大夫无遂事莘老孙氏曰陈人娶姬姓之女鲁使其臣公子结媵之结行至鄄遂盟齐侯宋公是时齐桓方伯而宋又强国公子结不终媵事而欲交欢伯主终之齐宋皆怒陈亦弃好是年之冬三国皆来伐我西鄙由公子结之遂事召之义又见隐元年盟于蔑○啖氏曰凡媵常事不书为公子结遂事起本也东莱吕氏曰凡书大夫遂者四公子遂如京师遂如晋仲孙蔑会晋荀防遂城虎牢季孙宿救台遂入郓与此公子结媵妇遂及齐宋盟也
　　夫人姜氏如莒
　　杜氏曰非父母之国而往书奸莘老孙氏曰妇人无专行之礼故虽父母之国惟父母在得归宁父母没虽兄弟不往况他国乎恶自见矣○张氏曰文姜比年如莒春秋详书盖与诗之变风相应当时一反关睢麟趾之化而中国之俗于是大乱
　　冬齐人宋人陈人伐我西鄙
　　杜氏曰鄙边邑常山刘氏曰诸侯来侵伐不至国都皆书某鄙髙氏曰公之事齐后于诸侯又受郑詹而公子结又以私事取怒焉故齐连陈宋来讨之愚谓齐人搂诸侯以伐诸侯固有辠也然鲁之君臣亦有以召之义又见隐二年郑伐衞○存耕赵氏曰春秋书鲁之被兵逺不及国则言鄙此类是也近国则书其地郎乗丘是也至言伐我则寇深矣
　　二十年春王二月夫人姜氏如莒
　　义见十九年○康侯胡氏曰十五年姜氏如齐至是再如莒而春秋书者礼义天下之防也其禁乱之所由生犹防止水之所自来也衞女嫁于诸侯父母终思归宁而不得故泉水赋许穆公夫人闵衞之亡思归唁其兄而阻于义故载驰作圣人录于国风以训后世使知男女之别自逺于禽兽也今夫人如齐以宁其父母而父母已终以宁其兄弟又义不得宗国犹尔而况如莒乎妇人从人者也夫死从子而庄公失子之道不能防闲其母禁乱之所由生故初会于禚次享于祝丘又次如齐师又次会于防于谷又次如齐如莒又再如莒此以旧防为无所用而废之者也是以至此极观春秋所书之法则知防闲之道也
　　夏齐大灾
　　灾见桓十四年此书大则灾之甚也人事不理则责见于天春秋书之使后世惧天威也惧天威则谨人事矣恶可曰适然而已乎○莘老孙氏曰春秋之时皇极之道汨没不叙而天下灾异不可胜纪故春秋但取其著者书之惟宋齐陈郑三数大国而已盖举近可以明逺记大可以知小也
　　秋七月
　　冬齐人伐戎【谷梁作我】
　　张氏曰戎在徐州之域最近齐鲁故先治之许氏曰戎自春秋之初即见荆乃后起故攘中国之患宜莫先戎真氏曰案大灾之余不知恐惧修省而遽勤兵以伐戎愚谓戎为中国患天子方伯不能治而齐桓伐之中国以宁此其功也然桓非受命之伯不告于王而专伐之此其辠也
　　二十有一年春王正月
　　夏五月辛酉郑伯突卒
　　夹漈郑氏曰厉公也立四年奔而昭公忽入立立二年遇弑而子亹立立一年齐人杀之而子仪立立十四年傅瑕杀之而纳厉公厉公复入七年卒而文公捷立未详信否张氏曰突郑庄公之孽子庄公既卒即夺忽之位而篡之中闲虽为祭仲所逐旋入于栎卒取郑国故论者以为始终能君夫篡弑窃国之人而春秋终始君之且复记其卒于位岂真与之哉所以着小人肆志乱臣贼子得以终于其位王法不行而世之所由乱也义又见隐三年宋公卒
　　秋七月戊戌夫人姜氏薨
　　张氏曰文姜之行恶矣而卒以国君之母宠荣终身一用小君之礼此鲁之祸所以未艾必至于庄公之终两君弑哀姜庆父诛而后鲁乱始息也○黄氏曰文姜之恶极矣春秋终始以夫人之礼书之然则孰谓春秋夺人之爵或至贬及天王哉亦实书其事而善恶自见耳
　　冬十有二月葬郑厉公
　　杜氏曰八月而葬缓慢也义见隐三年葬宋穆公春秋本义卷七
　　钦定四库全书
　　春秋本义卷八　　　　　元　程端学　撰
　　庄公
　　二十有二年春王正月肆大眚【公羊作省】
　　赵氏曰肆放也眚过也孙氏曰肆大眚辠恶无不赦之辞也康侯胡氏曰舜典曰眚灾肆赦易曰君子以赦过宥辠周官司刺掌赦宥之法一宥曰不识再宥曰过失三宥曰遗忘一赦曰孤弱再赦曰老耄三赦曰憃愚未闻肆大眚也大眚皆肆则废天讨亏国典纵有辠虐无辜恶人幸以免矣后有姑息为政数行恩宥惠奸宄贼良民而其獘益滋盖流于此故诸葛孔明曰治世以大徳不可以小惠其为政于蜀军旅数兴而赦不妄下蜀人久而歌思犹周人之思召公也斯得春秋之防矣胡氏曰眚灾肆赦天子之制也辠无大小俱赦诸侯不得行庄公肆大眚乱法易常愚谓肆大眚天子犹不可况诸侯乎○莘老孙氏曰庄公一切放纵奸恶有意于文姜之葬也庄公以文姜尝得罪于鲁而播于齐大恶无道鲁人切齿之深者庄公欲备礼之乃先赦国中以悦人心然后举故正月肆大眚而癸丑文姜愚案此意或有之比事可见然未可以此为本义也
　　癸丑我小君文姜
　　公羊曰文姜庄公之母也愚谓姜氏弑逆滛乱得辠宗庙国人所当诛也而得成礼而鲁之典礼废矣其不从夫諡与七月而乃其细事不暇论也
　　陈人杀其公子御寇【御左氏作御】
　　孙氏曰公子世子母弟也春秋之义非天子不得专杀此讥专杀也是故二百四十二年无天王杀大夫而书诸侯杀大夫者四十七古者诸侯之大夫皆命于天子诸侯不得专也大夫有辠则请于天子诸侯不得专杀也大夫犹不得专杀况世子母弟乎无王甚矣义又见后二十六年曹杀大夫○康侯胡氏曰陈乱无政众人擅杀之也莘老孙氏曰御寇以公子之贵而见杀于国人御寇有辠矣陈之君使公子而见杀焉亦未免乎有辠也愚案后二説从人字上取义未详是否
　　夏五月
　　孙氏曰春秋未有以夏五月首时者此言五月盖五月之下文有脱事尔髙氏曰非五月之下脱简则是误以四月为五月尔
　　秋七月丙申及齐髙傒盟于防
　　及之者内之微者也髙傒齐大夫也木讷赵氏曰谋婚也父雠不报母丧未除而求婚于齐非孝也义又见隠元年盟于蔑
　　冬公如齐纳币
　　孙氏曰案桓六年子同生公十四年即位二十四年如齐逆女三十有七嵗矣不得以时而婚故母丧未终如齐纳币图婚之速也莘老孙氏曰婚礼有六惟亲迎则诸侯自迎于境其他五礼皆使大夫庄公父弑于齐有不同戴天之雠文姜之死在去年七月至是之冬庄公犹在三年之丧也纳币大夫之事也而公亲焉忘君父之雠娶雠人之子又在三年之丧而行大夫之职书公如齐纳币所以见公无恩于母不孝于父无廉耻而纳币一举事而大恶者三也邦衡胡氏曰诸侯非朝王述职而擅越境以纳币无王甚矣不止其丧婚娶雠也
　　二十有三年春公至自齐
　　存耕赵氏曰庄公逾年而后反居丧告朔之礼俱废焉张氏曰庄公忘父雠而娶其女冒母丧而往纳币以此告庙以为有人心者宜于此焉变矣此与他日书至不可同日语也比事属辞示人之意显矣义又见桓二年公至自唐
　　祭叔来聘
　　朴乡吕氏曰祭采地叔字也刘氏曰曷为邑而字天子之下大夫也存耕赵氏曰祭有祭公祭伯祭叔意者叔其弟也犹蔡季许叔之类伯其爵也公其官也未详是否戴氏曰亲来聘鲁祭叔之私交也非有王命故不称使大意同隠元年祭伯来此则聘耳
　　夏公如齐观社
　　朱子曰社者土神左氏曰公如齐观社非礼也曹刿谏曰不可夫礼所以整民也故会以训上下之则制财用之节朝以正班爵之义帅长幼之序征伐以讨其不然诸侯有王王有廵守以大习之非是君不举矣君举必书书而不法后嗣何观愚谓诸侯非王事不出境且诸侯各有其社舍所事而观他国之社巳非礼矣况齐为雠国又有新婚之嫌于此见庄公之弃国政无君父壊礼法忘廉耻纵游观辠具见矣○张氏曰社者古人祀地之名古制惟社事单出里惟为社田国人毕作东迁而后王制渐变祀事不存古意浸为美观襄公二十四年齐社搜军实使客观之其废祀典而夸愚俗兆于今矣外传曹刿曰齐弃太公之法观民于社君为是举而往观之非故业也天子祀上帝诸侯会之受命焉诸侯祀先公卿大夫佐之受命焉不闻诸侯之相会祀也愚案左氏鲁语载曹刿一时之言不同而俱有义故附见焉独观民于社一语未详是否
　　公至自齐
　　庄公非王事出境舍父雠忘亷耻事游观其何以告庙乎义又见桓二年公至自唐
　　荆人来聘
　　陆氏曰非列侯来聘称人君臣同辞啖氏曰言荆来聘则似举州皆来故加人字无他义髙氏曰是时楚頵方弑其君而自立中国不能治而反敢来聘凡受聘必于宗庙之中敬之重之也彼南蛮僣逆之人来聘中国中国当以礼义外之诗谓戎狄是膺荆舒是惩周公方且膺之后世子孙乃受其聘于宗庙之中此中国衰微无礼义之甚也献可杜氏曰书云四夷来王周礼象胥掌其国使亦谓其来王也荆南蛮也亟病中国来聘鲁而録之者惩其非来王来贡以荆蛮而行中国之礼鲁亦不当受其聘也○张氏曰楚自四五年来先加兵于蔡郑而以聘至鲁巳用逺交近攻之术圣人于此书其来聘中庸曰送往迎来嘉善而矜不能此三代柔逺人之道也然于此时以鲁而受楚之聘非有徳以怀来之彼以礼币至亦当审所以待之之术如班彪述汉宣戒边吏之言以为待遇得其情则却敌折冲应对入其数则反为轻欺观春秋书荆人来聘亦可见矣
　　公及齐侯遇于谷萧叔朝公
　　谷见七年杜氏曰萧附庸国张氏曰徐州萧县朴乡吕氏曰叔字也公羊曰其言朝公何于外也髙氏曰婚嫁犹未定故往见齐侯于谷此见公不恤国家之事唯婚姻之务公在糓遇齐侯巳无人君相见之礼萧叔又从而朝之失其所矣遇又见隠四年遇于清朝又见隠十一年滕薛来朝○康侯胡氏曰为礼必当其物与其所而后可以言礼大夫宗妇觌而用币则非其物也萧叔朝公于齐之谷则非其所也嘉礼不野合而朝公于外是委之于野矣故野非其所君子有不受必反之于正而后止此亦春秋拨乱之意也
　　秋丹桓宫楹
　　杜氏曰桓宫桓公庙也楹柱也存耕赵氏曰丹楹施丹雘也左氏曰丹桓宫之楹二十四年刻其桷皆非礼也御孙谏曰臣闻之俭徳之共也侈恶之大也先君有共徳而君纳诸大恶无乃不可乎谷梁曰礼天子诸侯黝垩大夫仓士黈丹楹非礼也髙氏曰庄公不能为桓复雠而反娶其女以奉祭祀故丹楹刻桷以示孝甚矣庄公之行诈也夫宗庙之饰国有彝典而妄肆奢丽加于襧宫乱王制渎先君不恭莫大焉圣人直书其事具文见意
　　冬十有一月曹伯射姑卒
　　义见隠三年宋公卒
　　十有二月甲寅公会齐侯盟于扈
　　杜氏曰扈郑地在荥阳卷县西北孙氏曰谋逆姜氏也公二年之中纳币观社及齐侯遇于谷今又盟于扈甚矣义又见隠元年盟于蔑○叶氏曰小白巳伯矣公复为离盟则非诸侯之政也以图婚于我而固其好焉尔前髙傒为防之盟而后公如齐纳币今齐侯为扈之盟而后公如齐逆女康侯胡氏曰程子曰遇于谷盟于扈皆为要结姻好也传称男子二十而冠冠而列丈夫三十而不娶则非礼矣然天子诸侯十五而冠者以娶必先冠而国不可久无储贰欲人君早有继体故因以为节也鳏者老而无妻之称舜方三十未娶而师锡帝尧巳曰有鳏在下矣妻帝之二女则不告于父母以为告则不得娶而废人之大伦尧亦不告而妻焉其欲及时而无过如此也今庄公生于桓公之六年至是三十有六载矣以世适之正诸侯之贵尚无内主同任社稷之事故庄公越礼不顾如此其急娶夫人奉祭祀为宗庙之主而不以大义裁之至于失时不孝甚矣春秋详书于策为后戒也
　　二十有四年春王三月刻桓宫桷
　　杜氏曰刻镂也桷椽也谷梁曰礼天子之桷斲之砻之加宻石焉诸侯之桷斲之砻之大夫斲之士斲本刻桷非正也夫人所以崇宗庙也取非礼与非正而加之宗庙以饰夫人非正也康侯胡氏曰自常情观之丹楹刻桷疑若小失而春秋详书于策何也桓公见杀于齐则不能复而盛饰其宫夸示仇人之女废人伦悖天道而不知正春秋谨礼于微正后世人主心术者也故详书于策为后鉴也○叶氏曰商人戒肜日曰典祀无丰于昵昵近也夫祀且不可丰而况宗庙之饰乎
　　曹庄公
　　义见隠三年宋穆公
　　夏公如齐逆女秋公至自齐
　　莘老孙氏曰其父见弑于齐而子婚雠女是无恩于父而尽礼于仇雠也公既亲迎于齐当与夫人偕至夫人未至而庄公先还告至于庙春秋志其告庙之实且辠其先夫人而至也义又见桓二年公至自唐○张氏曰诸侯无越境逆女之礼然则庄公无父之雠犹不可以亲至齐廷也况躬君弑于齐而舍宗庙之守往受其女于庙乎昔晋王裒读蓼莪之诗而哀痛终其身庄公思妃偶之合两年之闲三至齐廷而念不及于其父春秋所以详书而诛其心也愚案亲迎之礼见隠二年纪履緰逆女此又见庄公三十七年而始娶其书公至自齐又为姜氏入起也君举陈氏曰春秋之书夫人未有详于此者也
　　八月丁丑夫人姜氏入
　　夫人哀姜也不曰至自齐而曰入者以庄公先至夫人后入故不复言至自齐也孙氏曰公亲迎于齐不俟夫人而至失夫之道也妇人从夫者也夫人不从公而入失妇之道也夫不夫妇不妇非所以奉先公而绍后嗣也不乱何待○康侯胡氏曰昏义以正始为先而公不与夫人皆至姜氏不从公而入巳失夫妇之正弑闵孙邾之乱兆矣庄公越礼逾时娶仇人之女荐舍于宗庙以成好合卒使宗嗣不立弑逆相仍几至亡国故春秋详书其事以着庄公不孝之辠为后戒也愚案先书公至自齐后书八月丁丑夫人姜氏入则公不俟夫人夫人不从公昭然可见春秋属辞比事类多如此
　　戊寅大夫宗妇觌用币
　　胡氏曰大夫宗妇者同宗大夫之妇非谓大夫与宗妇也觌者见夫人也左氏曰哀姜至公使宗妇觌用币非礼也御孙曰男贽大者玉帛小者禽鸟以章物也女贽不过榛栗枣修以告防也今男女同贽是无别也男女之别国之大节也而由夫人乱之无乃不可乎○戴氏曰庄公至是年三十七嵗矣求婚于齐如恐失之亲如齐纳币再嵗而后逆亲如齐逆女既归而后入又使大夫之妻执币以觌违越礼制以为媚恱无所不至甚矣庄公之庸缪也向也桓公娶于齐致文姜之滛乱桓公不免其身今也庄公娶于齐致哀姜之逆乱鲁又几亡其国春秋备书于册辞烦而不杀为万世永戒也
　　大水
　　义见桓元年○戴氏曰庄公即位三十年书大水者三于羣公为最甚
　　冬戎侵曹曹羁出奔陈赤归于曹【羁公羊作羁】
　　存耕赵氏曰此徐州之戎也赵氏曰羁非嫡也康侯胡氏曰赤者曹之庶子愚案逾年之君称爵今羁不称爵未详盖戎侵曹曹羁惧而出奔故赤归而自立耳春秋书此见外域内侵而诸侯不能自存庶孽自立而不复请命于天子也然与郑突之事有间矣○王氏曰宋执祭仲立突而逐忽故先书突而后言忽明郑有君突篡之也今后言赤而先书羁明曹无君赤乃国人所逆耳愚案逆与不逆未可知今以经文观之王氏先后之説庶矣
　　郭公
　　杜氏曰经阙误也莘老孙氏曰郭公之事三传皆无义説公谷为曹赤理又不通案管子载郭亡之事以谓齐桓过郭问父老郭何以亡父老曰善善而恶恶也桓公曰善善而恶恶何至亡父老曰善善而不能用恶恶而不能去郭之所以亡也庄二十四年齐桓巳伯而管夷吾用事但见郭父老而问之不知在何时尔然则郭之事迹亦尝见于传记也春秋书梁亡言梁之自亡也管子载郭亡之迹盖亦曰郭自亡尔公与亡字相近疑经书郭公为郭亡也然疑误之事圣人阙之
　　二十有五年春陈侯使女叔来聘
　　杜氏曰女氏叔字谷梁曰其不名何也天子之命大夫也刘氏曰名也前説近是左氏曰始结陈好也义见七年齐来聘
　　夏五月癸丑卫侯朔卒
　　存耕赵氏曰朔拒王命而君卫竟以卫君卒春秋从而纪焉以着王命不胜党恶也○莘老孙氏曰不书者鲁不往会尔
　　六月辛未朔日有食之鼓用牲于社
　　鼓用牲于社者鼓于社又用牲于社也文十五年左氏曰非礼也日有食之天子不举伐鼓于社诸侯用币于社伐鼓于朝以昭事神训民事君示有等威古之道也叶氏曰天灾有币无牲诸侯而鼓于社僭也用牲于社非礼也○康侯胡氏曰案礼诸侯旅见于天子入门不得终礼者四而日食与焉古者固以是为大变人君所当恐惧修省以荅天意而不敢忽也故夏书曰乃季秋月朔辰弗集于房瞽奏鼓啬夫驰庶人走周官鼓人救日月则诏王鼓大仆凡军旅田役賛王鼓救日月亦如之诸侯用币于社伐鼓于朝退而自责皆恐惧修省以荅天意而不敢忽也然则鼓用牲于社何以书讥不鼓于朝而鼓于社又用牲则非礼矣张氏曰日食隂盛阳微之徴事闗天下固不止为一鲁而诸侯亦有臣民则因天变以自省如洪范五事敬谨于视聴言动思之间一失其正则咎必应之古人应天以实而不以文故髙宗肜日洪范之言乃古人之所先务至如征与周礼鼓人大仆所载乃礼文之末耳一时遭变礼文固不可废然正其本而后末可理也今庄公于充阳之本盖藐然矣鼓何益乎又用牲而欲以物求免书此以见本末之皆失也胡氏曰日食三十六书鼓用牲者三余不言鼓得常也
　　伯姬归于杞
　　存耕赵氏曰伯姬公姊妹也杜预以为公女误矣凡公女伯姬叔姬则加以子字如子叔姬之类公姊妹则但称伯叔如兄弟之辞是年始嫁过时矣愚谓又为二十七年公防伯姬与伯姬来起文也
　　秋大水鼓用牲于社于门
　　杜氏曰门国门也左氏曰鼓用牲于社于门亦非常也凡天灾有币无牲非日月之眚不鼓邦衡胡氏曰未闻大水而用牲者况伐鼓于门乎书者非惟恶为国之非礼恶其不务修政事以消患弭灾而为是区区淫巫瞽史之见也○张氏曰案比年大水隂盛阳微之变极矣庄公若思先王正厥事之意谨内外之防严夫妇之别使隂沴无浸长之渐则后日之祸犹可及止也鼓以充阳之事与后世减膳避寝之礼皆既其文而未必有正厥事之诚意实政也况徒以牲牷饮食求免乎书日食大水用牲等事以见庄公非惟不恐惧修省以正其本而礼文之末亦错矣此鲁之所以乱也
　　冬公子友如陈
　　公子友庄公之母弟即季子也杜氏曰诸鲁出聘皆书如报女叔之聘也存耕赵氏曰大夫出聘自友始春秋书之以着交政之渐且以着三桓之所自始也义又见隠七年齐来聘○莘老孙氏曰大夫之聘必书之于春秋者可以见其往来之国皆于其党而其行多非礼也有以私行者有以强大行者皆非周制聘问之常故谨録之也
　　二十有六年春公伐戎【公羊无春字脱也】
　　戎为中国患诸侯伐之是也故伯禽征徐戎而孔子録之于书然必请命于天子方伯然后行事今庄公擅兴师则无王矣况隠桓之际与戎会盟致有伐凡伯追戎济西之事不能防微杜渐使恃强暴横则劳民动众角力非类春秋书之所以警后世君人者不可不谨其始也义又见二十年齐伐戎
　　夏公至自伐戎
　　义见桓二年公至自唐
　　曹杀其大夫
　　孙氏曰不书名氏者脱之愚谓义在专杀大夫而不系乎名氏虽无名氏义亦着也康侯胡氏曰古者诸侯之卿大夫士命于天子而诸侯不敢专命也其有辠则请于天子而诸侯不敢专杀也及春秋时国无大小卿大夫士皆专命之而不以告于王朝有辠无辠皆专杀之而不以归于司寇无王甚矣五伯三王之辠人而葵丘之会犹曰无专杀大夫故春秋明书于策备天子之禁也后仿此
　　秋公会宋人齐人伐徐【左氏古本无公字公羊谷梁有公字张氏日案齐宋皆卑者内亦当然左氏为正】
　　宋序齐上者宋本公爵齐桓未伯每序齐上既伯乃序齐下今齐宋之大夫伐徐故仍序齐上耳未必宋主兵也徐张氏曰嬴姓国近齐鲁泗洲临淮县是也义见此年伐戎
　　冬十有二月癸亥朔日有食之
　　义见隠三年
　　二十有七年春公会伯姬于洮【徒刀切】
　　杜氏曰洮鲁地薛氏曰洮沟在济州张氏曰济南府是也愚案礼女子巳嫁父母在一嵗一归宁父母没使大夫归宁所以别嫌也伯姬无父母则无可归之理矣而庄公非王事弃国政会伯姬于洮非礼也陆氏曰参讥之公及杞侯伯姬俱失正矣○莘老孙氏曰伯姬前年归杞会公于洮三传皆无滛恶之迹春秋书之与夫人姜氏会齐侯于禚文同而无异者盖妇人无专行之道傅母不至不下堂伯姬无事而会公于洮安知其不为恶传无其事而经书之文同者犯礼之迹无异也戴氏曰夫人会诸侯古无是事也文姜数会齐侯不以为异杞伯姬踵而行之庄公亦安而受之先儒谓伯姬为庄公女非也
　　夏六月公会齐侯宋公陈侯郑伯同盟于幽
　　存耕赵氏曰距前盟十二年用殷同也义见十六年○张氏曰再举同盟之礼以申假令而一诸侯之心也鲁宋陈郑偕至而卫不来故明年伐卫
　　秋公子友如陈原仲
　　原仲称字与单伯同左氏曰原仲季友之旧杜氏曰陈大夫原氏仲字季友违礼会外大夫○康侯胡氏曰公子友私行也人臣之礼无私交大夫非君命不越境春秋端本之书也京师诸夏之表也祭伯以寰内诸侯而来鲁祭叔以王朝大夫而来聘尹氏以天子三公来告其丧诬上行私表不正矣是故季子违王制委国事越境而会其后陈庄子死赴丧于鲁鲁人欲勿哭缪公召县子而问焉曰古者大夫束脩之问不出境虽欲哭焉得而哭诸今之大夫交政于中国虽欲勿哭焉得而勿哭末流可知矣刘氏曰君不行使乎大夫君行使乎大夫内之失正也大夫不交诸侯大夫交诸侯原氏失正也内失正原氏失正季子可以巳矣则是从命也参讥之此说未详是否
　　冬杞伯姬来
　　莘老孙氏曰春秋内女适诸侯者多矣于其归宁未尝曰子某姬来归宁常事不书也伯姬非庄公子义不当归春秋以其归之非礼故书曰杞伯姬来也愚谓公与伯姬春会于洮其冬又来逾礼甚矣而此又为杞伯来朝起文也
　　莒庆来逆叔姬
　　莒庆莒大夫髙氏曰叔姬者伯姬之妹非庄公女也朴乡吕氏曰莒庆自为逆也叔姬何以称字大夫逆则称字为君逆则称女公羊曰此何以书讥大夫越境逆女非礼也董子曰大夫无束脩之餽无诸侯之交越竟逆女纪辠也莘老孙氏曰莒子为君不能制其臣而使之外交诸侯则不君矣莒庆庄公莒子皆有辠也
　　杞伯来朝
　　济川何氏曰杞先代子孙也方东楼公始封之时与微子唘无异得用天子礼乐才入春秋巳失公爵降而曰侯或称伯或称子亦足以知其微弱与桓二年滕称子同愚谓杞伯不朝王而朝鲁巳失礼矣况为伯姬之来而来朝夫既不能闲有家而复以身徇之宜其失礼之中又失礼也义又见隠十一年滕薛来朝
　　公会齐侯于城濮【音卜】
　　杜氏曰城濮卫地义见隠九年会于防
　　二十有八年春王三月甲寅齐人伐卫卫人及齐人战卫人败绩
　　齐卫称人者将卑师少也及卫及之也不地于卫也曰卫人及齐人战者齐人伐卫卫人不服而与齐战也夫齐桓之盟诸侯定伯业虽非至公然以安中国攘夷狄为名则固可与矣十六年卫既与齐同盟二十七年之盟乃背而去之齐之来伐有辞矣卫能引躬自咎则齐当自退乃不反已遂与齐战以至败绩使无辜之民肝脑涂地书曰卫人及齐人战卫辠为大而齐为彼善于此也义又见隠二年郑伐卫
　　夏四月丁未邾子琐卒
　　黄氏曰琐克之子也大意见隠七年滕侯卒
　　秋荆伐郑公会齐人宋人救郑
　　左氏曰楚令尹子元以车六百乘伐郑入于桔柣之门众车入自纯门及逵市县门不发楚言而出子元曰郑有人焉诸侯救郑楚师夜遁郑人将奔桐丘谍告曰楚幕有乌乃止愚谓外裔内侵天子方伯不能治向非齐桓率诸侯以救之则中国被其毒几何其不沦胥于败也此其功也然桓非命伯且不请于王又其所以救郑者不过仗大义为服诸侯计初无恳恻之诚心正孟子所谓非真有者此其过也春秋书之一以见中国衰微荆蛮暴横二以见敝壊之余赖有齐桓之举三以见天子失御方伯失职使诸侯自为礼乐征伐虽粗拯一时之危然王纲之壊至此而极盖圣人忧世之心乐善之诚并行而不相悖皆恻隠流行之实也○黄氏曰楚与中国争郑自此始
　　冬筑郿【公羊谷梁作微】
　　杜氏曰郿鲁下邑筑公羊曰造邑也莘老孙氏曰春秋书筑者七其六皆台囿也邑者惟一处耳今不谓之城而谓之筑言城者城旧邑也言筑者筑新邑也盖台囿无旧新为之者必皆曰筑然则筑郿者新城而为邑也不曰新无旧也不曰城无所因也春秋之法兴作皆书所以重民力谨天时也先书筑郿而下书大无麦禾则公之兴作不量力可知矣愚谓又见其违王制也
　　大无麦禾
　　大无者竭尽之辞冬书大无麦禾者夏悉无麦秋悉无禾至冬而总记之也莘老孙氏曰此书大无麦禾非常无之也无水旱虫螟而大无者嵗不收也举鲁之国无收者焉服防曰隂阳不和土气不养故禾麦不成愚谓政事乖缪则天地变常稼穑不成不可委之于数春秋书之所以戒有国者谨敕人事燮理隂阳而巳又为告籴起文也
　　臧孙辰告籴于齐【辰谷梁作臣】
　　臧孙辰鲁大夫臧文仲哀伯子外传曰文仲以鬯圭与玉磬如齐告籴曰不腆先君之敝器敢告滞积以纾执事齐人归其玉而与之籴卢氏曰一不登而告籴邻国责鲁无储蓄以拟凶灾无恤民忧下之心兵革力役不息以致荒耗又明人君当谨积聚省财用以备凶年也○莘老孙氏曰古之为国必有数嵗之备虽甚丰年民食之者不过四鬴也君取之者不过什一也民之食有节君之取有度则为国三年而余一年之蓄九年而余三年之蓄二十七年而余九年之蓄汤之旱七年尧之水九年而天下无饥者其蓄素具也水旱无常又无蓄以备之则是使民恃天而生也安得为民父母哉庄公在位二十八年虽九年之蓄可具也而于其无事夺民之力使不得尽力于耕耨又驱之战鬭而伤之一年不登告籴于外春秋讥庄公在位之久蓄积无素也
　　二十有九年春新延廏
　　新者彻其旧而一新之也延马廐名国虽无饥用民必在农隙去年大无麦禾告籴于齐上下困乏可知矣今春正当赈给劝耕惠鲜穷困而夺其力伤其财见庄公之无志于救荒而厉民以畜马有国家者知所鉴矣○刘氏曰春秋二百四十二年所兴作修旧多矣不必书也而延廐南门盖微耳何故独书哉又新宫灾鲁公之庙也灾与壊不能不修而经无修之之文雉门及两观灾记新作焉吾以此数者参之修旧不足书其书者皆非礼之制不务公室者也
　　夏郑人侵许
　　髙氏曰许郑邻也诸侯救郑而许不至故侵之张氏曰许与郑世雠也然自盟幽之后不与于齐桓之会郑人侵之或齐之命欤自后许始从中国未详孰是义见庄十年公侵宋
　　秋有蜚【扶味切】
　　蜚者臭恶之虫山海经云蜚如牛白首一目蛭尾行水则竭行草则枯见则有兵疫刘氏曰曰有者所以明其无也公羊曰记异也愚谓此皆人事反常中国正气衰耗故穷裔絶域恶气骎骎入焉有国家者致中和则阳淑长而隂慝消矣此与有同义○刘氏曰鸜鹆不逾济而蜚非中国之物暂而一至故不可言多而言有麋者中国之所有也有之不足异而多则为异故不可言有而言多螽螟者中国所多也多不足怪而为灾则书故不可言多而言灾此制言之体也
　　冬十有二月纪叔姬卒
　　叔姬失节归酅卒非其所也而鲁亦不当卒之又为明年叔姬起文
　　城诸及防
　　杜氏曰诸防皆鲁邑诸城阳诸县张氏曰宻州诸城县县又有故防城言及者别二邑也防见隠九年黄氏曰先诸及防也义见隠七年城中丘此则饥嵗劳民连城二邑甚矣○髙氏曰前年冬筑郿大饥告籴此年新延廐又城诸及防公不恤民而屡兴役无君人之心矣愚谓属辞比事此类是也
　　三十年春王正月
　　夏师次于成【左氏无师字任氏曰当从公谷】
　　张氏曰成鲁地地谱泰山钜平县东南愚谓诸侯非王命不得擅兴师况轻举次止而无所用乎夫兵不得巳而用之今师出无名不惟干犯王法亦使人心涣防必败之势也
　　秋七月齐人降鄣【音章】
　　杜氏曰东平无盐县东北有鄣城张氏曰即东平府须城县常山刘氏曰鄣微弱小国齐肆其强力胁而服之也不书鄣降而曰齐人降鄣者责齐之深也康侯胡氏曰伯者之政以强临弱急事功也故曰五伯三王之辠人也○莘老孙氏曰春秋书降者二降者降服之名也入年郕降于齐师不曰齐师降郕而曰郕降者是时齐鲁之师相会围郕郕不降于鲁而自降齐耳今书齐人降鄣非鄣欲降也齐强降之耳吕氏曰管仲所以相其君者功业可见矣
　　八月癸亥纪叔姬
　　髙氏曰叔姬停殡于酅逾歴九月始克孙氏曰媵而卒者归于酅卒于酅皆非其所也○献可杜氏曰叔姬者纪之媵耳纪既灭则当即归于鲁而又从纪季于酅非礼之甚卒固在于纪季矣
　　九月庚午朔日有食之鼓用牲于社
　　义见二十五年
　　冬公及齐侯遇于鲁济
　　杜氏曰济水歴齐鲁界在齐界为齐济在鲁界为鲁济盖鲁地义见隠四年遇于清
　　齐人伐山戎
　　朴乡吕氏曰山戎北戎也其称人以伐何非有大役也木讷赵氏曰山戎去中国逺在舜之营州古孤竹国之地东距辽北距燕康侯胡氏曰桓公不务徳勤兵逺伐不正王法则将开后世之君劳中国而事开边舍近政而贵逺略因吾民之力争不毛之地其患有不胜言者故以为好武功而不修文徳者之戒也义又见二十年齐伐戎○髙氏曰桓公徒欲耀威武于山戎以夸示逺近耳
　　三十有一年春筑台于郎
　　郎见隠九年何氏曰四方而髙曰台天子有灵台以天地诸侯有时台以四时登髙望逺人情所乐动而无益于民虽乐不为也愚谓春筑则夺农时于郎则非其地从耳目之欲而不恤国事刘氏所谓厉民以自乐者也
　　夏四月薛伯卒
　　薛始称伯见桓二年滕子来朝大意见隠七年滕侯卒
　　筑台于薛
　　杜氏曰薛鲁地义见前○莘老孙氏曰春筑台于郎夏筑台于薛庄公务一身之娱而劳民如此
　　六月齐侯来献戎防
　　孔氏曰献者自下奉上之辞防者胜也战胜而有获献其获无囚而献其功亦称防也左氏曰非礼也凡诸侯有四裔之功则献于王王以警不庭中国则否诸侯不相遗俘莘老孙氏曰齐桓伯者不务徳以绥诸侯而专恃兵革逺以伐戎巳有过矣又以其伐戎之所得夸示诸侯以自矜大因使之威服焉春秋诛齐桓矜功威鲁之辠也张氏曰齐桓恃功而不知礼鲁不当纳之其辠皆可见矣
　　秋筑台于秦
　　杜氏曰东平范县西北有秦亭张氏曰案寰宇记范县属濮州亭尚存谷梁曰不正罢民三时财尽则怨力尽则怼君子危之故谨而志之也张氏曰庄公一嵗筑三台政所谓及是时般乐怠敖者则治国治家之当务荒废多矣此所以逾年身死而萧墙之祸至易世不能定也可不鉴哉义又见前○髙氏曰公比年兴役今又一嵗三时筑台又不在国中之地逺于于郎于薛于秦非所筑而筑既为失矣筑而又筑之抑又甚也管子曰台榭相望者亡国之庑也当是时庆父执政而通乎夫人故数筑台于逺地以为公游观之娱公亦为其所惑而不自知也
　　冬不雨
　　公羊曰记异也存耕赵氏曰隂阳和则为雨不雨气不和也鲁庄勤民力役怨气之所召也愚谓冬不雨不害禾稼而亦书者见圣人燮理隂阳无所不至不但为害稼书也盖致中和则天地自位风雨以时万物生育在其中矣○莘老孙氏曰春秋书不雨者七隂阳不和之异也人物在天地闲皆仰隂阳以生隂阳不和则物必不遂故春秋之法一时不雨则书不以为灾也异之大者不可不记也
　　三十有二年春城小谷
　　范氏曰小谷鲁邑孙氏曰曲阜西北有小谷城义见隠七年城中丘此则饥馑之后屡兴工役伤财害民甚矣○薛氏曰庄公自六年之后大无麦禾无麦苗螟麋蜚相继而有大水者三中君之性尚当少警而公之侈心日起丹楹刻桷告籴而有筑郿之役次年新廏城诸防去年三筑台今春又城小谷平嵗犹曰不可况荐饥而轻用民力乎愚谓此皆属辞比事为后日滛乱弑逆起文也
　　夏宋公齐侯遇于梁丘
　　杜氏曰梁丘在髙平昌邑县西南张氏曰在济州昌邑县愚谓伐国先书主兵会盟先书主会主盟以遇礼见仍以爵为首义见隠四年遇于清
　　秋七月癸巳公子牙卒
　　公子牙庆父同母弟即僖叔也髙氏曰牙卒其子乃公孙兹兹之后则有叔孙得臣叔孙侨如叔孙豹叔孙婼叔孙不敢叔孙州仇皆执鲁国之政者是以谨志其卒愚谓此记三桓之始与季友卒同义皆讥世卿也大意又见隠元年益师卒
　　八月癸亥公薨于路寝
　　谷梁曰路寝正寝也寝疾居正寝正也男子不絶于妇人之手以齐终也愚谓庄公薨于路寝得正矣正则为常事何以书乎为缓葬私諡起文也义又见隠三年宋公卒○赵氏曰庄公正终而嗣祸兴分位不明而闺帷不修也故宗嗣素定之兵权散主之闺闱严饬之小人女子不尸重任贤良受托鼎足交辅则簒弑之祸曷由而至哉
　　冬十月已未子般卒【公羊谷梁作乙未】
　　般庄公子也称子般者因其卒而名也赵氏曰子般子赤以被弑故不书地与隠同子野正卒亦不地疑经阙之左氏曰初公筑台临党氏见孟任从之生子般焉雩讲于梁氏女公子观之圉人荦自墙外与之戯子般怒使鞭之公曰不如杀之是不可鞭荦有力焉子般即位次于党氏共仲使圉人荦贼般于党氏成季奔陈立闵公张氏曰庄公主鲁之社稷而君道不立上不能正其母使出入滛纵配耦不早立是致冢嗣之位不足以自定内失闲家之道而贻身后之患易曰闲有家传曰欲治其国者先齐其家庄公反此使滛乱肆行虽其身免簒弑之祸而及其二子春秋自夫人孙齐以来三十年间备载庄公内治之失而终之以此所以辠其为风教之本而不免于首恶也
　　公子庆父如齐
　　刘氏曰庆父虽杀子般未敢便取其国利闵公之幼而立焉其如齐直告立君也愚谓亦恐齐之见讨故结纳其君臣耳啖氏曰书公子庆父如齐见臣子之辠也此言弑君之贼臣子不能讨之又非逐之而去明书如齐以见其辠陆氏曰齐为伯主而不能讨又许其来恶可知也○康侯胡氏曰子般之卒庆父弑也庄公幼年即位专以兵权授之庆父嵗月既久威行中外其流至此故于余丘而书庆父帅师以志得兵之始而卒书公薨子般卒庆父如齐以见其出入自如无敢讨之者其垂戒之义明且逺矣
　　狄伐邢
　　存耕赵氏曰此北狄也邢姬姓周公之杜氏曰国在广平襄国县张氏曰即邢州龙冈县莘老孙氏曰春秋之时周室既卑邢为同姓之国而伐于狄书之所以见诸姬之失序而狄人之盛强也王政不行简书莫畏于狄人何责哉高氏曰此为齐人救邢而书亦见中国之衰也义又见隠七年戎伐凡伯○贯道王氏曰戎乱曹鲁荆病蔡郑狄祸邢卫三害之始也许氏曰春秋戎先见荆次之狄次之而荆暴于戎狄又暴于荆当惠王世戎狄荆楚交伐中夏使无齐桓攘服定之岂复有中国哉愚谓此圣人所以与其功而议其过也





　　春秋本义卷八
　　钦定四库全书
　　春秋本义卷九　　　　　元　程端学　撰闵公【名开庄公子諡曰闵索隠曰系本名啓避汉景帝讳作开年八嵗】
　　元年春王正月
　　义见隠元年○不书即位义见庄公
　　齐人救邢
　　左氏曰狄人伐邢管仲言于齐侯曰戎狄豺狼不可厌也诸夏亲昵不可弃也宴安鸩毒不可懐也诗云岂不懐归畏此简书简书同恶相恤之谓也请救邢以从简书齐人救邢义见庄二十八年救郑
　　夏六月辛酉我庄公
　　十一月而左氏曰乱故是以缓义见桓公
　　秋八月公及齐侯盟于落姑【落公羊谷梁作洛】
　　杜氏曰落姑齐地义见隠元年盟于蔑○叶氏曰小白方伯诸侯闵公虽立而庆父之恶不可以不除则假齐之重以定公位者实季子之意此所谓因陈援以诉于齐使夫人庆父之恶不得隠而后鲁可为者也经所以书公及齐侯盟于落姑盖齐侯与公即其地以为盟其谋出于齐非出于鲁既盟而庆父之恶见其奸不得行则季子亦可挟齐以归鲁是盟固季子定公位非鲁人纳季子也愚以事势考之此盟多季子倚齐为归鲁计耳故既盟而季子来归
　　季子来归
　　季字子者男子通称孙氏曰庄公薨子般卒闵公幼冲庆父与夫人通势倾公室不朝夕国人汹汹得季友以平内难故曰季子来归朱子曰季子来归如髙子来盟齐仲孙来之类当时鲁国内乱得一季子归国则国人皆有慰望之意故史喜而书之夫子直书史家之辞其实季子无状观成风之事可见一书季子来归而季氏得政权去公室之渐皆由此起矣○胡氏曰季子既不能平姜氏之乱诛庆父之恶致使二人卒弑其君故其次年庆父书奔莒夫人孙于邾以见季友之过也沈僩问季友之为人朱子曰此人亦多可疑诸家多言季子来归为美之之词据某看此一句正是圣人着季氏所以专国为祸之基又成风闻季氏之繇乃事之左氏记此数语亦有説话此等人皆是鲁国之贼耳万人杰又问成风事季友与敬嬴事襄仲一般春秋何故襃季友如书季子来归是也人杰谓季子既归而闵公被弑庆父出奔季子不能讨贼是其意在立僖公也朱子曰纵失庆父之辠小季子自有大恶若春秋反襃之则不可晓盖如髙子仲孙之徒只是旧史书之圣人因其文而不革所以书之者欲见当时事迹付诸后人公议耳
　　冬齐仲孙来
　　仲孙齐大夫名湫字者天子命大夫也左氏曰齐仲孙湫来省难仲孙归曰不去庆父鲁难未巳公曰若之何而去之对曰难不巳将自毙君其待之存耕赵氏曰有命可仗必书使矣朴乡吕氏曰非盟也非聘也直书曰来其义见矣刘氏曰桓公不务修伯主之义讨有辠扶微国而更使智计之士觇伺虚实令庆父极恶鲁君再弑此由桓公仲孙谋不臧之故也春秋书之以见君使臣不以礼臣事君不以忠也田恒弑其君孔子沐浴而朝告于哀公请讨之夫事君之义舍孔子无可为者矣
　　二年春王正月齐人迁阳
　　杜氏曰阳国名张氏曰阳国汉志东海郡阳都县是盖桓公之强力施于可取者如此非有兴灭继絶之诚心也愚谓阳国天子所封也桓公以尊王为名而迁天子所封之国则其所以尊王者假之而已义又见十年宋迁宿○吕氏曰圣人作春秋功过不相掩齐人迁阳以兵力劫之辠之甚也
　　夏五月乙酉吉禘于庄公
　　赵氏曰禘王者之大祭也王者既立始祖之庙又推始祖所自出之帝祀之于始祖之庙而以始祖配之也叶氏曰何以言吉禘丧三年不祭惟天地社稷则越绋而行事庄公之丧二十二月矣未应吉而吉也禘祭于太祖之庙以其祖配之也君薨祔而作王特祀于寝三年升于庙庄公之主未升于庙即于寝而以庄公配之非所配而配也康侯胡氏曰程子曰天子禘诸侯祫大夫享庶人荐上下之杀也鲁侯耳而有禘祭春秋之中所以言禘不言祫也孔子曰鲁之郊禘非礼也周公其衰矣禘言吉者丧未三年行之大早也于庄公者方祀于寝非宫庙也一举三失礼焉春秋之所谨也○髙氏曰闵公幼何知焉圣人书此着季子之徒执国政者之辠也
　　秋八月辛丑公薨【丑公羊作酉】
　　左氏曰初公傅夺卜齮田公弗禁秋八月辛丑共仲使卜齮贼公于武闱公羊曰公薨何以不地隠之也何隠尔弑也孰弑之庆父也杜氏曰实杀书薨又不地者皆史策讳之邦衡胡氏曰于公薨之下书夫人孙邾庆父奔莒则弑君之迹自见矣黄氏曰庄公不能防闲其母播其恶于众又忘父事雠求婚于齐致哀姜通于庆父叔牙公没而谋簒弑二世殱焉庆父之后为孟孙叔牙之后为叔孙季友之后为季孙三桓擅政禄去公室鲁之衰自庄公始矣闵公生八嵗而庆父立之立二年而庆父弑之闵公盖可闵而未有是非之可议也义又见隠四年卫州吁事
　　九月夫人姜氏孙于邾公子庆父出奔莒
　　姜氏哀姜庄公夫人也左氏曰成季以僖公适邾共仲奔莒乃入立之以赂求共仲于莒莒人归之及宻使公子鱼请不许哭而往共仲曰奚斯之声也乃缢闵公哀姜之娣叔姜之子也故齐人立之共仲通于哀姜哀姜欲立之闵公之死也哀姜与知之故孙于邾髙氏曰先书公薨而继书此则知姜氏与庆父二人者实弑君也胡氏曰季子既归独执国命以鲁之众因齐之力取庆父弑君之贼而杀之其势甚易也而季子不能以至复弑闵公今又不讨使姜氏庆父得以出奔纵释同恶之人故书存耕赵氏曰二国保奸之辠亦莫能掩矣愚案虽书庆父之奔亦以着三桓之始也○叶氏曰子般之弑夫人与庆父矫立闵公而归狱于邓扈乐故夫人犹得安国中而庆父可以托君命以聘齐闵公之弑庆父簒而不得则夫人与庆父之计穷矣外已失齐援而恶暴于国人虽权在已亦无能为季子可诛而不诛犹使逃焉者以僖公为重而不遽讨之也康侯胡氏曰庄公防亲释怨无志复雠忘父子之恩絶君臣之义国人习而不察将以是为常事则亦不知有君之尊有父之亲矣庄公行之而不疑大臣顺之而不谏百姓安之而无愤疾之心也则人欲必肆天理必灭故庆父无君之心动圉人荦卜齮之刃交发于党氏武闱之门哀姜以国君母与闻乎故而不忌也当是时鲁君再弑几至亡国不亦防乎所谓治之于未乱保之于未危不可不察也
　　冬齐髙子来盟
　　杜氏曰髙傒也齐侯使来平鲁乱僖公新立因遂结盟故不称使也鲁人贵之故不书名程子曰盟未前定也胡氏曰书法同屈完来盟义又见隠元年盟于蔑此则不讨庆父之乱而但使傒来定僖公则桓公之情亦可见矣○韩中甫曰子般弑闵公又弑夫人庆父奔为齐桓者宜具其事告诸天王讨鲁之贼命可立者立之则安危继絶之义庶矣乃命髙子一来识者本其心不过仗义服诸侯成伯业耳僖公者庄公之庶子也上不受于天王下不承于先君内倚成风属季子而立外邀大国之臣以定位擅王官之盟专废置之权説者谓傒能因事制宜故夫子称髙子以着其善者过矣盖鲁人当疑危之际幸傒来盟以自安故书之曰髙子云尔夫子因而不革付天下后世公论朱子以为如季子来归之类是也浚南赵氏曰读春秋者不可于细事上求程子亦曰后世以史视春秋襃善贬恶而巳至于经世大法则不知也其谓是欤
　　十有二月狄入卫
　　左氏曰狄人伐卫卫懿公好鹤鹤有乘轩者将战国人受甲者皆曰使鹤鹤实有禄位余焉能战公与石祁子玦与庄子矢使守曰以此賛国择利而为之与夫人绣衣曰聼于二子及狄人战于荧泽卫师败绩遂灭卫卫侯不去其旗是以甚败狄入卫遂从之又败诸河初惠公之即位也少齐人使昭伯烝于宣姜不可强之生齐子戴公文公宋桓夫人许穆夫人文公为卫之多患也先适齐及败宋桓公逆诸河宵济卫之遗民男女七百三十有三人益之以共滕之民为五千人立戴公以庐于曹许穆夫人赋载驰齐侯使公子无亏帅车三百乘甲士三千人以城曹归公乘马祭服五称牛羊豕鸡狗皆三百与门材归夫人鱼轩重锦三十两莘老孙氏曰案左氏以为卫灭而迁都然春秋但曰入盖狄虽廹卫至于奔亡而未尝居有其地其后卫复见于经非狄灭而取之故不曰灭尔皆未详信否张氏曰卫非特懿公好鹤而失人心盖自惠公即位宣姜淫恣耽乐防政习实为常公又重之亡形已具故狄人一至而涣然离散以卫为春秋初之大国方与齐侯胥命才四十年而沦于灭亡所以治国必齐其家而滛乱之祸不篡必灭可不戒哉义又见隠七年戎伐凡伯
　　郑弃其师
　　左氏曰郑人恶髙克使帅师次于河上久而弗召师溃而归髙克奔陈郑人为之赋清人公羊曰郑弃其师者何恶其将也郑伯恶髙克使之将逐而不纳弃师之道也康侯胡氏曰人君擅一国之名宠生杀予夺惟我所制尔使克不臣之辠巳着按而诛之可也情状未明黜而逺之可也爱惜其才以礼驭之可也恶有假以兵权委诸境上坐视其失伍离散而莫之恤乎○陆氏闻于师曰人臣之义可则竭节而进否则奉身而退髙克进退违义见恶于民辠亦大矣常山刘氏曰郑诗清人刺文公也髙克好利而不顾其君文公恶而欲逺之不能使髙克将兵而御敌于竟陈其师旅翺翔河上久而不召众散而归髙克奔陈公子素恶髙克进之不以礼文公退之不以道危国亡师之本故作是诗也观此诗序则郑弃其师之道的然着矣






　　春秋本义卷九
<经部,春秋类,春秋本义>
　　钦定四库全书
　　春秋本义卷十　　　　　元　程端学　撰僖公【名申荘公子闵公庶兄左氏曰成风闻成季之繇乃事之而属僖公焉故成季立之不书即位义同荘公】
　　元年春王正月齐师宋师曹师次于聂北救邢夏六月邢迁于夷仪齐师宋师曹师城邢【夷公羊作陈】
　　杜氏曰聂北夷仪皆邢地张氏曰舆地广记河北邢州龙冈县北一百五十里有夷仪岭即所迁也愚谓再书齐师宋师曹师者不可以前目后凡也苟不再书则若邢自城与鲁城之者矣皆文势当然无他义也莘老孙氏曰春秋之义凡次皆讥未有次而言救者力能救之则救之可也邢与凡蒋胙祭俱为周公之而狄伐之则仗大义帅诸侯往救之尔乃次于聂北曰救邢焉师巳次矣其能救乎实次而名救也齐桓用师未有曰师者师次所以见挟强师而不能救邢深辠之也邢为狄人所逐至于奔亡迁都夷仪书邢迁邢自迁也齐桓闵邢之亡率诸侯之师而为之城得救患分灾之道矣然方狄之伐邢齐桓早帅诸侯救之则不至于迁而夷仪不必为城也齐桓失救邢之义使邢至于迁也而为之城城邢未足以为功而不救之情益自显也义又见庄二十八年救郑○愚案以三国之大众正月救邢而六月邢迁盖半嵗矣则无志于救可知也况先书次于聂北而后书救邢乎狄既去乃以三国之大众城一邢焉所谓顚而不扶俟其既仆而以手抚之者也伯者假仁而无恻怛之心莫显于此先儒乃谓次聂北为按兵观衅城邢为救患分灾失春秋之防矣
　　秋九月戊辰夫人姜氏薨于夷齐人以归
　　公羊曰夷者齐地左氏曰哀姜孙于邾齐人取而杀之于夷以其尸归僖公请而之张氏曰书薨于夷讳国之恶也言齐人以归则为鲁诛其辠而以丧归可知矣髙氏曰庄公欲娶姜氏汲汲唯恐不得既不正其夫妇之始不数年闲卒成大恶几危鲁国此齐侯所亲见也故召之至于夷杀之而以之归齐侯杀之虽是然不当以归继书齐人以归言齐人不当取其尸归也而夫人又不当归之于鲁如之何则可曰即其死所而之可也○张氏曰自文姜弑桓公得逃致辟而淫纵益甚使鲁国三四十年之闲浊乱昏迷卒成再弑其君之祸至此庆父哀姜皆死诛不赦然后三纲稍明人伦粗正此纵辠诛恶得失之明验也
　　楚人伐郑
　　张氏曰荆至是称楚者盖荆乃州之名也商颂称奋伐荆楚则楚亦其国之旧名但自武文以来虽骎骎强盛而未暇正其国之号名故以州称及熊頵即位令尹子文得政始定改号曰楚以交于中国前此独来聘称人其侵败中国皆以州举自此始称号称人则浸强矣然终齐桓世虽伐小国止称人者以桓之力犹足以制之也及桓没而宋襄伯然后始列于会盟晏然主诸侯而春秋有以爵书者矣愚谓此本鲁史之辞辞随世变不自觉也孔子因之以见春秋世变之一端耳左氏曰楚人伐郑郑即齐故也义见庄十年荆败蔡师○莘老孙氏曰荆楚之俗中国道明则逃遁莫敢内向至其衰陵而中国无人也则伐其小国执其诸侯无所不至矣邦衡胡氏曰周室衰微楚人始与中国交聘而诸侯不思所以防之遂起其争强之心是诸侯有以啓之也其后与伯主敌僭号称王迹由此尔
　　八月公会齐侯宋公郑伯曹伯邾人于柽【勅呈切公羊作朾】杜氏曰柽宋地陈国陈县西北有柽城张氏曰即宛邱县也孙氏曰公有母丧出会非礼也义见隠九年会于防
　　九月公败邾师于偃【公羊作缨】
　　杜氏曰偃邾地未详信否康侯胡氏曰柽之会公与邾人咸与焉则是志同而谋协也今既会邾人于柽又败邾师于偃于此责公无攘外患安中国之诚矣凡此类书其事而义自见也愚谓公居丧而用兵又一辠也义又见庄十年公败齐师于长勺○吕氏曰公方会伯主而遽败邾师君子以齐桓之服诸侯仅矣
　　冬十月壬午公子友帅师败莒师于郦获莒拏【郦力知切公羊作犂谷梁作丽拏女居切】
　　大夫帅师见隠二年杜氏曰郦鲁地愚谓莒拏者莒大夫也公羊曰获者生得也左氏曰莒人来求赂公子友败诸郦公赐季友汶阳之田及费未详信否康侯胡氏曰辠在莒也然抑锋止锐谕以辞命使自知不缩而引去则善矣今至于兵刃既接擒其主将则鲁亦有辠矣愚谓以大夫专兵而获大夫王纲之壊甚矣义又见隠二年郑伐卫○存耕赵氏曰季友有立僖之功窃靖难之名遂攘鲁国之权而专主其师败莒有功季氏专制之形始兆干侯之祸由来渐矣
　　十有二月丁巳夫人氏之丧至自齐
　　杜氏曰不称姜阙文刘氏曰哀姜与乎乱杀二子几亡国齐桓讨而诛之是也且哀姜安可复配宗庙临羣臣哉鲁以臣子不得讨而齐以伯主得举法故臣子可縁伯主之命以尊宗庙伯主亦可縁天子之法以絶鲁私请今齐以公义而鲁以私意请之是鲁之不忍也而不可通于春秋○张氏曰案古者兵死者尚不入于兆况得辠于先君见诛于方伯而配宗庙秩烝尝乎
　　二年春王正月城楚丘
　　楚丘以经文推之当是鲁邑赵氏曰据城縁陵言诸侯此不言诸侯鲁自城耳若诸侯城之如此为文鲁自城之又何如分别乎且城小谷又是其证也义见隠七年城中丘○莘老孙氏曰三传皆以为楚丘卫邑齐桓率诸侯城之然案春秋之法诸侯城之者则书诸侯如城邢城縁陵城虎牢城成周是也未有与诸侯同城而不序诸侯者楚丘之城见于传记者皆以为卫邑卫诗定之方中序亦曰卫楚丘而诗中无之但曰楚宫楚室耳楚丘之名见于春秋者二隠之八年曰戎伐凡伯于楚丘以归当凡伯之来聘戎遂伐之以归经不言卫楚丘安知非鲁地乎于此城之又不言诸侯城楚丘益可疑也今地理楚丘属宋则凡伯自周聘鲁无縁更过宋也此盖可疑之事且当阙之
　　夏五月辛巳我小君哀姜
　　姜氏淫逆得辠宗庙其死也不于其地而以归鲁鲁人受之之以礼又别为之諡僖公知有母而不知有宗庙矣其十一月而葬非所论也○黄氏曰春秋书哀姜终之以礼如此则上文姜氏偶阙姜字而指以贬者过矣
　　虞师晋师灭下阳【下公羊谷梁作夏陆氏曰据上阳下阳俱虢邑左氏是也】
　　陆氏曰虞姬姓公爵张氏曰周大王子仲雍所封其都亦在平陆之地晋成王弟唐叔之后国都在太原府杜氏曰下阳虢邑在河东大阳县张氏曰虢文王弟虢叔之后下阳与上阳为对下阳虢之塞邑在陜州平陆县上阳在陜县虢所都也愚谓邑而言灭者毁其城杀其宰其与取为已邑者异也左氏曰晋荀息请以屈产之乘与垂棘之璧假道于虞以伐虢公曰是吾寳也对曰若得道于虞犹外府也公曰宫之竒存焉对曰宫之竒之为人也懦而不能强谏且少长于君君昵之虽谏将不聴乃使荀息假道于虞曰冀为不道入自颠軨伐鄍三门冀之既病则唯君故今虢为不道保于逆旅以侵敝邑之南鄙敢请假道以请辠于虢虞公许之且请先伐虢宫之竒谏不听遂起师夏晋里克荀息帅师会虞师伐虢灭下阳谷梁曰虞先晋何也为主乎灭下阳也下阳者虞虢之塞邑也灭下阳而虞虢举矣愚谓晋设诡计以灭同姓虞贪寳货而自伐其国卒丧其身故于此书虞晋灭下阳而后书晋人执虞公有以为后世鉴矣
　　秋九月齐侯宋公江人黄人盟于贯【公羊作贯泽】杜氏曰江国在汝南安阳县张氏曰即蔡州新息县之地黄嬴姓国在汝南弋阳县即光州定城县也杜氏曰贯宋地梁国蒙县西北有贳城贳与贯字相似张氏曰兴仁府济隂县有贯城左氏曰盟于贯服江黄也义见隠二年盟戎于唐又为十二年楚灭黄起文也○存耕赵氏曰楚强于江汉若徐若舒蓼皆属之江黄介其间以弱役强闻中国有伯而危者安亡者存故不逺而来愿就盟焉桓公之伯亦盛矣惜乎其为徳之不终也案管仲言曰江黄近楚楚为利之国也君必归之若伐而不能救则乱自此始公曰诺然不能从再与会盟黄恃诸侯之好曰自郢及我九百里焉能害我齐终莫之救卒灭于楚亦可伤也齐亦病矣
　　冬十月
　　此一时无事书首月也
　　不雨
　　十月十一月十二月皆旱也○愚案此书冬十月及次年春王正月夏四月自是一时无事书首月耳与下文三不雨不相干三不雨亦与上文书首月不相蒙公谷误聨读之又以文公时不雨凡例求之遂有勤雨闵雨之说先儒因之又为冬十月不雨则十一十二月有雨春正月夏四月不雨则二三五月有雨之说独左氏谓自十月至于五月者得之盖冬一时不雨春一时不雨夏则至于六月始得雨耳经防本明读之者误也辨见或问
　　楚人侵郑
　　义见庄十年荆败蔡师
　　三年春王正月
　　此亦一时无事书首月也
　　不雨
　　正月二月三月皆旱也
　　夏四月
　　此亦一时无事书首月也
　　不雨
　　四月五月皆旱也左氏曰自十月不雨至于五月髙氏曰万物须雨以生须雨以成一时亢旱犹有所损况不雨几于弥年则其灾可知愚谓人物不得其所则害隂阳之和而雨泽不降八月不雨则谷种不入土饥馑可知矣圣人畏天灾忧民事莫甚于此故书之为后世有民土者之大戒也戒之者何敬吾身务民义以正天地之气耳义又见庄三十一年
　　徐人取舒
　　杜氏曰徐国在下邳僮县东南舒国庐江舒县张氏曰即庐州舒城县孙氏曰舒盖羣舒舒庸舒蓼舒鸠之类赵氏曰凡得国而不书灭者不絶其祀也愚谓先王建国而诸侯取之辠不容诛矣但比之灭国为少间耳徐与舒非列国也明王慎徳四夷咸賔彼皆各安其土不敢攻伐周徳既衰诸侯侵伐然后其属自相吞噬以肆冯凌矣春秋书之以为有天下者不可不慎徳也岂徒纪徐舒之相倂哉后仿此○张氏曰齐桓方伯而不能戢诸侯之吞倂小国亦降鄣迁阳等事有以教之无以令之也
　　六月雨
　　自去年十月不雨至此月始雨纪实事以见旱之久髙氏谓此记不雨之终者是也夫春耕夏耘而六月始雨则农不及事而民以困穷以至草木鸟兽咸不若其性矣○康侯胡氏曰观此义则春秋有惧天灾恤民隠之意遇天灾而不惧视民隠而不恤自乐其乐而不与民同也国之亡无日矣
　　秋齐侯宋公江人黄人会于阳谷
　　杜氏曰阳谷齐地在东平须昌县北张氏曰即东平府须城县北隋置阳谷县愚谓书齐宋江黄盟于贯又书会于阳谷见齐桓伯业之成虽江黄为楚与国犹服从于齐也江黄服则楚可伐而有攘夷狄之功矣然他日楚灭黄而齐不见救则此盟此会不足恃也假仁者无诚心勤于前而怠于后类此义又见隠二年会戎于潜
　　冬公子友如齐涖盟【谷梁友上有季字涖音利公羊谷梁并作莅】
　　孔氏曰涖临也公羊曰涖盟者往盟乎彼也木讷赵氏曰听伐楚之期也义见隠元年盟于蔑此又见友之专政也
　　楚人伐郑
　　左氏曰楚人伐郑郑伯欲成孔叔不可曰齐方勤我弃徳不祥义见庄十年荆败蔡师
　　四年春王正月公会齐侯宋公陈侯卫侯郑伯许男曹伯侵蔡蔡溃遂伐楚次于陉【音刑】
　　溃者散也众散流移若水之溃遂者继事之辞杜氏曰陉楚地颍川召陵县南有陉亭张氏曰即颍昌府郾城县孙氏曰蔡楚与国故先侵蔡俟其兵震威行然后大举蔡既溃遂次于敌境左氏曰楚子使与师言曰君处北海寡人处南海唯是风马牛不相及也不虞君之渉吾地也何故管仲对曰昔召康公命我先君大公曰五侯九伯女实征之以夹辅周室赐我先君履东至于海西至于河南至于穆陵北至于无棣尔贡包茅不入王祭不共无以缩酒寡人是徴昭王南征而不复寡人是问对曰贡之不入寡君之辠也敢不供给昭王之不复君其问诸水濵师进次于陉张氏曰楚自鲁桓二年蔡郑会邓已惧其为中国患大积五十年富强吞倂之力今比年伐郑气陵中国所幸齐自桓公入国举管仲以治民训兵至此方能率诸侯之师正其辠而讨之使其君臣震恐遣使如师可谓有功于中国矣然桓公本无汤武之学而管仲复未尝有闻于君臣之大义故揆之天吏讨辠之法则不奉天子之命未敢正其僭王之辠仅致屈完来师请服受盟不纯屈服时出干纪灭救郑故曽西得以鄙其功烈之卑愚案孔子曰桓公九合诸侯一匡天下民到于今受其赐微管仲吾其被髪左衽矣又曰管仲之器小哉孟子曰天子讨而不伐诸侯伐而不讨五霸者搂诸侯以伐诸侯者也三王之辠人也又曰以力假仁者霸孔孟论伯者之事即春秋所书之防而邵子所谓五伯功之首辠之魁功过不相掩者备矣○康侯胡氏曰桓公伐楚而楚人服辠孟氏何以独言春秋无义战也譬诸杀人者或曰人可杀欤曰可孰可以杀之曰为士师者则可以杀之矣国可伐欤曰可孰可以伐之曰为天吏则可以伐之矣楚虽暴横凭陵上国齐不请命擅合诸侯岂所谓为天吏以伐之乎春秋以义正名则君臣之分严矣
　　夏许男新臣卒【新公羊作辛】
　　髙氏曰卒者卒于其国也盖陉地近许许师虽已次于陉许男遇疾而归矣义见隠三年宋公卒
　　楚屈完来盟于师盟于召陵
　　张氏曰屈完者楚大夫之名氏也杜氏曰召陵颍川县也张氏曰在郾城县汉之颍川郡召陵县也愚谓不称使者未前定也盖完既来而求盟于师桓公则退军于召陵而与之盟也与齐髙子来盟同意左氏曰夏楚子使屈完如师师退次于召陵齐侯陈诸侯之师与屈完乗而观之齐侯曰岂不谷是为先君之好是继与不谷同好如何对曰君惠徼福于敝邑之社稷辱收寡君寡君之愿也齐侯曰以此众战谁能御之以此攻城何城不克对曰君若以徳绥诸侯谁敢不服君若以力楚国方城以为城汉水以为池虽众无所用之屈完及诸侯盟存耕赵氏曰齐桓之于楚服之而已次陉压境楚势顿沮屈完来请盟桓公于是退召陵与之盟义见前伐楚○愚谓盟者乱世之事况以中国诸侯之尊而下盟芋氏之大夫非礼之正也使有王者兴必将正其疆土复其灭国一就吾区昼品制然后已非但草蕞补其罅漏而足也而后世以此为甚盛之举则诚齐人而已然则孔子奚取焉曰彼善于此也周不能王列国吞齧楚人内侵向无齐桓将遂主盟中夏矣圣人之心寛宏恻怛与人为善取其所能而惜其未至故録其伐楚之事付后世公论然贵王贱伯尊内贼外之意昭然于笔削之间矣
　　齐人执陈袁涛涂【袁左氏作辕案释文左氏亦作袁云本亦作辕】
　　杜氏曰袁涛涂陈大夫袁氏也左氏曰陈袁涛涂谓郑申侯曰师出于陈郑之间国必甚病若出于东方观兵于东夷循海而归其可也申侯曰善涛涂以告齐侯许之申侯见曰师老矣若出于东方而遇敌惧不可用也若出于陈郑之间供其资粮屝屦其可也齐侯説与之虎牢执袁涛涂髙氏曰楚方受盟而退遽执同会之大夫齐侯之志骄矣是知齐侯之不可为周公而为三王之辠人也义又见庄十七年齐执郑詹○公羊曰古者周公东征则西国怨西征则东国怨桓公假涂于陈而伐楚则陈人不欲其反由己者师不正故也不修其师而执涛涂古人之讨则不然也董子曰齐桓合诸侯其后矜功自足而不修徳故楚人灭而志弗忧损人之国而执其大夫功未良成而志以溢矣故曰管仲之器小哉自是日衰九国叛矣
　　秋及江人黄人伐陈
　　髙氏曰非鲁及之蒙上齐人执袁涛涂之文也杜氏曰鲁受齐命讨陈之辠未详孰是髙氏曰陈侯方与诸侯同侵蔡同伐楚又同盟而齐侯遽执其大夫又率二国伐之不义莫大焉义又见隠二年郑伐卫
　　八月公至自伐楚
　　张氏曰师出三时见久役之劳也义又见桓二年公至自唐○愚案此亦可见诸侯已归而齐复帅其师以侵陈劳民黩武之甚也
　　葬许穆公【穆公羊作缪】
　　义见隠三年葬宋穆公
　　冬十有二月公孙兹帅师会齐人宋人卫人郑人许人曹人侵陈【兹公羊作慈】
　　公孙慈叔牙之子叔孙载伯也左氏曰叔孙戴伯帅师会诸侯之师侵陈陈成归袁涛涂君举陈氏曰公孙兹帅师见三家之专也邦衡胡氏曰涛涂误军则辠止涛涂耳何至伐其国哉岂有辠一臣而诸国合攻之也齐桓怒执其臣又伐之侵之甚矣义又见庄十年公侵宋○康侯胡氏曰扬子作法言或问为政有几曰思斁昔在周公征于东方四国是皇其思矣夫齐桓径陈陈不果纳执袁涛涂其斁矣夫桓公识明而量浅管仲器不足而才有余方楚人未帖而齐以为忧也致勤于郑振中夏之威会于阳谷惇逺国之信按兵于陉修文告之辞退舍召陵结会盟之礼何其念之深礼之谨也楚方受盟志已骄溢陈大夫一谋不协其身见执其国见伐见侵桓徳于是乎衰矣
　　五年春晋侯杀其世子申生
　　左氏曰晋献公娶于贾无子烝于齐姜生秦穆夫人及太子申生又娶二女于戎大戎狐姬生重耳小戎子生夷吾晋伐骊戎骊戎男女以骊姬归生奚齐其娣生卓子骊姬嬖欲立其子赂外嬖梁五与东闗嬖五使言于公曰曲沃君之宗也蒲与二屈君之疆也不可以无主若使太子主曲沃而重耳夷吾主蒲与屈则可以威民而惧戎晋侯悦之夏使太子居曲沃重耳居蒲城夷吾居屈羣公子皆鄙唯二姬之子在绛二五卒与骊姬谮羣公子而立奚齐晋作二军公将上军太子申生将下军以灭耿灭霍灭魏还为太子城曲沃士蒍曰太子不得立矣分之都城而位以卿先为之极又焉得立不如逃之无使辠至为呉太伯不亦可乎晋侯使太子申生伐东山臯落氏里克諌曰太子奉冢祀社稷之粢盛以朝夕视君膳者也故曰冢子君行则守有守则从从曰抚军守曰监国古之制也夫帅师专行谋誓军旅君与国政之所图也非大子之事也师在制命而已禀命则不威专命则不孝故君之嗣适不可以帅师君失其官帅师不威将焉用之且臣闻臯落氏将战君其舍之公曰寡人有子未知其谁立焉不对而退太子帅师公衣之偏衣佩之金玦狐突叹曰时事之徴也虽欲勉之狄可尽乎梁余子养曰死而不孝不如逃之罕夷曰君有心矣狐突欲行羊舌大夫曰不可违命不孝弃事不忠子其死之太子将战狐突谏曰不可昔辛伯谂周桓公云内宠并后外宠二政嬖子配适大都耦国乱之本也周公弗从故及于难今乱本成矣立可必乎孝而安民子其图之与其危身以速辠也初晋献公欲以骊姬为夫人卜人不可弗听立之生奚齐其娣生卓子及将立奚齐既与中大夫成谋姬谓太子曰吾梦齐姜必速祭之太子祭于曲沃归胙于公公田姬寘诸宫六日公至毒而献之公祭之地地坟与犬犬毙与小臣小臣亦毙姬泣曰贼由太子大子奔新城【事又见国语】公杀其傅杜原款或谓大子子辞君必辩焉太子曰君非姬氏居不安食不饱我辞姬必有辠君老矣吾又不乐曰子其行乎大子曰君实不察其辠被此名也以出人谁纳我十二月戊申缢于新城姬遂谮二公子曰皆知之重耳奔蒲夷吾奔屈晋侯使以杀大子申生之故来告陆氏曰申生虽有爱父之心而乃陷父于不义俾谗人得志国以乱离古人云小仁大仁之贼也愚谓晋献虽不操刃以杀申生然置之必死之地而不暇辨谗言之曲直非晋侯杀之而谁哉首恶之名不得辞矣此亦鲁史之直笔而圣人録之以示教者也○莘老孙氏曰申生之事见于传记备矣晋侯之恶见矣然人子之道至于见杀则不为孝矣舜之事瞽瞍瞽瞍亦允若而卒免于祸申生之于献公也献公听谗申生死之春秋举重者言之斥言晋侯而申生未免有辠也朴乡吕氏曰董子曰有国者不可以不知春秋前有谗而不见后有贼而不知为人臣者不可以不通春秋守经事而不知其宜遭变事而不知其权若献公者其诸所谓前有谗而不见此所以蒙首恶之名若申生者其诸所谓遭变事而不知其权此所以陷父于不义康侯胡氏曰春秋端本澄源之书也尸此者其谁乎春秋书之使后世有欲紊妃妾之名乱适庶之位纵人欲灭天理以败其家国者知所戒焉以此防民犹有以尧母名门使奸臣探逆其意有危皇太子之心以成巫蛊之祸者
　　杞伯姬来朝其子
　　伯姬僖公姑即庄二十五年归杞者在庄公时已不得归况僖公时乎张氏曰其子盖年十余嵗杞伯在而使其子随母以来也谷梁曰诸侯相见曰朝伯姬为志乎朝其子则是杞伯失夫之道矣以待人父之道待人之子非正也故曰杞伯姬来朝其子参讥也○愚案伯姬之子乃杞侯之冢嗣虽不行朝礼亦不当使之随母以来杞侯之为家国可知矣
　　夏公孙兹如牟
　　牟见桓十五年凡鲁聘他国皆言如此讥私相聘与三桓之用事耳义又见隠七年齐来聘
　　公及齐侯宋公陈侯卫侯郑伯许男曹伯会王世子于首止秋八月诸侯盟于首止【止公羊谷梁作戴】
　　杜氏曰王世子惠王太子郑也首止卫地陈留襄邑县东南有首乡张氏曰襄邑属拱州公羊曰曷为殊会王世子世子贵也愚谓齐桓致世子于首止而诸侯往会之故说者因谓之殊会其书法盖与会吴于善道之类同而非有他义也诸侯何以不序一事而再见者前目后凡也谷梁曰中无事而复举诸侯何也尊王世子而不敢与盟也左氏曰会王太子郑谋宁周也张氏曰初惠王娶陈妫为后生子郑及叔带爱叔带欲立之齐桓以其废长立幼将啓乱阶遂率诸侯会王世子于首止示天下戴之以为天王之贰扬氏曰惠王溺嬖宠诸侯苟欲正之贡以谏辞可也箴于朝觐可也合众国为会盟以正之则是以力制天子也于君臣之大义不亦戾哉愚谓惠王废长立幼其恶可知然齐桓未尝朝王而纳谏亦未见王之拒谏也辄召诸侯会王世子又盟诸侯示天子以意是要君也世子俨然出会是制父也夫齐桓之意善矣一旦定国本絶乱阶齐桓之功也惜其参之以权谋术数也至于制父要君则其辠大矣夫春秋正义不谋利明道不计功故苏氏曰首止之会非王志也帅诸侯以定世子为义也然而诸侯不以王命而会世子世子不以父命而出会诸侯衰世之事也义又见隠元年盟于蔑
　　郑伯逃归不盟
　　左氏曰秋诸侯盟王使周公召郑伯曰吾抚女以从楚辅之以晋可以少安郑伯喜于王命而惧其不朝于齐也故逃归不盟孔叔止之曰国君不可以轻轻则失亲失亲患必至病而乞盟所丧多矣君必悔之弗听逃其师而归献可杜氏曰齐桓合诸侯以谋宁周室徳虽不全亦有翼戴之名郑伯与会而逃盟春秋书之着其为诸侯而行匹夫之行也愚谓齐桓之举迹近尊王义实大悖郑伯诚能明谕臣不要君子不制父之大义不会不盟纵未必齐桓之顿服然天下后世必有是郑伯之言者矣今既会而逃之而其所以逃者非此之谓斯害义矣○常山刘氏曰郑伯逃盟故六年啓诸侯之伐致新城之围七年有甯母之会不敢与盟而使世子听命九年王人齐侯等盟于洮而郑伯乞盟噫以诸侯之尊而始于逃归终于乞盟甚乎郑伯之辠也
　　楚人灭子奔黄
　　杜氏曰国在弋阳轪县东南任氏曰地谱光州光山县故国愚谓子不名史有不详或阙文也左氏曰楚鬭谷于菟灭子奔黄于是江黄道柏方睦于齐皆姻也子恃之而不事楚又不设备故亡义见三年徐取舒此则灭国甚矣○张氏曰桓公于此时率诸侯以讨楚复岂不足以立中国之威而制楚之横与不能救以啓救郑围许之纷纷楚之灭黄亦自此始矣愚案楚受盟一年复灭小国祸尤炽焉虽楚人暴横亦齐桓有以致之也盖伯者之术非已有之而求人以力故人不心服而其效施于力之所及桓非命伯搂诸侯以侵伐诸侯降鄣迁阳灭谭与遂伐山戎而献捷执大夫而伐陈首止之会力制天子郑伯逃盟卫侯背约中国服从类可知矣舍近狄事逺戎而狄入卫救邢不力而邢迁其自为者如此诸侯归顺类可知矣宜其楚不心服而复窥中国也书曰东征西夷怨南征北狄怨又曰大邦畏其力小邦懐其徳天下曷敢有越厥志方之王道何翅碔砆美玉哉书屈完受盟于前书楚灭围许灭黄于后贵王贱伯鉴戒昭矣
　　九月戊申朔日有食之
　　义见隠三年
　　冬晋人执虞公
　　左氏曰晋侯复假道于虞以伐虢宫之竒谏曰虢虞之表也虢亡虞必从之晋不可啓冦不可翫一之谓甚其可再乎谚所谓辅车相依唇亡齿寒者其虞虢之谓也公曰晋吾宗也岂害我哉对曰太伯虞仲太王之昭也太伯不从是以不嗣虢仲虢叔王季之穆也为文王卿士勲在王室藏于盟府将虢是灭何爱于虞且虞能亲于桓庄乎桓庄之族何辠而以为戮不唯偪乎亲以宠偪犹尚害之况以国乎公曰吾享祀丰洁神必据我对曰臣闻之鬼神非人实亲惟徳是依故周书曰皇天无亲惟徳是辅又曰黍稷非馨明徳惟馨又曰民不易物惟徳繄物如是则非德民不和神不享矣神所凭依将在徳矣若晋取虞而明徳以荐馨香神其吐之乎弗听许晋使宫之竒以其族行曰虞不腊矣在此行也晋不更举矣八月甲午晋侯围上阳冬十二月丙子朔晋灭虢虢公丑奔京师师还馆于虞遂袭虞执虞公康侯胡氏曰书灭下阳于始而记执虞公于后可以见弃义趋利渎货无厌之能亡国败家审矣愚谓诸侯天子所封又晋虞同姓虞固愚也然晋献诡计执之恶不可掩矣○刘氏曰春秋之纪事原始见终不失其实者也虞之灭自下阳始下阳灭则虞亡矣宫之竒舟之侨皆知之独其君不知春秋书之使天下之为人君者从而省之可以戒于此矣故曰家有既亡国有既灭由别之不别也可不大哀乎人君莫不恶亡而好存莫能固亡而保存者是何也嗜欲之习近而忧患之未逺也凡书执诸侯者十有四
　　六年春王正月
　　夏公会齐侯宋公陈侯卫侯曹伯伐郑围新城
　　杜氏曰新城郑新宻即荥阳宻县张氏曰属郑州左氏曰诸侯伐郑以其逃首止之盟故也髙氏曰郑伯逃归不盟遂与楚通是啓诸侯之伐也义又见隠二年郑伐卫
　　秋楚人围许诸侯遂救许
　　叶氏曰围郑之诸侯不序一事再见也左氏曰楚子围许以救郑诸侯救许乃还愚谓春秋书此一以见中国衰而楚人横二以见齐桓不能服楚之心三以见郑伯背齐即楚以致此伐四以见犹幸齐桓之有此举也围许义又见庄十年荆败蔡师救许义又见庄二十八年救郑
　　冬公至自伐郑
　　存耕赵氏曰兵以夏出以冬反歴三时以伐郑出故以伐郑至也义又见桓二年公至自唐○邦衡胡氏曰不致故许而致伐郑者伐郑本志也救许遂事也髙氏曰救许因伐郑也
　　七年春齐人伐郑
　　左氏曰齐人伐郑孔叔言于郑伯曰谚有之曰心则不竞何惮于病既不能强又不能弱所以毙也国危矣请下齐以救国公曰吾知其所由来矣姑少待我对曰朝不谋夕何以待君愚谓诸侯以救许而解郑围不得志于郑故齐复伐之也夫齐桓以力服人未尽善也郑伯背齐即楚亦冥顽不识所趋哉义又见隠二年郑伐卫
　　夏小邾子来朝
　　小邾见庄五年倪黎来杜氏曰邾之别封故曰小邾未详是否义见隠十一年滕薛来朝
　　郑杀其大夫申侯
　　左氏曰初申侯申出也有宠于楚文王文王将死与之璧使行曰唯我知女女专利而不厌予取予求不女疵瑕也后之人将求多于女女必不免我死女必速行无适小国将不女容焉既葬出奔郑又有宠于厉公子文闻其死也曰古人有言曰知臣莫若君弗可改也已未详信否义见庄二十六年曹杀大夫
　　秋七月公会齐侯宋公陈世子款郑世子华盟于母【谷梁作宁】
　　杜氏曰髙平方与县东泥母亭音张氏曰鲁地孙氏曰齐人伐郑郑伯惧欲求成于齐故先使世子华受盟于母也左氏曰盟于母谋郑故也管仲言于齐侯曰臣闻之招携以礼懐逺以德德礼不易无人不懐齐侯修礼于诸侯诸侯官受方物未详信否义见隠元年盟于蔑
　　曹伯班卒【班公羊作般】
　　义见隠三年宋公卒
　　公子友如齐
　　义见隠七年齐来聘○木讷赵氏曰僖三年公子友如齐听伐楚之期而莅盟焉其后凡三年公不朝则季友聘终齐桓之世不怠也惟六年伐郑自春徂冬不暇朝聘故七年公子友如齐自是十年公如齐十三年公子友如齐十五年公如齐十六年公子友卒十七年而齐桓即世当齐之伯公与公子友同心事齐三年一聘之节未尝废黄氏曰事伯主而不事王公与大夫更迭如齐皆春秋之习而鲁不能自拔也
　　冬葬曹昭公
　　义见隠三年葬宋穆公
　　八年春王正月公会王人齐侯宋公卫侯许男曹伯陈世子款盟于洮【公羊陈世子款下有郑世子华四字】
　　王人见庄六年公羊曰王人者何微者也曷为序乎诸侯之上先王命也杜氏曰洮曹地案庄二十七年杜氏以为鲁地未详啖氏曰王人与盟非礼也莘老孙氏曰春秋伯者多假王命以令诸侯名尊天子而实行其私齐桓是时致天王之命以会盟中国故王人而盟诸侯则王道之衰诸侯而盟王人则诸侯之伉盟者不信而后为之也义又见隠元年盟于蔑○献可杜氏曰案周礼邦国有疑诸侯会盟则为坛以盟之是诸侯从天子而受盟也末世列国专盟春秋讥之今不即会于周而盟于洮以见天子之弱就盟诸侯于下国也
　　郑伯乞盟
　　赵氏曰乞者卑重之辞左氏曰请服也莘老孙氏曰郑伯逃天下之盟主而附强暴之夷狄母之会虽尝遣其世子又恐惧不安亲来乞盟愚谓郑伯以诸侯之尊始于逃终于乞自取悔辱故君子作事谋始垂戒逺矣
　　夏狄伐晋
　　义见隠七年戎伐凡伯○存耕赵氏曰晋与狄邻故有疆埸之警啓土以居羣公子又为采桑之役内衅频仍狄安得不肆乎国必自伐而后人伐之晋之谓也
　　秋七月禘于太庙用致夫人
　　用者以也致者至自齐也赵氏曰夫人者时君之妻声姜也因其至特设禘礼以为荣观愚谓不言姜氏者义在禘以致夫人而不在姓氏又辠在僖公而不在声姜又夫人之下书姜氏则不成文故省文耳夫人至而告庙鲁有常礼鲁以诸侯而僭天子之禘已失礼矣又以夫人之至而禘于太庙是失礼之中又失礼也
　　冬十有二月丁未天王崩
　　天王惠王也一见诸侯遇王丧而致宰周公以嘉礼盟于葵邱二见僖公不服丧而朝齐三见齐侯许男伐北戎义又见隠三年
　　春秋本义卷十
　　钦定四库全书
　　春秋本义卷十一　　　　元　程端学　撰
　　僖公
　　九年春王三月丁丑宋公御说卒【御公羊谷梁作御】左氏曰桓公卒愚谓此为宋子出会葵邱起也○髙氏曰不书葬者宋子出会诸侯故诸侯并与天王之葬皆不会也
　　夏公会宰周公齐侯宋子卫侯郑伯许男曹伯于葵邱张氏曰宰冢宰周公名孔王之三公食来于周扶风雍县东北周城是也康侯胡氏曰宰周公者以冢宰兼三公也古者三公无其人则以六卿之有道者兼师保之任冢宰或阙则以三公下行端揆之职左氏曰宋桓公卒未葬而襄公会诸侯故曰子赵氏曰凡诸侯在丧而出以丧行者称子以吉行者称爵志恶之浅深也杜氏曰陈留外黄县东有葵邱张氏曰即开封雍邱县也刘氏曰七年左氏所云惠王崩襄王恶大叔带之难惧不立不发丧而告难于齐者实八年十二月事也八年盟于洮谋王室者实今葵邱事也理或然也髙氏曰惠王方崩诸侯不会其丧襄王在谅闇之中百官总己方听于冢宰而齐侯既不帅诸侯朝之反相会以致天子之宰以天子之宰反来下会诸侯大义乖矣夫君子不夺人之丧齐侯为伯主当遏宻之时大会诸侯又使宋子与会然则所仗大义果安在哉谷梁曰礼在堂孤无外事今背殡而出会以宋子为无哀矣义又见隠九年会于防○存耕赵氏曰襄王之立非惠王意也惠后犹在王虽立恐诸侯之或贰也故桓请王命以盟诸侯而王亦出重臣以临之齐虽忠于周而周以齐而轻矣案首止桓以定世子之位今襄王已立虽有子带之虑桓若率诸侯以朝王而听命焉则一正君而国定矣桓公管仲学不知此狃首止之殊盟而亦用之周公徒偃蹇于外以声势足以震荡诸侯天子亦依以为一日之安尔
　　秋七月乙酉伯姬卒
　　伯姬僖公未嫁姊妹也谷梁曰妇人许嫁笄而字之死则以成人之丧治之愚谓礼女子十有五年而笄二十而嫁然则未许嫁者固亦笄而字矣案礼期之丧诸侯絶惟姊妹侄不絶不降则僖公当为之服矣僖公于时不服则无亲以凶服临葵邱之会则吉凶紊矣齐桓夺人之丧而使之盟亦非礼也○髙氏曰公自出会闻伯姬之卒不复归临其丧无亲亲之义也莘老孙氏曰春秋内女许嫁而卒惟二尔伯姬子叔姬是也
　　九月戊辰诸侯盟于葵邱
　　陆氏曰盟称诸侯者前目后凡之义且明周公之不与盟也张氏曰其义与首止同孟子曰五伯桓公为盛葵邱之会诸侯束牲载书而不歃血初命曰诛不孝无易树子无以妾为妻再命曰尊贤育材以彰有徳三命曰敬老慈幼无忘賔旅四命曰士无世官官事无摄取士必得无专杀大夫五命曰无曲防无遏籴无有封而不告曰凡我同盟之人既盟之后言归于好左氏曰宰孔先归遇晋侯曰可无会也齐侯不务徳而勤逺略北伐山戎南伐楚西为此会也东略之不知西则否矣其在乱乎君务靖乱无勤于行晋侯乃还愚案此盟即会葵邱之事襄王有子带觊觎之难桓公率诸侯翼戴天子既会冢宰又自为盟使天下知有冢嫡有共主而襄王大位得以粗安齐桓之功亦大矣然不过假尊王之名以适吾之所便故不暇奔惠王之丧聴冢宰之命于朝既致冢宰于葵邱而又自为盟焉遥制朝政权自己出拂君臣之大经此其大辠也大功不可以不与大辠不可以不明故圣人直书以示戒其尊君抑臣贵王贱伯之义显矣义又见隠元年盟于蔑○胡氏曰孟子之言非与桓也当时中国倂为十二其乱又甚于春秋其曰五霸三王之辠人今之诸侯五霸之辠人孟子非美齐桓可知张氏曰一命之词三纲所系盖修身正家之要自此以下尊贤敬臣子民柔逺人懐诸侯之意略备其提挈纲领以正率人盖春秋之所未有虽然大学之道有诸已而后求诸人无诸已而后非诸人桓公于易树子以妾为妻之禁终不免躬自犯之固无以令诸侯正天下矣况道不足以治心诸侯方服而骄其视夫诸侯大会而作诰谓兹朕未知获戾于上下栗栗危惧若将陨于深渊以谨造邦匪彞慆淫之戒者何翅霄壤之殊哉
　　甲戌晋侯佹诸卒【佹九委切张氏曰左氏谷梁作甲子不应甲子在戊辰之后合从公羊作甲戌佹公谷作诡】
　　晋侯献公也此书卒为奚齐卓子见杀起也不书葬岂鲁从齐桓而不会其葬欤
　　冬晋里克杀其君之子奚齐【杀公羊作弑】
　　里克世子申生之傅也其君之子里克之君之子也非居丧称子之义奚齐晋献庶子骊姬所出疑荀息欲立奚齐而诸大夫不从故奚齐未立而里克杀之奚齐既非嫡嗣而又未立则固其君之子也故不书曰弑其君奚齐外传曰骊姬将杀申生而难太子之傅里克谋于优施饮里克酒为鸟乌集枯之歌以感动里克里克欲中立以免难称疾不朝骊姬遂得以成其杀申生之谋及献公卒乃杀奚齐卓子而欲纳重耳左氏曰献公卒里克防郑欲纳文公故以三公子之徒作乱初献公使荀息傅奚齐公疾召之曰以是藐诸孤辱在大夫其若之何稽首而对曰臣竭其股肱之力加之以忠贞其济君之灵也不济则以死继之公曰何谓忠贞对曰公家之利知无不为忠也送往事居耦俱无猜贞也及里克将杀奚齐先告荀息曰三怨将作秦晋辅之子将何如荀息曰将死之里克曰无益也荀叔曰吾与先君言矣不可以贰能欲复言而爱身乎虽无益也将焉辟之且人之欲善谁不如我我欲无贰而能谓人已乎冬十月里克杀奚齐于次荀息将死之人曰不如立卓子而辅之荀息立公子卓以愚谓里克为申生傅当晋献杀申生时不以死争而欲中立免难偷生失节矣及晋献死乃旋为申生报怨而杀奚齐夫奚齐虽庶孽乃其君之子也若不当立宜别立君而处奚齐于一所且杀申生者晋献也非奚齐也一旦杀奚齐则是臣报君怨非里克杀其君之子而何哉○朱子曰里克事只以左传所书未见其是非国语载骊姬隂托里克之妻其后里克守不定遂有中立之说他当时只难里克里克不变太子可安由是观之里克之辠明矣又曰他倒了处便在那中立上天下无中立之事自家若排得他便用排退他若奈何不得便用自死今一许骊姬中立他事便了便是他求生避祸
　　十年春王正月公如齐
　　啖氏曰凡公及内卿往他国朝聘皆书曰知愚谓如者往也故上下内外通言之然外诸侯大夫来鲁朝聘皆明书之鲁往他国朝聘皆但言如者亦内辞而孔子因之也又见桓五年齐郑如纪盖鲁不朝王而朝齐伯业愈盛而王纲愈坠矣鲁然则他国可知赵氏曰所以伤王室之微着诸侯之不臣也义又见隠十一年滕薛来朝○张氏曰庄公十三年柯之盟鲁已服齐虽庄公因婚姻一再如齐自此鲁不朝齐者几二十年盖桓公伯业未成不责诸侯以朝礼也今僖公始朝齐见于葵邱之后伯体渐肆诸侯不朝天子而朝伯主自是始矣
　　狄灭温温子奔卫
　　杜氏曰盖中国之狄张氏曰温即孟州温县本周畿内国成王时司防苏忿生之邑此见王灵不振畿内诸侯狄得灭之此天王出居郑之权舆也义又见隠七年戎伐凡伯○髙氏曰着狄益炽也伐邢矣入卫矣伐晋矣今又灭温灭天子之邑而逼逐天子之大臣齐侯可不治诸愚谓王畿有事诸侯奔命狄灭温桓公若不闻焉其夏乃伐北戎则伯主尊王假而已矣
　　晋里克弑其君卓及其大夫荀息【公羊卓下有子字】卓骊姬之娣所出者此称弑其君卓卓已立也事见杀奚齐张氏曰圣人以里克当申生未死之前不能以死正諌而中立以求免坐视太子无辠而死以成骊姬谗贼之谋及其终也而弑二君夫卓子虽庶孽既立乎其位则固里克之君也君臣之分已定而犯上作乱如此故正名其弑君髙氏曰荀息从君于昏固不足言然能后身先义亦可为偷生者之劝矣愚谓卓已立则里克尝北面事之矣而又杀之非里克弑其君而何哉然奚齐卓子躬无大恶而不得其死者其父致之也晋献嬖宠孽杀树子幸免其身卒及臣子晋国大乱后世君人者可以鉴此矣义又见桓二年宋督事○康侯胡氏曰里克是谓持禄容身速献公杀适立庶之祸者正其弑逆之辠虽欲辞而不受其可得乎使克明于君臣大义据经廷诤以动其君执节不贰以固太子其济则国之福也其不济则死于其职亦无歉矣人臣所明者义于功不贵幸而成所立者节于死不贵幸而免克欲以中立祈免自谓智矣而亦终不能免等死耳不死于世子而死于弑君其亦不知命之蔽哉为人臣而不知春秋之义者必陷篡弑诛死之辠克之谓也朱子曰荀息未见有可取者但始终守节死君之难亦可取尔刘氏曰里克能不聴优施之谋喜能不从孙林父之乱陈乞能不随景公之惑则晋无杀世子之祸卫无逐君之恶齐无嬖孽之变矣患在偷安苟容逢君之恶故春秋正其篡弑之辠也陈平之王吕氏诛少帝也似此皆不明于臣之分者也
　　夏齐侯许男伐北戎
　　杜氏曰北戎山戎也未详是否薛氏曰当时患有大于戎者狄及晋楚是也晋灭虢灭虞狄尝入卫逼邢前年伐晋又近灭温召陵之后楚灭围许岂可置而不图舍强图弱守卫果如是乎所谓不务徳而勤逺略况许方患楚而敺以伐戎非用人之道也义又见庄三十年伐山戎
　　晋杀其大夫里克
　　左氏曰九年晋郤芮使夷吾重赂秦以求入齐隰朋帅师会秦师纳晋惠公十年夏四月周公忌父王子党会齐隰朋立晋侯晋侯杀里克以说将杀里克公使人谓之曰微子则不及此虽然子弑二君与一大夫为子君者不亦难乎对曰不有废也君何以兴欲加之辠其无辞乎臣闻命矣伏劒而死于是防郑聘于秦且谢缓赂故不及谷梁曰里克弑二君与一大夫其杀之不以其辠也里克所为弑者为重耳也夷吾曰是又将杀我乎故杀之不以其辠也莘老孙氏曰春秋之法虽弑君之贼以其辠讨之则书之为人不以其辠讨之则为专杀里克虽有弑君之辠夷吾尝命为大夫矣又以已私杀之晋杀其大夫耳非讨贼也义又见庄二十六年曹杀大夫○康侯胡氏曰若惠公既立谓里克曰先君命大夫为世子傅世子死非其辠而大夫不恤若奚齐者既有先君之命矣而大夫又杀之以及卓大夫虽杀之独不念先君之命乎则克必再拜而死不复有言矣惠公乃曰又将图寡人是杀之不以其辠也叶氏曰晋里克卫喜皆弑其君者也然不书讨贼之辞而与杀大夫一施之何哉所以杀者非讨贼也卓死惠公求入里克实迎立焉则惠公固幸卓之死而窃其位者也卫献公之入立则固与闻乎弑矣是以求复于喜曰苟反政由氏祭则寡人此岂可责以讨贼者欤及其得国惠公则曰子弑二君一大夫为子君者不亦难乎而后杀克献公既以政许喜而患其专乃与公孙无地公孙臣谋攻氏免余杀喜而尸诸朝其讨克与喜者皆畏其害己而除之者也孔子曰名不正则言不顺其极至于刑不中无所措手足使惠献无媿于卓与剽归正二辠之臣而诛焉春秋如之何不书曰晋人杀里克卫人杀喜乎
　　秋七月
　　冬大雨雪【雨于付切公羊作雹】
　　公羊曰记异也莘老孙氏曰非常则为灾故志之尔○愚案冬而雨雪常也大雨雪则隂胜阳而极备凶矣春秋书雨雪者三而言大者二
　　十有一年春晋杀其大夫防郑父【防普悲切公羊作邳】左氏曰十年防郑之如秦也言于秦伯曰吕甥郤称冀芮实为不从若重问以召之臣出晋君君纳重耳蔑不济矣秦伯使泠至报问且召三子郤芮曰币重而言甘诱我也遂杀防郑未详信否义见庄二十六年曹杀大夫○苏氏曰防郑里克之党也惠公既杀里克防郑言于秦伯请出晋君而纳重耳郑则有辠矣然郑之谋由里克致之也未详信否
　　夏公及夫人姜氏会齐侯于阳谷
　　叶氏曰姜氏声姜也阳谷见三年邦衡胡氏曰鲁以文姜哀姜乱内外之限连丧三君而僖公不监徃辙又与夫人出会则男女之位复不正矣齐桓方务伯业不能以礼属诸侯而以乱终之所以不振也参讥之○张氏曰男女无别则渎乱生诸侯会伯主而妇人与焉君臣之大义中外之大计凡所当讲者必有所不及而般乐渎乱浸淫日长宜桓公自是以往黄亡不救徐救不力女宠盛行伯业遂衰而鲁僖之怠弃国政亦自此始矣可不戒哉
　　秋八月大雩
　　义见桓五年
　　冬楚人伐黄
　　左氏曰黄人不归楚贡冬楚人伐黄康侯胡氏曰黄人慕义背楚即齐被兵城守更歴三时告命已至而援师不出则失救患分灾御强暴安与国之义矣辠桓公既与盟而又不能救也义又见僖三年徐取舒亦为明年灭黄起也○张氏曰中国外裔之势相为消长而未有不原于心故曰毋怠毋荒四夷来王桓公怠荒之心见于阳谷之会矣楚人占之而遂兴伐黄之师也
　　十有二年春王三月庚午日有食之
　　义见隠三年
　　夏楚人灭黄
　　左氏曰黄人恃诸侯之睦于齐也不供楚职曰自郢及我九百里焉能害我夏楚灭黄谷梁曰贯之盟管仲曰江黄逺齐而近楚楚为利之国也若伐而不能救则无以宗诸侯矣桓公不聴遂与之盟管仲死楚伐江灭黄桓公不能救故君子闵之也康侯胡氏曰见荆楚之强诸夏之弱责方伯连帅之不修其职使小国困于强暴不得其所义又见僖三年徐人取舒○存耕赵氏曰不言奔上下同力死社稷也愚谓周道衰诸侯横江黄国小而近楚楚人固已视为几上肉矣然不有齐桓之盟或可缓数年之命未必见灭如是之速也齐桓既与之盟而不救则君子之责有所归矣夫齐桓未伯其求诸侯如此之勤也伯业既盛而弃江黄如敝屣者何也以徳行仁者徳愈盛而心愈固以力假仁者力尽志溢则怠矣故贵王贱伯春秋之大义也
　　秋七月
　　冬十有二月丁丑陈侯杵臼卒【杵公羊作处】
　　义见隠三年宋公卒又为陈侯居丧出会起文也
　　十有三年春狄侵卫
　　义见隠七年戎伐凡伯○张氏曰楚既灭黄而齐莫之恤侵卫之师所以肆行也
　　夏四月陈宣公
　　义见隠三年宋穆公
　　公会齐侯宋公陈侯卫侯郑伯许男曹伯于咸
　　杜氏曰咸卫地东郡濮阳县东南有咸城愚谓次年春有诸侯城縁陵事则此会谋城縁陵也义见隠九年会于防
　　秋九月大雩
　　义见桓五年
　　冬公子友如齐
　　义见隠七年齐来聘○张氏曰阳谷甯母及咸之会其后公子友皆如齐盖伐楚服郑城縁陵之事鲁皆同之足以见友专鲁政也
　　十有四年春诸侯城縁陵
　　赵氏曰此即上会咸之诸侯不列序者前目后凡耳縁陵汉书地理志北海营陵瓒曰春秋谓之縁陵张氏曰即潍州乐昌县愚案縁陵经不言国未详何为大意讥诸侯僭天子之权着伯者之功过也
　　夏六月季姬及鄫子遇于防使鄫子来朝【鄫似陵切谷梁作缯】季姬僖公妹赵氏曰鲁未嫁女也张氏曰鄫国禹后姒姓汉属东海郡晋属琅邪在沂州承县东北有鄫故城又有鄫山谷梁曰遇者同谋也公羊曰非使来朝使来请已也何氏曰男不亲求女不亲许鲁不防正其女乃使要遮鄫子淫泆使来请已与禽兽无异存耕赵氏曰夫妇之始不正如此书之以见僖公之不兄鄫子之不夫季姬之不可以为女矣○孙氏曰此年六月季姬鄫子遇于防使鄫子来朝明年九月季姬归于鄫是季姬先与鄫子遇于防而后嫁也此季姬之行不正可知矣
　　秋八月辛卯沙鹿崩
　　杜氏曰沙鹿山名阳平元城县东有沙鹿土山在晋地谷梁曰沙山名林属于山为鹿张氏曰汉书元后传作麓杜説近是刘氏曰山不可以系国名山大泽不以封公羊曰为天下纪异也○莘老孙氏曰王道大壊彞伦一斁而天下之人皆反皇极则天见其变而日食星孛地见其妖而川竭山崩所以召之在于天下沙鹿梁山崩虽在于晋不可以晋言也康侯胡氏曰诗称百川沸腾山冢崒崩言西周之将亡也沙鹿崩虽不指其事应而事应具存此春秋畏物之反常为异使人恐惧修省其垂戒明矣愚谓日星陨食山川崩竭繋之天下有天下者之责也然诸侯各有民社血脉贯通岂可委之天下而不自省哉夫灾异固不可指一事而言然沙鹿崩而天王居郑其山在晋而晋侯见获于秦他如齐桓卒而伯业衰楚氛益炽而遂主夏盟此其可见之大略也夫岂天心哉皆人事乱纪以召天地灾异而天地灾异复为生民害盖感必有应应复为感有天下国家者在于谨人事慎所感而已
　　狄侵郑
　　义见隠七年戎伐凡伯
　　冬蔡侯肸卒
　　大意见隠七年滕侯卒
　　十有五年春王正月公如齐
　　义见隠十一年滕薛来朝○献可杜氏曰鲁之所朝者惟齐晋楚
　　楚人伐徐
　　义见三年徐取舒
　　三月公会齐侯宋公陈侯卫侯郑伯许男曹伯盟于牡丘遂次于匡公孙敖帅师及诸侯之大夫救徐【谷梁无卫侯二字公羊有之而在陈侯之上帅公羊作率】
　　牡丘张氏曰齐地齐语曰筑五鹿中牟盖与牡丘以卫诸夏之地注云四塞诸夏之阙也地谱云与匡近杜氏曰匡卫地在陈留长垣县西南张氏曰即开封府长垣县西南杜氏曰公孙敖庆父之子左氏曰楚人伐徐徐即诸夏故也盟于牡丘寻葵丘之盟且救徐也孟穆伯帅师及诸侯之师救徐诸侯次于匡以待之康侯胡氏曰楚都于郢距徐亦逺而举兵伐徐暴横凭陵之辠着矣徐在山东与齐宻迩非有餽粮越险之难也今书盟于牡丘见诸侯救患之不协矣书次于匡见伯主号令之不严矣书大夫帅师而诸侯不行见桓徳益衰而御强暴安中国之志怠矣中庸曰至诚无息不息则久春秋谨始卒欲有国者敦不息之义也义又见庄二十八年救郑○愚案书公孙敖帅师见孟氏之专兵亦为下书楚人败徐起文也
　　夏五月日有食之
　　不书日阙文也义见隠三年
　　秋七月齐师曹师伐厉
　　杜氏曰厉楚与国义阳随县北有厉乡张氏曰即徐州徐县在徐楚之间左氏曰伐厉以救徐也十六年夏齐伐厉不克救徐而还未详信否愚谓于此可见齐之不专于救徐矣义又见隠三年郑伐卫○张氏曰兵法攻所必救谓之竒兵然继此楚败徐于娄林则厉在所不必救明年而后不克救而还正所谓未闻巧之久者况同盟不同心而宋已伐同役之曹乎
　　八月螽【公羊作】
　　义见桓五年
　　九月公至自会
　　义见桓二年公至自唐○髙氏曰公自正月如齐因而会盟暴师于外已逾三时以会致者始于此
　　季姬归于鄫
　　先书遇于防使来请已而继书归于鄫则男女之不正可知○髙氏曰去秋与鄫子遇于防因其自请而遂许之所谓不待父母之命媒妁之言而相从者也今公方自会至而季姬遽归于鄫厥后鄫子所以取祸者甚酷岂无自而然哉存耕赵氏曰鲁诸姑之失教由诸嫂始也女之失教由母始也文姜哀姜以淫恣声姜效之委姬遂狃以为习矣
　　己卯晦震夷伯之庙
　　赵氏曰晦者晦朔之晦公羊曰震之者雷电击夷伯之庙也杜氏曰夷伯鲁大夫展氏之祖父夷諡伯字左氏曰展氏有隠慝焉程子曰夷伯之庙震而言震夷伯之庙天应之也张氏曰天之击怒每在于恶熟而人不加诛之后君子知天之日监而畏其威所以事天也○张子曰凡隂气凝聚阳在内者不得出则奋击而为雷霆不善之积盖亦如此
　　冬宋人伐曹
　　义见隠二年郑伐卫○薛氏曰宋人内叛则桓徳之衰襄志之私皆可见矣君举陈氏曰诸夏之相加兵于是再见宋襄为之也许氏曰同盟始相攻桓不能一矣则何以禁外裔之乱伯徳方衰荒服闚夏至是而诸侯浸以贰矣威灵之陵夷可不慎哉愚谓齐桓图伯四十年闲诸夏莫争外裔稍沮其功大矣及其终也人心离贰同盟相伐身亲见之以力假仁其效如此
　　楚人败徐于娄林【娄力侯切】
　　杜氏曰娄林徐地下邳僮县东南有娄亭张氏曰在泗州临淮县左氏曰徐恃救也愚谓以七国之众不能敌楚千里之孤兵春秋书诸侯之盟之次大夫之帅师于前书齐曹伐厉宋人伐曹于中书楚人败徐于后则齐桓之无志诸侯之解体救徐之不力其情自见矣此皆以力假仁之效也
　　十有一月壬戌晋侯及秦伯战于韩获晋侯
　　秦嬴姓伯爵颛帝之后周孝王时分土为附庸邑秦之六世至襄公将兵救周送平王东迁有功封为诸侯叶氏曰秦伐晋惠公逆而请战故书晋侯及秦伯言晋之主此战也张氏曰韩后为韩国即同州韩城县获见元年秦舍晋君于外已而归之故不言以归也左氏曰晋侯之入也秦穆姬属贾君焉且曰尽纳羣公子晋侯烝于贾君又不纳羣公子是以穆姬怨之晋侯许赂中大夫既而皆背之赂秦伯以河外列城五东尽虢略南及华山内及解梁城既而不与晋饥秦输之粟秦饥晋闭之籴故秦伯伐晋晋侯谓庆郑曰冦深矣若之何对曰君实深之可若何公曰不孙卜右庆郑吉弗使歩扬御戎家仆徒为右乗小驷郑入也庆郑曰古者大事必乗其产生其水土而知其人心安其教训而服习其道唯所纳之无不如志今乗异产以从戎事及惧而变将与人易乱气狡愤隂血周作张脉偾与外彊中干进退不可周旋不能君必悔之弗聴九月晋侯逆秦师使韩简视师复曰师少于我鬬士倍我公曰何故对曰出因其资入用其宠饥食其粟三施而无报是以来也今又击之我怠秦奋倍犹未也公曰一夫不可狃况国乎遂使请战韩简退曰吾幸而得囚壬戌战于韩原晋戎马还泞而止公号庆郑庆郑曰愎谏违卜固败是求又何逃焉遂去之梁由靡御韩简虢射为右辂秦伯将止之郑以救公误之遂失秦伯秦获晋侯以归晋大夫反首拔舍从之穆姬闻晋侯将至以太子防与女简璧登台而履薪焉使以免服衰绖逆且告曰上天降灾使我两君匪以玉帛相见而以兴戎若晋君朝以入则婢子夕以死夕以入则朝以死唯君裁之乃舍诸灵台大夫请以入公曰获晋侯以厚归也既而丧归焉用之大夫其何有焉必归晋君乃许晋平晋隂饴甥会秦伯盟于王城改馆晋侯馈七牢焉晋侯归杀庆郑而后入是岁晋又饥秦伯又饩之粟于是秦始征河东置官司焉邦衡胡氏曰重耳兄也当立也夷吾弟也不当立也夷吾赂秦伯以求入篡也秦伯不纳重耳而纳夷吾以徼赂是贪而纳篡也晋惠背赂而不与故秦穆兴师以伐之厥辠惟均晋侯背施逆谏而失民自取获之道也愚谓自晋致戎又不自咎而逆战焉经曰晋侯及秦伯战则秦晋之曲直辠之重轻皆可见矣书法与桓十七年战于奚同○康侯胡氏曰秦伯伐晋而经不书伐专辠晋也谷梁曰韩之战晋侯失民矣以其民未败而君获也孙氏曰晋侯失道不顾人命以起此战春伯获之则又甚矣愚谓以诸侯之尊而至于见获一则夷吾之辠二则晋献杀世子之余孽也后世人主可以鉴此矣












　　春秋本义卷十一
　　钦定四库全书
　　春秋本义卷十二　　　　元　程端学　撰
　　僖公
　　十有六年春王正月戊申朔陨石于宋五是月六鹢退飞过宋都【陨公羊作霣是公羊作提误也鹢五歴切谷梁作鶂】
　　先石后五者犹书言牛一羊一豕一之意也杜氏曰是月陨石之月重言是月嫌同日鹢水鸟程子曰退飞倒逆飞必有气驱之存耕赵氏曰石静物也而陨自天鹢进物也而退飞异矣见于宋应在宋也○康侯胡氏曰圣人因灾异以明天人感应之理而着之于经垂戒后世如石陨于宋而书曰陨石此天应之也和气致祥乖气致异苟知其故恐惧修省变可消矣宋襄公亡国之余欲图伯业不自省其徳也后有盂之执之战天之示人显矣圣人所书之义明矣可不察哉
　　三月壬申公子季友卒
　　此记三桓之始友之后季孙行父季孙宿季孙意如季孙斯皆执鲁政至意如而逐昭公是以谨志其卒义又见闵元年季子来归大意又见隐元年盆师卒○刘氏曰春秋讥世卿莫甚于鲁鲁之大夫皆世卿然莫强于季氏仲氏季氏出昭公而仲氏弑子赤此皆世卿能成其祸者也是以春秋书之康侯胡氏曰大夫卒而书名则曷为书字闻诸师曰春秋时鲁卿有生而赐氏者季友仲遂是也生而赐氏者何命之世为卿也季子在僖公有翼戴之勤襄仲弑逆在宣公有援立之力此二君者不胜私情欲以异赏报之也故皆生而赐氏俾世其官经于其卒各以氏书者志变法乱纪之端贻权臣窃命之祸其垂戒逺矣
　　夏四月丙申鄫季姬卒【鄫谷梁作缯】
　　髙氏曰季姬嫁于鄫才及八月而卒然其所以为鄫之祸甚酷故春秋详志之以为后世之戒
　　秋七月甲子公孙兹卒【兹公羊作慈】
　　髙氏曰此公子牙之子也世秉鲁政至春秋之终而犹未絶存耕赵氏曰以着三桓之子孙也大意又见隠元年益师卒
　　冬十有二月公防齐侯宋公陈侯卫侯郑伯许男邢侯曹伯于淮
　　髙氏曰邢侯始与防而在郑许之下者此齐次之也淮杜氏曰临淮郡左右张氏曰后汉为下邳国后为泗州义见隠九年防于防○朴乡吕氏曰大要为淮夷而为此防其伯业既衰之时也
　　十有七年春齐人徐人伐英氏
　　张氏曰英氏臯陶后之封楚之与国左氏曰齐人为徐伐英氏以报娄林之役也邦衡胡氏曰楚人病徐齐桓不能服楚而伐其与国是迁戮也皆未详信否义又见庄三十年齐伐山戎
　　夏灭项
　　杜氏曰项国即汝隂项县张氏曰子爵汉属汝南即陈州项城县左氏曰淮之防公有诸侯之事未归而取项程子曰灭人之国辠恶大矣在君则当讳故鲁灭国书取灭项君在防季孙所为也故不讳愚谓先书灭项后书公至自防则大夫擅国政握兵权可知此亦昭公客死干侯之权舆也故曰礼乐征伐自大夫出五世希不失矣春秋书此一见王纲大壊而大夫灭国二见鲁君失政而三桓擅权三见齐桓未死而伯业已坠矣义又见庄十年齐灭谭○君举陈氏曰灭项失兵权之渐也襄公在晋书邾庶其来奔昭公在晋书莒牟来奔春秋之季大夫不禀命者非但鲁也郑伯防于夷仪郑公孙舍之帅师入陈蔡侯防于召陵蔡公孙姓帅师灭沈春秋必志之也
　　秋夫人姜氏防齐侯于卞【卞皮彦切公羊左氏作弁】
　　杜氏曰卞鲁国卞县张氏曰在袭庆府泗水县义见十一年此则公在防而夫人自出防渎乱极矣○存耕赵氏曰夫人前与公防齐侯于阳谷矣今又独防齐侯于卞失礼成俗习以为常奸与不奸未可知也圣人因其防而书之谨礼也惩恶也
　　九月公至自防
　　孙氏曰逾三时义见桓二年公至自唐此又见灭项防卞而公在防非特逾时而已
　　冬十有二月乙亥齐侯小白卒
　　义见隠三年宋公卒○东莱吕氏曰桓公虽能用管仲攘荆蛮伯诸侯有一匡天下之功然仲木无正心诚意格君之学徙急于一时之功利卒致五子之乱其所以有始无终者家法不正也
　　十有八年春王正月宋公曹伯卫人邾人伐齐【公羊宋公下有防字】
　　左氏曰齐侯之夫人三王姬徐姬蔡姬皆无子齐侯好内多内宠内嬖如夫人者六人长卫姬生武孟少卫姬生恵公郑姬生孝公葛嬴生昭公宻姬生懿公宋华子生公子雍公与管仲属孝公于宋襄公以为太子雍巫有宠于卫共姬因寺人貂以荐羞于公亦有宠公许之立武孟管仲卒五公子皆求立齐桓公卒易牙入与寺人貂因内宠以杀羣吏而立公子无亏孝公奔宋十八年春宋公以诸侯伐齐谷梁曰非伐丧也愚谓宋襄当齐桓盛时无役不从其事齐如此其谨也桓既卒而帅诸侯以伐丧者非特纳孝公也急求伯也不度徳不量力而求诸侯此其身见执国几亡也齐桓帅诸侯尊天子攘僣窃生民息肩四十年宜其既没而人益思之然死仅逾月而诸侯伐之者身不修而家不齐人不心服也吾观齐宋举可为永鉴矣义又见隠二年郑伐卫○张氏曰长幼有定分桓公管仲不能自制其尊卑正否之辨而轾属幼少以为乱阶公之君臣既失其制命之义矣今桓公未长子既立宋襄不能从宜因势顺其少长以抚定之使得以终桓公之丧乃成桓之私意帅四国之诸侯奉少夺长大乱齐国春秋深辠之也
　　夏师救齐
　　称师将卑师众也诸侯非王命不得擅兴师然诸侯伐齐而鲁救之犹为彼善于此但僖公之祖桓公见杀于齐为子孙者忍救之乎若桓公在时以伯事召则仅可耳
　　五月戊寅宋师及齐师战于甗齐师败绩【甗鱼免切】刘氏曰战而言及者主之者也犹曰宋师为志乎此战也杜氏曰甗齐地莘老孙氏曰幸其丧乘其乱伐之以为利宋有辠矣愚谓可见宋之急于图伯也义又见隠二年郑伐卫
　　狄救齐
　　髙氏曰此非善狄之能救也所以甚恶中国之不知义也诸侯伐人之防不义之甚而狄乃假义名以救之愚谓狄人而与中国之事则王纲之坠可知矣○邦衡胡氏曰自狄伐邢齐桓救邢仅次聂北而已其后侵轶中国无嵗不有狄师齐桓未尝一加兵焉至其卒而宋伐之中国莫与而狄乃救之其齐与狄交孚而相亲乎
　　秋八月丁亥齐桓公
　　康侯胡氏曰桓公九合诸侯不以兵车威令加乎四海几于改物虽名方伯实行天子之事不能慎终如始付托非人方在殡四邻谋动其国家而莫之恤至于九月而后以此见功利之在人浅矣义又见隠三年宋穆公○存耕赵氏曰五伯桓公为盛不及期何哉管仲既死而寺貂易牙乘时用事使桓公不能保其子以此见阉寺之为人国家害甚矣
　　冬邢人狄人伐卫
　　陆氏曰凡外域用兵唯举国号如诸侯列序侵伐盟防则称人以便文而君臣同辞愚谓邢既称人则狄亦称人以成文耳无他义也夫狄尝伐邢邢至迁国则狄者邢之仇也今邢忘其仇而又偕之以伐同姓邢之辠大矣亦为其后卫伐邢灭邢起文也义又见隠三年郑人伐卫及七年戎伐凡伯
　　十有九年春王三月宋人执滕子婴齐
　　左氏曰宋人执滕宣公髙氏曰此宋求伯也庄十六年幽之防齐桓始伯滕子与焉既而背之至齐侯卒凡三十七年衣裳兵车之防未尝列于其间宋襄既有求伯之心而首执滕子以令诸侯也然宋襄图伯当以徳懐徕之今乃肆已之彊擅执国君以陵轹诸夏亦己甚矣孙氏曰五等之国皆诸侯也其或有辠方伯请于天子天子命之执则执之不得専执也○存耕赵氏曰齐桓之伯执不及君已为薄矣宋襄效之而执虐人之君以是求伯难以免矣愚谓出乎尔者反乎尔故楚人效尤而执宋公矣
　　夏六月宋公曹人邾人盟于曹南【公公羊作人误也】
　　范氏曰曹南曹之南鄙莘老孙氏曰曹南之盟盖宋襄求伯而为之也曹邾皆称人者宋襄威徳未着曹邾但使其臣防之义又见隠元年盟于蔑
　　鄫子防盟于邾己酉邾人执鄫子用之【鄫谷梁作缯】鄫子防盟于邾者鄫子往邾国为盟也赵氏曰上言防盟下言用之縁盟用之同于牲也愚谓以诸侯执诸侯而为牲用见王纲大壊诸侯暴虐而无人心甚于禽兽之吞齧矣○胡氏曰诸侯相执犹不可况用之为牲乎天子视而不能诛周道陵迟甚矣愚谓齐桓既没而诸侯悖乱如此孔子所以有一匡天下之言也然王者化及人心遗风余泽久而未斩伯者使人革面骨未寒而乱作其祸有甚焉者王伯之效浅深逺近于斯可见
　　秋宋人围曹
　　左氏曰宋人围曹讨不服也子鱼言于宋公曰文王闻崇徳乱而伐之军三旬而不降退修教而复伐之因垒而降诗曰刑于寡妻至于兄弟以御于家邦今君徳无乃犹有所阙而以伐人若之何盍姑内省徳乎无阙而后动康侯胡氏曰盟于曹南口血未干今复围曹爱人不亲反其仁治人不治反其知襄公不能内自省徳急于令诸侯执婴齐非伯讨不足以示威盟曹南非同志不足以示信卒于兵败身伤不知反求诸己欲速见小利之过也经书襄公不越数端而知其操心之若此者仲尼笔削如化工赋像并其情不得遯焉非特画笔之肖其形耳愚谓诸侯之国天子所封以诸侯围诸侯辠可知矣○君举陈氏曰诸夏之书围国自此始
　　卫人伐邢
　　报去年之役也张氏曰卫不自省其从宋伐丧之辠而以报复为事辠也义又见隠二年郑伐卫
　　冬防陈人蔡人楚人郑人盟于齐【张氏曰公羊防上有公字以诸侯皆称人考之当从左氏谷梁】
　　范氏曰防无主名内卑者四国称人外卑者康侯胡氏曰楚之得与中国防盟自此始桓公既没中国无伯郑伯始朝于楚其后遂为此盟又二年复盟于鹿上至防于盂遂执宋公以伐宋而楚于是列于陈蔡之上矣圣人书此所以着楚人之强伤列国之衰莫能抗也愚谓齐桓为盟主者四十年既没而鲁陈蔡郑引楚入以盟于齐其辠着矣义又见隠二年盟戎于唐○邦衡胡氏曰夫逺人可正以法度不然则必啓其贪婪之心楚自晋文之后争主夏盟至楚灵即位遂大求诸侯为防于申执徐子杀庆封诱灭陈蔡而戕杀其君臣其后吴越继兴效楚一辙中国遂横溃幅裂无可奈何而春秋终焉本其由来皆诸侯有以啓之
　　梁亡
　　张氏曰梁嬴姓国伯爵虞伯翳之后梁地属同州韩城县左氏曰梁亡不书其主自取之也初梁伯好土功亟城而弗处民罢而弗堪则曰某寇将至乃沟公宫曰秦将袭我民惧而溃秦遂取梁公羊曰此未有伐者其言梁亡何自亡也其自亡奈何鱼烂而亡也○谷梁曰湎于酒淫于色心昏耳目塞上无正长之治大臣背叛民为寇盗梁亡自亡也梁亡郑弃其师我无加损焉正名而已矣莘老孙氏曰左氏以梁好土功谷梁以梁为淫湎而亡然孔子书梁亡尔不曰所以亡盖所取亡之道众一恶不足以尽之为人之君而不志于仁危亡之来皆自取之其自取亡之迹不必论也陆氏闻于师曰秦人肆其强暴取人之国没而不书其义安在曰乘人之危恶易见也灭人之国辠易知也自取灭亡其意微矣春秋之作圣人所以眀微也
　　二十年春新作南门
　　谷梁曰作为也有加其度也言新有故也非作也杜氏曰鲁城南门也本名稷门僖公更髙大之今犹不与诸门同改名髙门左氏曰书不时也公羊曰门有古常也孙氏曰案新延廐不言作此言作改旧可知讥其奢泰妨农功改旧制也○康侯胡氏曰讥用民力于所不当为也鲁人为长府闵子骞曰仍旧贯何必改作孔子曰夫人不言言必有中春秋凡用民力得其时制者犹书以见劳民为重事而况轻用于所不当为者乎然僖公尝修泮宫复閟宫矣奚斯董其役史克颂其事而经不书者宫庙以事其祖考学校以教国之子弟二者为国之先务虽用民力不可废也其垂教之意深矣
　　夏郜子来朝【郜占报切谷梁作邾】
　　杜氏曰郜姬姓国后汉志济隂成武有郜城义见隠十一年滕薛来朝
　　五月乙巳西宫灾
　　薛氏曰西宫鲁之贰室也公羊曰小寝也有西宫则有东宫矣何以书记异也存耕赵氏曰必有获谴于天也
　　郑人入滑
　　左氏曰滑人叛郑而服于卫夏郑公子士泄堵寇帅师入滑未详信否髙氏曰郑伯与滑伯同等诸侯而入滑强陵弱也义见隠二年入向○张氏曰记天王出居郑之始衅也
　　秋齐人狄人盟于邢
　　狄称人见十八年左氏曰齐狄盟于邢为邢谋卫难也于是卫方病邢莘老孙氏曰前年冬邢狄伐卫以救齐于是三国防盟于邢之国都愚谓狄尝伐邢邢至迁国齐桓亦尝帅曹宋以救邢矣齐孝不能继志述事而偕狄以盟于邢邢侯忘宗庙社稷之怨而受盟于国都均不孝也且中外杂盟又为不义不孝不义原于齐徳邢狄见救之小恵邢亦但知合党伐卫以报私怨而忘其为不义矣其后齐之不振邢之见灭于卫皆不知大义之所致也春秋比事见义垂戒逺矣义又见隠二年盟戎于唐
　　冬楚人伐随
　　陆氏曰随姬姓侯爵义见庄十年荆败蔡师
　　二十有一年春狄侵卫
　　张氏曰因邢之盟也存耕赵氏曰邢狄同救齐者也卫伐邢则狄侵卫虽曰患难相救而非狄之所得为也春秋所以严中外之辨也狄虽侵卫不足以存邢适以速邢之亡尔义又见隠七年戎伐凡伯○张氏曰齐孝公不能嗣父之业楚狄皆因之以为中国患此齐邢之盟所以两书而邢卫并受其祸也
　　宋人齐人楚人盟于鹿上
　　莘老孙氏曰三国皆微者尔宋实主之故序其上也杜氏曰鹿上宋地汝隂有原鹿县左氏曰宋人为鹿上之盟以求诸侯于楚楚人许之公子目夷曰小国争盟祸也宋其亡乎幸而后败张氏曰欲伯诸侯而求之于暴横乱常之楚此春秋所以着襄公之自取败辱也义又见隠二年盟戎于唐○存耕赵氏曰尊中国攘外裔伯者事也宋欲继齐者也亦尝思召陵之盟楚使屈完来盟于师之故乎今乃求诸侯于楚略不羞与楚伍适以启争长之暴莘老孙氏曰宋国小徳薄而求诸侯至见执见败几亡其国自兹始焉
　　夏大旱
　　大者非常之辞左氏曰公欲焚巫尫臧文仲曰非旱备也修城郭贬食省用务穑劝分此其务也巫尫何为天欲杀之则如勿生若能为旱焚之滋甚公从之未详信否公羊曰记灾也莘老孙氏曰隂阳不和非常为灾之辞也愚谓大意与不雨同而史氏所书详略轻重或异耳义又见庄三十一年不雨○献可杜氏曰春秋书大旱者二此年及宣七年是也皇极不立五事不正而咎应之详记灾变所以示戒也
　　秋宋公楚子陈侯蔡侯郑伯许男曹伯防于盂执宋公以伐宋【盂音于公羊作霍谷梁作雩】
　　叶氏曰楚子何以先诸侯宋襄欲图伯而防楚子诸侯推先楚子也杜氏曰盂宋地左氏曰诸侯防宋公于盂子鱼曰祸其在此乎君欲己甚其何以堪之于是楚执宋公以伐宋陈岳氏曰聨诸侯之防书之眀与楚国共执之宋既服诸侯复盟于薄以释之则共执之义显矣愚谓五伯盟防皆辠也然齐桓犹有攘楚之功宋襄不度徳量力以图伯反跻楚人于诸侯之上其辱身害国固宜然五国诸侯畏楚从令共执伐同类辠可知矣彼楚子者南蛮之雄先王之所膺击驱逐不与同中国者也尚何责哉春秋书此见中国之衰楚人之横由诸侯之自取也
　　冬公伐邾
　　义见隠二年郑伐卫
　　楚人使宜申来献捷
　　王氏曰宜申阏氏子西也献防见庄三十一年杜氏曰献宋捷也不言宋者秋伐宋冬来献捷事不异年从可知也愚谓诸侯同伐宋而楚独来献捷者主谋者楚也刘氏曰中国于四夷则有捷诸侯于天子则有献捷康侯胡氏曰诸侯从楚伐宋而鲁独不与故楚来献防以胁鲁为鲁者拒其使而不受可也请于天子而讨之可也宋先代之后作宾王家方修盟防而伏兵车又以军获遗献诸侯横逆甚矣○邦衡胡氏曰齐捷戎以内而捷外犹可言也楚捷宋以外而捷内不可言也
　　十有二月癸丑公防诸侯盟于薄释宋公
　　髙氏曰书防诸侯者以诸侯皆在是故前目后凡且见公之续至也任氏曰薄史记作亳汉山阳薄县汤所都也张氏曰案地谱拱州考城汉薄县即汤都古字通用左氏曰防于薄以释之子鱼曰祸犹未也不足以惩君愚谓鲁不能告天王眀大义以正诸侯与楚人执宋公之辠顾以一献防之威出为防盟求释宋公鲁既失义矣五国诸侯从楚之谋俟鲁宋屈辱而后释之则五国自损其中国之体矣宋公以诸侯而见释于诸侯难以在人上矣况楚人主此谋哉宜楚之益无忌惮而中国之益衰也故张氏曰书公防诸侯于薄释宋公盖以为中国之大耻而辠鲁与诸侯之无能为也○康侯胡氏曰此正天下之大变春秋所谨也或以为嘉我公之救患误矣
　　二十有二年春公伐邾取须句【权俱切公羊作朐后同】
　　莘老孙氏曰须句邾邑张氏曰东平府须城县义见隠四年莒伐亦为是年及邾战于升陉起文也
　　夏宋公卫侯许男滕子伐郑
　　左氏曰郑伯如楚宋公伐郑子鱼曰所谓祸在此矣张氏曰襄公尝困于楚矣疾疢虽甚而徳慧术知未有以增益其所不能谷梁氏所谓不能反其知以治人过而不改而又甚之者也义又见隠二年郑伐卫
　　秋八月丁未及邾人战于升陉【音刑】
　　不言公大夫也杜氏曰升陉鲁地髙氏曰邾来伐我而鲁遽及邾人战也公伐邾取须句以起此战愚谓鲁取邾邑而致寇僖公不反躬自责复其旧邑而驱民以战始终皆有辠矣不书邾伐我书法与桓十七年战于奚同义又见隠二年郑伐卫
　　冬十有一月己巳朔宋公及楚人战于宋师败绩不书楚伐宋而书及楚人战书法亦与桓十七年战于奚同盖宋公主乎此战也战称公者君行师从师不待言也败称师者见师众大败纪实事也杜氏曰水名左氏曰楚人伐宋以救郑宋公将战大司马固谏曰天之弃商久矣君将兴之弗可赦也已弗听宋公及楚人战于宋人既成列楚人未既济司马曰彼众我寡及其未既济也请击之公曰不可既济而未成列又以告公曰未可既陈而后击之宋师败绩公伤股门官殱焉国人皆咎公公曰君子不重伤不禽二毛古之为军也不以阻隘也寡人虽亡国之余不鼓不成列子鱼曰君未知战勍敌之人隘而不列天賛我也阻而鼓之不亦可乎犹有惧焉且今之勍者皆吾敌也虽及胡耉获则取之何有于二毛眀耻教战求杀敌也伤未及死如何勿重若爱重伤则如勿伤爱其二毛则如服焉三军以利用也金鼓以声气也利而用之阻隘可也声盛致志鼓儳可也孙氏曰宋襄无齐桓之资而欲绍齐桓之烈帅诸侯而致强楚故盂之防见执受伐今复与楚争郑以起此战师防身伤七月而死为中国羞义又见庄十年荆败蔡师○谷梁曰之战以为复雩之耻也雩之耻宋襄有以自取之也治人而不治则反其知过而不改又之是谓之过襄公之谓也刘氏曰宋襄不厄人于险不鼔不成列此至仁大义虽文王之战不能过之春秋恶之以其好战而不务本饰小名而妨大徳此无异盗跖之分均为仁出后为义也
　　二十有三年春齐侯伐宋围缗【缗亡巾切谷梁作闵】
　　杜氏曰缗宋邑髙平昌邑县东南有东缗城汉志山阳郡东缗县春秋时作缗张氏曰即济州金乡县康侯胡氏曰齐伯国之余业也宋襄既败于荆楚之势益张齐侯既无尊中国攘外裔恤患灾畏简书之意又乘其约而伐之此尤义之不得为者也义又见隠五年宋伐郑○谷梁曰不正其以恶报恶也
　　夏五月庚寅宋公兹父卒
　　左氏曰宋襄公卒伤于故也大意见隠七年滕侯卒此又以见宋襄之率意妄作穷困而死也
　　秋楚人伐陈
　　义见庄十年荆败蔡师
　　冬十有一月杞子卒
　　杞称子见桓二年滕子来朝髙氏曰不名者史逸之左氏曰杞成公卒大意见隠七年滕侯卒○髙氏曰入春秋以来始书杞卒
　　二十有四年春王正月
　　夏狄伐郑
　　义见隠七年戎伐凡伯
　　秋七月
　　冬天王出居于郑
　　叶氏曰天子以畿内为国诸侯以封内为国诸侯不以其道去其封曰出奔天子不以其道去其畿内曰出居出之为言耻也若曰虽有其国而不能守焉尔天子无外虽去其国谓之居焉愚谓春秋非専以二字见义义在一句之间若论字义不得不如叶氏云尔左氏曰王将以狄女为后富辰谏曰不可狄固贪惏王又启之女徳无极妇怨无终狄必为患王弗听初甘昭公有宠于恵后恵后将立之未及而卒昭公奔齐王复之又通于隗氏王替隗氏颓叔桃子遂奉大叔以狄师攻王王御士将御之王曰先后其谓我何宁使诸侯图之王遂出及坎欿国人纳之颓叔桃子奉大叔以狄师伐周大败周师获周公忌父原伯毛伯富辰王出适郑处于汜大叔以隗氏居温王使来告难曰不谷不徳得辠于母之宠子带鄙在郑地汜敢告叔父臧文仲对曰天子蒙尘于外敢不奔问官守王使简师父告于晋使左鄢父告于秦康侯胡氏曰王者以天下为家京师为室四方归往犹天之无不覆也东周降于列国既不能家天下矣又毁其室而不保则是寄生之君耳愚谓以天王而出居于郑必有失其道而见逐于其臣者而以自出为文何哉孔子曰能治其国家谁敢侮之此春秋所以正本也鉴戒昭矣○谷梁曰天王无出出失天下也髙氏曰且辠诸侯之不赴难也叶氏曰子带之乱方其奔齐或放焉或封焉亲爱之而勿杀可矣古之人有行之者舜也而王不能反召之使得终其恶及其以狄伐周则辠在可讨古之人有行之者固公也而王不能反避之使得夺其位若恵王者可谓丧匕鬯矣有天下而不及此则亦何以王天下哉张氏曰天王出居于郑王师败绩于茅戎皆言其自取之以见天难忱斯不易维王不可不戒也
　　晋侯夷吾卒
　　大意见隠七年滕侯卒及左方○左氏曰晋恵公卒懐公命无从亡人期期而不至无赦狐突之子毛及偃从重耳在秦弗召乃杀狐突卜偃称疾不出晋公子重耳之及于难也晋人伐诸蒲城重耳奔狄处狄十二年而行过卫及齐及曹及郑及楚子玉请杀之楚子曰晋公子广而俭文而有礼其从者肃而寛忠而能力晋侯无亲内外恶之吾闻姬姓唐叔之后其后衰者也其将由晋公子乎乃送诸秦二十四年正月秦伯纳之济河围令狐入桑泉取臼衰二月甲午晋师军于庐栁秦伯使公子絷如晋师师退军于郇辛丑狐偃及秦晋之大夫盟于郇壬寅公子入于晋师丙午入于曲沃丁未朝于武宫戊申使杀懐公于髙梁髙氏曰鲁尚未与晋通而此书恵公卒者以见文公之入也恵公立十四年而卒懐公立秦人纳文公而杀懐公焉然则文公篡立而不书其入者以晋献既杀世子申生则文公自以次当立故也皆未详信否
　　二十有五年春王正月丙午卫侯燬灭邢
　　朱子曰诸侯灭国未尝书名今经文只隔夏四月癸酉一句便书卫侯燬卒恐是因而传写之误左氏曰卫人将伐邢礼至曰不得其守国不可得也我请昆弟仕焉乃往得仕卫人伐邢二礼从国子廵城掖以赴外杀之礼至为铭曰余掖杀国子莫余敢止未详信否髙氏曰始则邢连狄以伐卫固可辠矣今卫遂举兵以灭之抑又甚焉义又见庄十年齐灭谭此灭同姓甚矣
　　夏四月癸酉卫侯燬卒
　　义见隠三年宋公卒
　　宋荡伯姬来逆妇
　　存耕赵氏曰伯姬公姊妹也杜氏曰伯姬鲁女为宋大夫荡氏妻自为其子来逆谷梁曰其曰妇何也縁姑言之之辞也莘老孙氏曰亲迎之礼自诸侯达于士庻人未有姑而逆妇者宋荡伯姬来逆妇非礼可知髙氏曰夫不亲迎而姑来迎鲁不能以礼正之是弃其亲戚也
　　宋杀其大夫
　　义见庄二十六年曹杀大夫
　　秋楚人围陈
　　义见庄十年荆败蔡师
　　纳顿子于顿
　　不言楚人者蒙上围陈之文也胡氏曰楚人围陈而回后乃纳顿子于顿故不言遂也张氏曰顿姬姓国杜氏注汝隂南顿县属陈州愚谓废置者天子大权而夷狄行之中夏之衰极矣○康侯胡氏曰中国不能修方伯连帅之职而使楚人纳之是外裔仗义正诸夏也其责中国深矣此亦正本自治之意也君举陈氏曰齐桓公卒楚始与诸夏盟于齐盟于鹿上执宋公纳顿子侈然欲废置诸侯春秋之所惧也
　　卫文公
　　义见隠三年宋穆公
　　冬十有二月癸亥公防卫子莒庆盟于洮
　　陆氏曰卫子在丧之称也莒庆莒国大夫杜氏曰洮鲁地愚谓诸侯擅盟已无王矣况卫子居丧而出盟莒庆以大夫而盟诸侯尤非礼也义又见隠元年盟于蔑
　　二十有六年春王正月己未公防莒子卫甯速盟于向【速公羊作遫】
　　左氏曰公防莒兹防公庄子盟于向存耕赵氏曰一事而屡盟不恊也义见隠元年盟于蔑
　　齐人侵我西鄙公追齐师至酅弗及【酅户主切公羊谷梁作巂】西鄙鲁国之西邉也啖氏曰追者寇已去而蹑之也陈岳氏曰酅齐地杜氏曰济北谷城县西有地名酅下张氏曰后汉属东郡后属东平府东阿胡氏曰侵言人追言师者盖不可言公追齐人也左氏曰讨是二盟也赵氏曰寇至不知追而不及内之无警备也愚谓齐孝不能继父之业而遣兵侵掠鲁境固可辠矣鲁僖无御侮之术而致寇又轻身越逐亦可辠也
　　夏齐人伐我北鄙
　　义见隠二年郑伐卫
　　卫人伐齐
　　左氏曰洮之盟故也义见隠二年郑伐卫
　　公子遂如楚乞师
　　遂庄公子仲遂也即东门襄仲乞见八年孙氏曰齐再伐我故公子遂如楚乞师夫国之大小师之众寡皆有王制不可乞也书者恶鲁不能修戎备而外乞师于楚人髙氏曰是不有天子而道外防以伐中国也○康侯胡氏曰卫人报徳以怨伐齐之丧助少陵长又迁怒于邢而灭其国不义甚矣公既与其君盟于洮又与其臣盟于向是党卫也故齐人既侵其西又伐其北齐师固亦非义矣而僖公不能省徳自反深思逺虑计安社稷乃乞楚师与齐为敌是昧于中外之辨也其书公子遂如楚乞师而恶自见矣叶氏曰召陵之盟桓公与我伐楚而楚服今我乃欲以楚伐齐而恃之以胜公之谋国可知矣愚谓自此至文公薨凡书公子遂之専政専兵亦为杀子赤起也
　　秋楚人灭夔以夔子归【夔求归切公羊作隈非是】
　　杜氏曰夔楚同姓国建平秭归县张氏曰宋之归州秭归及兴平县皆有夔子城程子曰不名者外域小国鲁史有所不能知不可得而纪故也左氏曰夔子不祀祝融与鬻熊楚人让之对曰我先王熊挚有疾鬼神勿赦而自窜于夔吾是以失楚又何祀焉秋楚成得臣鬬宜申帅师灭夔以夔子归未详信否刘氏曰贪而不义楚辠大矣圣王在上虽逺国各有限域不相侵夺今楚人灭同姓亦中夏之衰而然也义又见僖三年徐取舒
　　冬楚人伐宋围缗【谷梁作闵】
　　缗见二十三年左氏曰宋以其善于晋侯也叛楚即晋冬楚令尹子玉司马子西帅师伐宋围缗义见庄十年荆败蔡师
　　公以楚师伐齐取谷
　　以见桓十四年左氏曰公以楚师伐齐取谷置桓公子雍于谷易牙奉之以为鲁援楚申公叔侯戍之未详信否孙氏曰齐天子甥舅之国也公以楚师伐甥舅之国固己不可而又取邑公之恶可知○髙氏曰齐人加兵于鲁鲁欲报之当请命于天子防诸侯以同讨其辠夫楚豺狼也安可逺引其师来入华夏以伐亲邻之国乎
　　公至自伐齐
　　义见桓二年公至自唐
　　二十有七年春杞子来朝
　　杞称子见桓二年义见隠二年滕薛来朝
　　夏六月庚寅齐侯昭卒
　　义见隠三年宋公卒
　　秋八月乙未齐孝公
　　杜氏曰三月而速义又见隠三年宋穆公
　　乙巳公子遂帅师入杞
　　髙氏曰弱国既来朝而用师以报之杞鲁乃舅甥之国而伯姬在焉鲁人不义甚矣义又见隠二年莒入向○贯道王氏曰案公子遂自为一军始此东门氏之恶胚胎于此用见鲁之军政自僖公以来已紊矣
　　冬楚人陈侯蔡侯郑伯许男围宋
　　楚人大夫也叶氏曰楚何以先诸侯主兵也髙氏曰宋不与楚宗诸侯且有先君之怨又自以为伯国故终不与楚楚人前年伐之今又围焉夫楚以南蛮恣豺狼之强来犯中国而陈蔡郑许皆中国之诸侯反防楚人同伐之伸楚人之强屈中国之义辠昭然可见矣义又见庄十年荆败蔡师○愚谓楚之强暴甚矣然诸侯之屈服于楚亦其有以自取之也齐桓虽没其兵尚强诸侯苟能宗之其势犹足以敌楚而宋曹卫邾首伐齐鲁陈蔡郑又引楚人以盟于齐鲁又乞楚师以伐齐从约既觧楚遂得以凭陵中国今宋之被围陈蔡郑许之服役于楚皆始谋之不臧也故春秋慎始比事见义焉
　　十有二月甲戌公防诸侯盟于宋
　　叶氏曰此前围宋之诸侯也不序前目后凡也宋公犹在围则何以地宋盟于宋国之外是亦宋矣髙氏曰公畏楚之强而来为此盟亦报乞师之役愚谓夷狄搂诸侯以围诸侯僖公不念唇亡则齿寒方且来盟于宋其谋国可知矣其辠亦着矣义又见隠二年盟戎于唐○叶氏曰楚之得交中国自陈蔡楚郑盟于齐始后公虽不防于盂而为薄之盟以释宋公后五年伐齐之役乃乞师于楚而楚援之遂以取谷则何以得于楚乎晋文公之兴首伐卫以正楚而公为之戍卫又责公子买之不卒戍而刺之则公之附楚审矣围宋之役初虽不与防而为盟岂有意于救宋哉殆亦若戍卫以成楚志尔楚子居申而后使子玉去宋是防围非觧围也













　　春秋本义卷十二
<经部,春秋类,春秋本义>
　　钦定四库全书
　　春秋本义卷十三　　　元　程端学　撰
　　僖公
　　二十有八年春晋侯侵曹晋侯伐卫
　　赵氏曰曷为不言遂非因曹而伐卫异乎侵蔡而伐楚也此侵曹既返而后伐卫也朴乡吕氏曰晋侯伐卫所以解宋之围怒楚而致其师也左氏曰楚及诸侯围宋宋公孙固如晋告急先轸曰报施救患取威定伯于是乎在矣狐偃曰楚始得曹而新昏于卫若伐曹卫楚必救之则齐宋免矣于是乎搜于被庐作三军谋元帅乃使郤縠将中军狐偃将上军栾枝将下军二十八年春晋侯将伐曹假道于卫卫人弗许还自南河济侵曹伐卫晋侯齐侯盟于敛盂卫侯请盟晋人弗许莘老孙氏曰晋文之兴于兹五年一朝强兵侵曹伐卫夫强楚之侵陵久矣晋文而有志于中国当大会诸侯合心并力以从简书奨王室为义诸侯有不从者然后以师伐之曹卫附楚诚有辠矣然晋文未尝盟防而号令之遽以侵伐亦与齐桓异矣愚谓晋文侵曹伐卫致楚取胜正孔子所谓谲而不正者也义又见庄十年公侵宋隠二年郑伐卫○张氏曰案报施救患取威定伯者文公君臣之规模也故先侵曹伐卫若以大义兴师则当先于乞师伐齐从楚围宋之辠而鲁与陈蔡宜首加伐曹卫之新附岂侵伐所当先哉
　　公子买戍卫不卒戍刺之
　　杜氏曰公子买鲁大夫子丛也公羊曰刺之者杀之也内讳杀大夫谓之刺也杜氏曰义取于周礼三刺之法邦衡胡氏曰鲁杀大夫皆言刺无王命而専杀等耳卫以附楚晋侯伐之鲁乃戍卫恶亦甚矣故经言戍卫着鲁党卫附楚背华即夷之辠也义又见庄二十六年曹杀大夫○孙氏曰公叛晋与楚故公子买戍卫且以晋兵力非公子买所能抗也故买不卒戍而归公惧楚之见讨乃杀买以説焉公内残骨肉外以説强楚故书以着其恶愚谓买之戍卫以势则不敌以义则不可买不诤于戍卫之时而从君令以往既受命而不卒戍辠也僖公不自责其戍卫之过而専杀同姓大夫以説于夷亦辠也君臣胥失之矣
　　楚人救卫
　　髙氏曰此书救者非善之也着卫国附楚之辠晋文果能致楚师之出也楚师既出故有城濮之战
　　三月丙午晋侯入曹执曹伯畀宋人
　　公羊曰畀者与也左氏曰晋侯围曹门焉多死曹人尸诸城上晋侯患之听舆人之谋曰称舍于墓师迁焉曹人凶惧为其所得者棺而出之因其凶也而攻之三月丙午入曹数之以其不用僖负羁而乘轩者三百人也且曰献状令无入僖负羁之宫而免其族宋人使门尹般如晋师告急公曰宋人告急舍之则絶告楚不许我欲战矣齐秦未可若之何先轸曰使宋舍我而赂齐秦借之告楚我执曹君以畀宋人楚爱曹卫必不许也喜赂怒顽能无战乎公説执曹伯以畀宋人杜氏曰执诸侯当归京师晋欲怒楚使战故以与宋康侯胡氏曰曹未狎晋政莫知所承晋文不修词令遽入其国执其君暴矣欲致楚师与之战而以曹伯畀宋人谲矣虽一战胜楚遂主夏盟举动不中于礼徒乱人上下之分无君臣之礼其功虽髙道不足尚也故曰五霸者三王之辠人也仲尼之徒无道桓文之事者义见隠二年莒入向○张氏曰自晋侯侵曹至此皆春秋着文公致楚与战之由也吕氏曰晋文公举动如此有意于为善乎
　　夏四月己巳晋侯齐师宋师秦师及楚人战于城濮楚师败绩
　　书晋齐宋秦及之者四国主乎此战也书法与桓十七年战于奚同城濮见二十七年左氏曰楚子入居于申使申叔去谷使子玉去宋曰无从晋师晋侯在外十九年矣而果得晋国险阻艰难备尝之矣民之情伪尽知之矣天假之年而除其害天之所置其可废乎子玉使伯棼请战曰非敢必有功也愿以间执谗慝之口王怒少与之师唯西广东宫与若敖之六卒实从之子玉使宛春告于晋师曰请复卫侯而封曹臣亦释宋之围子犯曰子玉无礼哉君取一臣取二不可失矣先轸曰子与之定人谓之礼楚一言而定三国我一言而亡之我则无礼何以战乎不许楚言是弃宋也救而弃之谓诸侯何楚有三施我有三怨怨雠已多将何以战不如私许复曹卫以携之执宛春以怒楚既战而后图之公説乃拘宛春于卫且私许复曹卫曹卫告絶于楚子玉怒从晋师晋师退军吏曰以君避臣辱也且楚师老矣何故退子犯曰师直为壮曲为老岂在久乎微楚之恵不及此退三舍避之所以报也背恵食言以亢其雠我曲楚直其众素饱不可谓老我退而楚还我将何求若其不还君退臣犯曲在彼矣退三舍楚众欲止子玉不可夏四月戊辰晋侯宋公齐国归父崔夭秦小子憖次于城濮楚师背酅而舍晋侯患之听舆人之诵曰原田每每舍其旧而新是谋公疑焉子犯曰战也战而捷必得诸侯战而不捷表里山河必无害也公曰若楚恵何栾贞子曰汉阳诸姬楚实尽之思小恵而忘大耻不如战也子玉使鬭勃请战晋车七百乘韅靷鞅靽晋侯登有莘之虚以观师曰少长有礼其可用也遂伐其木以益其兵己巳晋师陈于莘北胥臣以下军之佐当陈蔡子玉以若敖之六卒将中军曰今日必无晋矣子西将左子上将右胥臣蒙马以虎皮先犯陈蔡陈蔡奔楚右师溃狐毛设二斾而退之栾枝使舆曳柴而伪遁楚师驰之原轸郤溱以中军公族横击之狐毛狐偃以上军夹攻子西楚左师溃楚师败绩子玉收其卒而止故不败晋师三日馆谷及癸酉而还康侯胡氏曰荆楚恃强凭陵诸夏灭黄败徐戍谷逼齐合兵围宋战胜中国威动天下非有城濮之败则其狎主齐盟必矣而春秋所书如此何也仁人明其道不计其功正其义不谋其利文公一战胜而主夏盟以功利言则髙矣语道义则三王之辠人也愚谓正邵子所谓功过不相掩也义又见僖四年伐楚○张氏曰齐桓伐楚致屈完于召陵楚未大创也故次年即灭诱郑终桓公之伯楚为患而不能制文公欲伯天下以为楚不大创不足以定伯故欲战而胜楚以取威而后伯业定当是时楚为齐宋二国患救之宜也然文公致楚与战以取威乃不许卫盟执曹伯以快宋人之心因激楚人之怒而使之不得不战以取一胜之功其救患取威皆谲而不正之事虽楚自是大创而行不义杀不辜亦已多矣胡氏曰若春秋桓文不作何以为中国然召陵城濮虽迭胜强楚不能絶其僣号以尊天子故知一时之功耳向使有能兴起王道如宣王者则岂有齐桓晋文之事哉朴乡吕氏曰左氏载子玉告晋师曰请复卫侯而封曹臣亦释宋之围以经攷之则宋围之释己在楚人救卫之时矣使楚方围宋则所谓畀宋人何也城濮之战宋公与焉又何也今以左氏叙此事颇详録之而附见朴乡之説云
　　楚杀其大夫得臣
　　得臣子玉也左氏曰楚子玉既败王使谓之曰大夫若入其若申息之老何子西孙伯曰得臣将死二臣止之曰君其将以为戮及连谷而死晋侯闻之而后喜可知也曰莫余毒也已蒍吕臣实为令尹奉己而已不在民矣张氏曰楚子自得臣伐陈立为令尹授以兵柄令其围陈围宋所以导之无非佳兵狃胜之事师败而不能自反其平日求胜无厌之辠而輙杀之义又见庄二十六年曹杀大夫○愚谓楚杀得臣虽过然其穷兵黩武而卒丧其身可以为人臣之永鉴矣
　　卫侯出奔楚
　　不名者史失之或阙文也左氏曰卫侯闻楚师败惧出奔楚莘老孙氏曰卫侯之背晋之楚也辠眀矣然而晋文外假尊王之名内以私智逐卫侯晋之辠也
　　五月癸丑公防晋侯齐侯宋公蔡侯郑伯卫子莒子盟于践土陈侯如防
　　卫子未详何人左氏作公子瑕非是朴乡吕氏曰盖叔武也髙氏曰不以成君之礼故称子而在郑伯之下杜氏曰践土郑地刘氏曰如防者赴防也孙氏曰来不及盟故曰如防陈侯与楚楚败故归中国髙氏曰楚自齐桓没为中国害晋一战败之威震诸侯向之附防楚者皆防践土而请盟焉晋于是遂伯诸侯也义见隠元年盟于蔑及庄十六年同盟于幽此但不假同盟之礼为少异耳○邦衡胡氏曰二十四年天王出居于郑至是尚在郑也故晋文防盟践土以谋纳王践土郑地以天王在郑故就郑地以盟非自京师致天王来也是年天王方入于京师故下云晋人执卫侯归之于京师见晋侯践土之盟谋纳王也愚谓纳王者人臣职分所当为既所当为则为常事故不书耳
　　公朝于王所
　　赵氏曰王所即王之所在耳孙氏曰非礼也书曰六年五服一朝又六年王乃时廵诸侯各朝于方岳公朝于王所非礼可知也髙氏曰诸侯非王事不出境今因出盟遇王而朝此为何礼○愚案天王出居于郑至是犹未复也践土在郑之境僖公既已防盟遂一朝焉其视天下共主不啻若列国之君不敬之辠着矣其平日之不以时朝亦可见矣独言公者据鲁史之文耳然诸侯之不王与天王威令之不行举可知也
　　六月卫侯郑自楚复归于卫
　　朴乡吕氏曰此书自楚非有奉也盖着其自楚也言归自楚则弃亲取侮之辠可见矣愚谓卫侯为千乘之君不能守其社稷而奔窜荆蛮虽曰畏晋必有失其道者矣又自奔窜而复归其国何以治其臣民哉眀王在上皆不得复者也虽然楚人之猾夏晋侯之不正亦可见矣
　　卫元咺出奔晋
　　元咺为卫大夫君归而咺出奔事虽不可尽考必其执一国之权而不容其君者也观晋人执卫侯与其君一出一入而卒至于见杀益可见矣故凡为臣而至于出奔皆不臣者也若元咺之辠抑又甚焉晋受逋逃之臣亦辠也○又案大夫之于国有见几而作以道去国者矣有义不当去见危授命者矣至于持禄固位厄于利害之私而出奔皆其不道者也若元咺之讼君又不与焉后凡书奔者仿此
　　陈侯款卒
　　大意见隠七年滕侯卒又为陈子防于温起文也
　　秋杞伯姬来
　　杜氏曰伯姬庄公女叶氏曰父母没矣伯姬不得来而来也义又见庄二十七年杞伯姬来
　　公子遂如齐
　　许氏曰齐自孝公立与鲁好絶比相侵伐昭公复与公同践土之盟故公遣大夫聘之义见隠七年齐来聘
　　冬公防晋侯齐侯宋公蔡侯郑伯陈子莒子邾子秦人于温【谷梁无齐侯二字】
　　陈称子居防也谷梁曰温河阳也存耕赵氏曰温去京师百里义见隠九年防于防○或曰庄十三年北杏为衣裳之防此则兵车之防也未详是否邦衡胡氏曰践土之盟谋纳天王矣复防于温者何盖自践土随天王至温将纳王于京师故防以胶固诸侯尔且温去周朝百余里诸侯既至温岂有不朝王而召王出狩者此理之必不然也故知天王自二十四年出居于郑至是晋侯方帅诸侯纳王故天王自郑至河阳将入于周也然河阳与温止是一地不云狩于温而云狩于河阳嫌与诸侯同处于温故别言于河阳愚谓此亦当时史法之常非孔子异其名也
　　天王狩于河阳【狩谷梁作守】
　　杜氏曰河阳晋地张氏曰古孟津地今懐州河阳县存耕赵氏曰温即河阳也地名有二义以封域所至之地言温以方域系山川言河阳天子有所指必以方域故言河阳诸侯之防不言河阳河之阳非一所也愚谓襄王失道播迁于郑诸侯纳之正当感激奋励迁善改过之时今未入京师未谢宗庙而事游猎焉且河阳非其常狩之所故春秋书之又为公朝王所起文也
　　壬申公朝于王所
　　孙氏曰日系乎月此不月者脱之愚案此义同前但前以诸侯盟于践土因王在郑而遂一朝此以诸侯防于温因王狩河阳而遂一朝耳
　　晋人执卫侯归之于京师
　　左氏曰卫侯与元咺讼卫侯不胜执卫侯归之于京师寘诸深室程子曰君臣无狱而文公使卫侯与元咺辨曲直卫侯不胜遂执其君其听颇矣虽归于王实强致之胡氏曰晋文既胜强楚宜招携懐贰以眀大徳何助臣而执其君非所以伯诸侯也
　　卫元咺自晋复归于卫
　　胡氏曰卫侯出奔之时元咺主其国事卫侯归而元咺奔晋今又执卫侯归于京师元咺即自晋复归于卫盖晋侯听臣子之谮执其君却使元咺复归于卫此见晋文之不正存耕赵氏曰臣无讼君之理君虏而臣反国逆之甚也陈洙氏曰君臣之理灭矣书曰自晋参治之也○髙氏曰为人臣而讼其君虽直亦曲矣君举陈氏曰元咺复归孙林父归卫宋鱼石晋栾盈复入皆伉辞也
　　诸侯遂围许
　　张氏曰防温之诸侯也谷梁曰遂继事也康侯胡氏曰诸侯比再防而许独不防故诸侯围许许距河阳近矣而可以不防乎愚谓晋文既兴诸侯有盟主矣而许犹不归中国其辠着矣然晋文不告于王而围之所谓搂诸侯以伐诸侯彼善于此者也其功其辠皆可见矣
　　曹伯襄复归于曹遂防诸侯围许
　　左氏曰晋侯有疾曹伯之竖侯獳货筮史使曰以曹为解齐桓公为防而封异姓今君为防而灭同姓曹叔振铎文之昭也先君唐叔武之穆也且合诸侯而灭兄弟非礼也与卫偕命而不与偕复非信也同辠异罚非刑也礼以行义信以守礼刑以正邪舍此三者君将若之何公説复曹伯遂防诸侯于许孙氏曰三月晋侯入曹执曹伯畀宋人此言复归于曹者晋文赦之也春秋乱世强侯执辱小国之君无复王命执之赦之自我而已存耕赵氏曰曹伯脱身俘囚未事鬼神即驱之从干戈之役伯令迫人诸侯无宁居矣
　　二十有九年春介葛卢来【介居隘切】
　　杜氏曰介东方国在城阳黔陬县葛卢介君名张氏曰介即宻州胶西县地赵氏曰葛卢但为事而来本非来朝所以不庙受故直来耳髙氏曰介葛卢来朝外之可也凡书外域之来皆辠中国不自正而轻受之尔○君举陈氏曰其后介人侵萧盖有以来之也邦衡胡氏曰春秋书外域来者二葛卢白狄是也介则先来而后侵中国白狄则先伐中国而后来然则外域来中国必有所窥伺而为害未有但已者也
　　公至自围许
　　胡氏曰公自二十八年防诸侯围许至今年春方回师出逾时义又见桓二年公至自唐○愚案公以防温出未知围许也而以围许致未详岂其事不一而当时止以围许告庙欤
　　夏六月防王人晋人宋人齐人陈人蔡人秦人盟于翟泉【公羊谷梁防上有公字诸国皆称人当从左氏翟公羊作狄】
　　内不书名氏外称人皆微者也王人见庄六年杜氏曰翟泉即洛阳城内大仓西南池水也东莱吕氏曰陪臣而敢伉天子之士以歃血要言其不臣甚矣王人亦与诸侯之大夫同盟失礼亦甚矣程子曰晋文连年防盟皆在王畿之侧而此盟复迫王城又与王人盟强逼甚矣义又见隠元年盟于蔑○君举陈氏曰大夫之交政于是始文公为之也
　　秋大雨雹【雨于付切雹溥学切】
　　大者非常之辞范氏曰阳气在水雨则温热隂气薄而胁之不相入转而成雹雹者隂胁阳臣侵君之象左氏曰大雨雹为灾也○献可杜氏曰春秋书大雨雹者三此年及昭三年四年也隂阳不调之所致耳必録之者所以警人君之戒也髙氏曰刘向以为盛阳雨水温暖而湿热隂气胁之不相入则转而为雹盛隂雨雪凝滞而冰寒阳气荡之不相入则散而为霰故雹者隂胁阳也霰者阳薄隂也春秋不书霰犹不书月食也
　　冬介葛卢来
　　存耕赵氏曰葛卢春来矣再至何为哉是为假道侵萧计也鲁独无以察其情何哉义又见前
　　三十年春王正月
　　夏狄侵齐
　　义见隠七年戎伐凡伯○康侯胡氏曰诗不云乎用戒戎作用逷蛮方四裔交侵所当攘斥晋文若移围郑之师以伐之则方伯连帅之职修矣上书狄侵齐下书围郑皆直书其事而义自见者也
　　秋卫杀其大夫元咺及公子瑕
　　左氏曰晋侯使医衍酖卫侯甯俞货医使薄其酖不死公为之请纳玉于王与晋侯皆十瑴王许之秋乃释卫侯卫侯使赂周歂冶厪曰苟能纳我吾使尔为卿周冶杀元咺及子适子仪愚谓瑕之辠不可考岂咺之党欤若元咺则可杀矣咺入则君出咺出则君入大逆之道也元咺可杀而书曰杀其大夫何也不正名其辠以杀之也况生杀者天子之权岂诸侯所得専乎为卫侯者具其事告于天王而诛之可也告于天王能诛之乎告于天王未必能诛之也天王不能诛之而春秋必以専杀大夫言者正义不谋利明道不计功也义又见庄二十六年曹杀大夫
　　卫侯郑归于卫
　　前书晋人执卫侯归之京师此当书归自京师而但曰归于卫者当时执之归之皆晋文之权襄王拥虚器以听命而已故不曰归自京师纪实迹也卫侯与元咺相为出入君臣之道废矣自晋侯伐卫至此凡八书可见伯权盛而王纲隳故诸侯大夫纵恣如此故曰尊君抑臣贵王贱伯春秋之大义也
　　晋人秦人围郑
　　此称人程子所谓不知众寡将帅名氏曰某人者也盖围郑之国其兵众矣不可以将卑师少言也使郑果贰于楚晋犹不免无王命而搂诸侯伐诸侯之辠如以私怨而围人之国则晋文之辠大矣○王氏曰晋侯为盟主用兵以报私怨秦人逾晋越周千里而助晋围郑皆劳民危国之道
　　介人侵萧
　　萧见庄二十三年髙氏曰介人数来我不能以礼义正之致敢称兵犯附庸之国义又见隠七年戎伐凡伯○张氏曰介再来鲁而次年遂侵萧求援而后举兵也与荆人秦术之聘同
　　冬天王使宰周公来聘
　　宰周公见九年左氏曰王使周公阅来聘贯道王氏曰冡宰总百官以辅一人者也承命以聘诸侯王失命阅失职莘老孙氏曰见周之衰而诸侯强盛也○愚案礼虽有天子聘诸侯之文然鲁未尝朝王不过因防盟晋侯朝于王所而已襄王不能正王法而下聘焉已失道矣况遣冡宰乎陵迟甚矣又为下书遂如京师起文也朴乡吕氏曰王臣来聘者八隠七年凡伯九年南季桓四年宰渠伯纠五年仍叔之子八年家父庄二十三年祭叔僖三十年宰周公宣十年王季子来聘桓王之聘于鲁者五自隠七年至桓八年家父之聘是也在恵襄定之世各一自定以下则王臣无下聘者矣盖桓王在位不能自强屡遣王臣下聘列国此周室之所以衰也定王而下则周室浸微王臣之聘不足以为列国之轻重而王臣下聘之文亦复不见于经此周室之极衰也始也使凡伯宰渠伯纠之属皆以畿内诸侯或大夫尔至于僖三十年之聘书宰周公则已尊矣至于宣十年之聘书王季子则益尊矣王室日衰诸侯日横顾如此哉
　　公子遂如京师遂如晋
　　孙氏曰天子至尊非诸侯可得伉僖与襄王交聘伉孰甚焉故书天王使宰周公来聘公子遂如京师焉康侯胡氏曰鲁侯既不朝京师而使公子遂往又以二事出夷周室于列国此大不防之辠在法当诛而不以听者也○康侯胡氏曰大夫出疆有以二事出者有以一事出而専继事者其书皆曰遂公子遂如周及晋与祭公自鲁逆王后皆所谓以二事出者也公子结往媵而及齐宋盟则専继事者也是非得失则存乎其事矣愚谓以二事出者辠在其君以一事出而専继事者辠在其臣辠各有所归也
　　三十有一年春取济西田
　　康侯胡氏曰不系国者吾故田也髙氏曰尝为邻国所夺今复取之常山刘氏曰凡力得之曰取不是其専夺虽复取本邑亦无异辞以其不能申眀直辞请于王而正疆理但専自用兵争夺不得正道故悉同辞言之此与成二年取汶阳田先本鲁地而皆书取盖春秋之意以治易乱不以乱易乱所正者本而已○常山刘氏曰凡取人之有其恶易见而取己之有不以其道者其恶难知春秋亦正名曰取以显微也
　　公子遂如晋
　　义见隠七年齐来聘○髙氏曰晋未尝来聘而公子遂去冬往聘之今春又聘焉何厚于晋而薄于周也愚谓可见当时诸侯举动皆不以义惟视强弱为趋舍而已然东门氏之専政亦不可掩也
　　夏四月四卜郊不从乃免牲犹三望
　　孙氏曰郊者祭天之名也刘氏曰卜郊者卜其日吉否也谷梁曰四月不时也郊自正月至于三月郊之时也我以十二月下辛卜正月上辛如不从则以正月下辛卜二月上辛如不从则以二月下辛卜三月上辛如不从则不郊矣杜氏曰免犹纵也朴乡吕氏曰卜而养之曰牛养成而将用曰牲公羊曰三卜礼也四卜非礼也求吉之道三鲁郊非礼也天子祭天诸侯祭土天子有方望之事无所不通诸侯山川有不在其封内者则不祭也三望者何望祭也然则曷祭祭泰山河海犹者何通可以已也何以书讥不郊而望祭也愚谓鲁以诸侯僣天子之郊大失礼矣而失礼之中又四失礼焉四月不时一失礼也四卜则渎二失礼也望祭则僣三失礼也既免牲而犹三望四失礼也圣人与天地合徳卜郊何有不从所以必设卜者诚之至义之尽也今四卜而不从则神不歆非类眀矣且犹望焉山川其飨诸○董子曰鲁曷为郊周公故也不于日之至避王室也比旬而卜之逺怠慢也必更三旬礼尽于三也孙氏曰天子祭天地无所不通诸侯祭其境内山川鲁诸侯也以诸侯而用天子之祭僣孰甚焉故或因其黩乱不时或从其灾异示变以着其僣天子之恶也朱长文曰鲁当祭泰山鲁之境也礼所得祭故不书三望僣天子之礼东莱吕氏曰凡书郊祭者九其八非卜不从则郊牛有伤独成十七年九月用郊非二者而书鲁之有郊非礼独于僖公始书縁其变而録之尔愚案公羊以三望为泰山河海未详是否
　　秋七月
　　冬杞伯姬来求妇
　　杞伯姬见二十八年称妇见二十五年刘氏曰姑无自求妇者也非礼也愚谓此与二十五年宋荡伯姬来逆妇同义但彼则逆而此则求尔○康侯胡氏曰妇人不可预国事也王后之诏命不施于天下夫人之教令不施于境中婚姻大事也杞独无君乎为夫人主之也故书以为妇人乱政之戒母为子求妇犹曰不可况于他乎此义行无吕武之祸矣张氏曰易曰归妹天地之大义人之终始也征防位不当也无攸利柔乗刚也杞伯姬求妇而逾境是杞伯之不能正其家也僖公容其来求是使柔乗刚而国事制于妇人也春秋闲有家之道严矣
　　狄围卫十有二月卫迁于帝丘
　　杜氏曰帝丘东郡濮阳县故帝颛顼之墟故曰帝丘张氏曰属开徳府康侯胡氏曰迁于帝丘避狄难也而卫国衰微狄人强盛成公不能自强于政治晋文公无敌王忾安诸侯之功莫不见矣○莘老孙氏曰春秋书之又见其劳民扰众去先君之土宇虽云避难而行然不能使难不加已而举国以避之其为劳且扰亦甚矣张氏曰齐桓即世卫从宋襄伐齐于是狄人始假义以伐卫启狄之宼盖始于此今复围卫卫迫于狄而迁都也
　　三十有二年春王正月
　　夏四月己丑郑伯防卒【防公羊作接】
　　杜氏曰文公也大意见隠七年滕侯卒
　　卫人侵狄秋卫人及狄盟
　　杜氏曰不地者就狄庐帐盟左氏曰夏狄有乱卫人侵狄狄请平焉秋卫人及狄盟义见隠二年盟戎于唐○康侯胡氏曰盟防中国诸侯衰世之事己非春秋所贵况乗人之乱刑牲歃血以要之哉
　　冬十有二月己卯晋侯重耳卒
　　义见隠三年宋公卒○贯道王氏曰重耳定伯功侪齐桓而圣人谲之借曹卫以致楚使宋舍晋而赂齐秦皆谲也然未尝灭人之国则犹贤于桓此所以身死而伯业不失也髙氏曰或问春秋孰贤曰东迁之后土疆不守职贡不奉朝觐之礼尽废征伐之事専出皆辠人也曰不有齐桓晋文乎周室既衰诸侯既炽以大吞小以强暴弱外域乘之横乎中国天子所存位与号耳是时二伯奋起齐桓仗大义倡之于前晋文眀大顺和之于后内率诸侯以尊王室外攘荒服以尊中国而皆谓辠人可乎曰齐桓晋文徒有尊周之名而无尊周之实虽曰内率诸侯以尊王室其实内率诸侯以尊己也假尊王室之名以令诸侯耳孔子作春秋以明王道以拨乱世故召陵之盟城濮之战与其攘楚人救中国一时之权也故孟子曰仲尼之徒无道桓文之事者又曰五霸三王之辠人也
　　三十有三年春王二月秦人入滑
　　滑见庄十六年义见隠七年戎伐凡伯
　　齐侯使国归父来聘
　　左氏曰齐国庄子来聘义见隠七年齐来聘
　　夏四月辛巳晋人及姜戎败秦师于殽【公羊无师字】
　　杜氏曰姜戎姜姓之戎居晋南鄙戎子驹支之先也左氏曰三十二年冬杞子自郑告于秦曰郑人使我掌其北门之管若潜师以来国可得也穆公访诸蹇叔蹇叔曰劳师以袭逺非所闻也师劳力竭逺主备之无乃不可乎师之所为郑必知之勤而无所必有悖心且行千里其谁不知公辞焉召孟眀西乞白乙使出师于东门之外蹇叔哭之曰孟子吾见师之出而不见其入也公使谓之曰尔何知中寿尔墓之木拱矣蹇叔之子与师哭而送之曰晋人御师必于殽殽有二陵焉其南陵夏后臯之墓也其北陵文王之所辟风雨也必死是间余收尔骨焉秦师遂东三十三年秦师过周北门左右免胄而下超乘者三百乘王孙满尚防观之言于王曰秦师轻而无礼必败轻则寡谋无礼则脱入险而脱又不能谋能无败乎及滑郑商人髙将市于周遇之以乘韦先牛十二犒师曰寡君闻吾子将步师出于敝邑敢犒从者不腆敝邑为从者之淹居则具一日之积行则备一夕之卫且使遽告于郑郑穆公使视客馆则束载厉兵秣马矣使皇武子辞焉曰吾子淹久于敝邑唯是脯资饩牵竭矣为吾子之将行也郑之有原圃犹秦之有具囿也吾子取其麋鹿以间敝邑若何杞子奔齐逢孙杨孙奔宋孟眀曰郑有备矣不可冀也攻之不克围之不继吾其还也晋原轸曰秦违蹇叔而以贪勤民天奉我也奉不可失敌不可纵纵敌患生违天不祥必伐秦师栾枝曰未报秦施而伐秦师其为死君乎先轸曰秦不哀吾防而伐吾同姓秦则无礼何施之为吾闻之一日纵敌数世之患也谋及子孙可谓死君乎遂发命遽兴姜戎败秦师于殽获百里孟眀视西乞术白乙丙以归文嬴请三帅曰彼实构吾二君寡君若得而食之不厌君何辱讨焉使归就戮于秦以逞寡君之志若何公许之秦伯素服郊次乡师而哭曰孤违蹇叔以辱二三子孤之辠也不替孟眀孤之过也大夫何辠且吾不以一眚掩大徳刘氏曰秦与人之臣而谋其君利人之丧而袭其国弱人之孤而死其亲贪得其地而弃其师者也○孙氏曰晋襄公厄人于险非仁也却防用兵非孝也邦衡胡氏曰春秋书及姜戎夫姜戎者文公与之南鄙之田君子己非之乃与之共败秦恶可知矣愚谓诸侯相侵伐治之是也然必视吾国之无故然后请于王而击之可也若居丧而见伐不得已而应之可也秦虽不道本伐郑耳不及晋也乃背殡从戎虽获一时之胜然比之行一不义杀一不辜而得天下不为者何啻天壤之殊春秋正义不谋利眀道不计功不以一时有胜秦之功而取之也义又见庄二十年齐伐戎○君举陈氏曰秦晋之构怨自是始更五君交兵无虚嵗曾不十年晋遂不竞而楚伯康侯胡氏曰杞子先轸之谋偷见一时之利徼幸其成自以为功者也二君皆过听焉而贪其利是使为人臣者懐利以事其君为人子者懐利以事其父利之所在则从之矣何有于君父文公之丧五月耳墨经从戎而大伦灭矣春秋所以立人道存天理也
　　癸巳晋文公
　　髙氏曰此见襄公父死未而寻干戈也义又见隠三年宋穆公
　　狄侵齐
　　左氏曰狄侵齐因晋防也义见隠七年戎伐凡伯
　　公伐邾取訾娄【訾子思切訾娄公羊作丛谷梁作訾楼】
　　左氏曰以报升陉之役义见隠四年莒伐杞
　　秋公子遂帅师伐邾【帅公羊作率】
　　康侯胡氏曰此皆不胜忿欲报怨贪得恃强陵弱不义之兵也直书其事而辠自见矣义又见隠二年郑伐卫○存耕赵氏曰取訾娄已甚矣复伐焉君臣同恶也遂専一军于是再见兵不戢而佳其不为乱阶乎
　　晋人败狄于箕
　　范氏曰箕晋地杜氏曰太原阳邑县南有箕城义见庄二十年齐伐戎○许氏曰自三十年狄始侵齐晋未暇讨自是中国嵗有狄患至败于此而后惩艾不复犯略
　　冬十月公如齐
　　左氏曰齐国庄子来聘自郊劳至于赠贿礼成而加之以敏臧文仲言于公曰国子为政齐犹有礼君其朝焉臣闻之服于有礼社稷之卫也冬公如齐朝且吊有狄师也义见僖十年○髙氏曰公本事齐逮晋文伯而受盟焉至是晋文已卒齐侯一使卿来聘而公遂往朝之盖鲁因晋丧既伐邾矣故惧晋而改事齐也公之季年所为若是
　　十有二月公至自齐
　　贯道王氏曰公尝如齐矣未尝至也此何为至哉公反自齐而薨嫌以齐故也义又见桓二年公至自唐
　　乙巳公薨于小寝
　　杜氏曰小寝内寝也左氏曰公如齐反薨于小寝即安也谷梁曰非正也义又见隠三年宋公卒○东莱吕氏曰古人正终事甚重凡诸侯薨当在路寝虽病于小寝其甚危之时不可不勉强出就路寝故男子不死于妇人之手髙氏曰生不请天子之命而自立既不正其始死又不于正寝是不正其终也春狄所以详着之康侯胡氏曰周制王宫六寝路寝一小寝五君日出而眡朝退适路寝听政使人眡大夫退然后适小寝释服是路寝治事之所也而小寝燕息之地公羊以西宫为小寝鲁子以诸侯有三宫则列国之治盖降于王其以路寝为正则是君终不于路寝则非正矣曽子曰吾得正而毙又何求哉古人贵于得正乃如此直书而义自见矣许氏曰君子自治常使心熟于仁而体安于礼则正胜于死生之际终不可乱矣
　　陨霜不杀草李梅实
　　公羊曰记异也何异尔不时也存耕赵氏曰霜陨矣草宜杀而不杀木宜萎而李梅实异也康侯胡氏曰哀公问于仲尼曰春秋记陨霜不杀草何为记之也曰此言可杀也夫宜杀而不杀则李梅冬实天失其道草木犹干犯之而况君乎是故以天道言四时失其序则其施必悖无以统万象矣以君道言五刑失其用则其权必丧无以服万民矣盖除恶于微虑患于早之意也○莘老孙氏曰隂阳四时之气天地所以生杀万物者也雨露生之雪霜杀之天地自然之气而四时之常也皇极之道行而和气塞于天地之间则隂阳有常而生杀以时彞伦攸斁天遏于隂阳则当生者不生当杀者不杀京房氏曰君假臣权陨霜不杀草盖草小人之类也霜不能杀犹人君威不能制小人矣许氏曰僖公寛仁过厚其失也豫而文公以暗弱继之三桓之盛自僖公始卒以専鲁咎证着矣献可杜氏曰春秋详记灾异不遗微细所以谨人君之戒也家氏曰严冬不杀气燠也若谓此十二月为建亥月则夏时之十月草未尽杀犹或有之春秋何以遽书为异乎杜氏以其长厯而推谓此十二月乃周之十一月今九月也指此为旧史记録之误春秋因之若九月之霜不能杀草尤未足为异春秋何以动色而书之此夏正之冬何疑
　　晋人陈人郑人伐许
　　左氏曰讨其贰于楚也张氏曰许自文公所不能致襄公今年败秦败狄又伐先世所不致之许孔子曰逺人不服则修文徳以来之今襄公承业之志自以为勤然不知忘丧毒民失道甚矣义又见隠二年郑伐卫











　　春秋本义卷十三
　　钦定四库全书
　　春秋本义卷十四　　　　元　程端学　撰
　　文公【名兴僖公子声姜所生】
　　元年春王正月公即位
　　康侯胡氏曰即位者告庙临羣臣也国君嗣世定于初丧必逾年然后改元即位赵氏曰凡国君立必逾年乃即位不独以一年不二君亦以告终称嗣间容其请命以备礼也文公即位虽内受于先君而亦不请命于天子矣○浚南赵氏曰周改正朔月数固未尝改而大事必用建子之月鲁用寅月即位是自改天子正朔也书之以惩専恣愚谓商以十二月建丑为嵗首故伊尹以十二月奉嗣王祗见厥祖秦以十月建亥为嵗首故秦史纪年始皇廵狩皆自十月朔则周诸侯之即位当在十一月建子之月今鲁在寅月即位故曰自改天子正朔也然于周无实事可考未敢质言耳
　　二月癸亥日有食之【公羊亥下有朔字】
　　义见隠三年
　　天王使叔服来防
　　叔服字也杜氏曰叔氏服字未详是否左氏曰内史叔服髙氏曰者臣子之事防者诸侯相送终之辞也天王唯有吊赠含禭之礼今使叔服来防是自同于诸侯也则天王之微弱可知矣○胡氏曰案诸侯五月而僖公卒在前年十二月至此方三月而使叔服来防献可杜氏曰诸侯奉上之节蔑闻焉而天王使大夫防僖公之
　　夏四月丁巳我君僖公
　　义见隠三年宋穆公
　　天王使毛伯来锡公命
　　杜氏曰毛国伯爵诸侯为王卿士者孙氏曰毛采地左氏曰毛伯卫也莘老孙氏曰天王有赐于下书曰锡命己薨之公则曰锡某公命当国之君但曰锡公命刘氏曰锡命者命为诸侯也髙氏曰凡诸侯之立世子必请命于天子及诸侯之薨也必告于天子天子命立其世子为诸侯世子丧毕乃朝于京师以士服见天子于庙而受命焉未受命不敢服其服己见天子锡之黻冕圭壁然后服之归设奠于祖庙然后临其臣民焉盖诸侯不命于天子则不成为君故世子虽有世继之义必待天子爵命乃得为君也今文公未毕防而天王先使人即命之非礼甚矣愚谓文公在衰绖中安然受之而不辞毛伯不諌而从君之令皆非也义又见庄元年王锡桓公命○康侯胡氏曰诸侯终丧入见则有锡嵗时来朝则有锡能敌王所忾则有锡黻冕圭壁因其终丧入见锡之者也礼所谓以士服见天子己见锡之黻冕圭壁然后归是己车马衮黼因其嵗来朝而锡之者也诗所谓君子来朝何锡予之虽无予之路车乘马又何予之衮及黼是已彤弓玈矢因其敌忾献功而锡之者也诗所谓彤弓弨兮受言藏之我有嘉賔中心贶之钟鼓既设一朝享之是已今文公继世丧制未毕非初见继朝而献功也何为来锡命乎黄氏曰事势陵夷上之每每屈己以就下如此
　　晋侯伐卫
　　义见隠二年郑伐卫此则居丧伐人尤非也
　　叔孙得臣如京师
　　得臣叔牙之孙庄叔也左氏曰叔孙得臣如周拜髙氏曰公初即位在衰绖中未尝朝王而王遽使卿来锡公命公于是使陪臣如周拜焉天王之使毛伯来锡文公之使叔孙得臣往拜皆非礼也所谓君不君臣不臣○存耕赵氏曰文公逾年即位俨然丧服之中天王锡命安然受之己非礼矣使既受命亟拜王庭君子犹为不可今使大夫往拜是夷周于敌己矣若曰未终丧虽使大夫往可也独不曰未终丧不敢当君命邪
　　卫人伐晋
　　晋襄居防伐国固有辠矣然犹为承其父之业也卫人不连诸侯固中国之势而以报复为事尤有辠矣义又见隠二年郑伐卫○东莱吕氏曰尝闻以小事大者未闻以小而谋大者也以小而谋大灭亡之道也
　　秋公孙敖防晋侯于戚
　　杜氏曰戚卫邑在顿丘卫县西未详信否存耕赵氏曰文公即位元年容貌采章未接于列国而权臣擅命代君则失政之始也他日叛命而逃幸而客死此习已成矣愚谓诸侯非王命自为防辠也况鲁国有丧以大夫而防伯主乎晋襄居防而下防大夫亦非礼也义又见隠九年防于防○戴氏曰孟氏自敖而専叔孙氏自得臣彭生而横季孙氏自行父而侈东莱吕氏曰内之礼乐自大夫出由公孙敖防晋侯始外之礼乐自大夫出由阳处父救江始溴梁之盟则徧刺天下之大夫矣
　　冬十月丁未楚世子商臣弑其君頵【忧伦切又丘伦切公羊谷梁作髠】左氏曰初楚子将以商臣为大子访诸令尹子上子上曰君之齿未也而又多爱黜乃乱也楚国之举常在少者且是人也蠭目而豺声忍人也不可立也弗听既又欲立王子职而黜大子商臣商臣闻之而未察告其师潘崇曰若之何而察之潘崇曰享江芉而勿敬也从之江芉怒曰呼役夫宜君王之欲杀女而立职也告潘崇曰信矣潘崇曰能事诸乎曰不能能行乎曰不能能行大事乎曰能十月以宫甲围成王王请食熊蹯而死弗听丁未王缢穆王立以其为太子之室与潘崇使为大师且掌环列之尹何氏曰言世子者所以明有父之亲言君者所以眀有君之尊孙氏曰商臣之于君亲尽矣义又见隠四年卫州吁事○康侯胡氏曰世子而至于弑逆此天理大变人情之所深骇者春秋详书其事欲后世察所由示惩戒也楚頵僣王凭陵中国战胜诸侯毒被天下然昧于君臣父子之道祸发萧墙而不之觉也不善之积可掩哉君不君而臣不臣父不父而子不子春秋书世子弑其君者推本其所由而着其首恶为万世之大戒也黄氏曰唐大子宏授左氏春秋废书而叹曰圣人何书此邪率更令郭瑜对曰春秋以善恶为劝戒故商臣千载而恶名不灭
　　公孙敖如齐
　　戴氏曰诸侯世相朝必三年丧毕今敖如齐非礼也専也文公即位一嵗之间朝防皆出于得臣与敖何以为国乎义又见僖七年齐来聘○髙氏曰防晋归而复聘齐鲁人于是两事齐晋且图婚于齐故也
　　二年春王二月甲子晋侯及秦师战于彭衙秦师败绩书晋侯及之晋主乎此战也杜氏曰冯翊郃阳县西北有彭衙城张氏曰属同州白水县左氏曰秦孟明视帅师伐晋以报殽之役二月晋侯御之先且居将中军赵衰佐之王官无地御戎狐鞫居为右甲子及秦师战于彭衙秦帅败绩晋人谓秦拜赐之师秦伯犹用孟眀孟眀増修国政重施于民赵成子言于诸大夫曰秦师又至将必辟之惧而増徳不可当也愚谓秦穆行险邀利以取败不自悔责而事报复又取败绩其辠着矣晋襄公忘丧而主乎此战虽胜无足道矣义又见隠二年戎伐凡伯
　　丁丑作僖公主
　　康侯胡氏曰作主者造木主也胡氏曰主者神所凭依也公羊曰作僖公主者为僖公作主也主者曷用虞主用桑练主用栗用栗者藏主也作僖公主何以书讥不时也康侯胡氏曰慢而不敬甚矣吕氏曰过时作主文公孝心不至可知矣其能为国乎○左氏曰缓作主非礼也存耕赵氏曰孝子之思亲不见其形则为主以寓之作栗主埋桑主于两阶之间僖公之丧过练期矣故曰缓将大事而跻之也
　　三月乙巳及晋处父盟
　　孰及之鲁之微者与隠元年及宋人盟之及同处父晋大夫左氏曰阳处父也邦衡胡氏曰处父盟于我之国都凡盟必地惟他国大夫来鲁盟我大夫往他国盟不地盖各于其国中故不地也义见隠元年盟于蔑
　　夏六月公孙敖防宋公陈侯郑伯晋士縠盟于垂陇【縠户木切陇力勇切公羊谷梁作敛】
　　杜氏曰垂陇郑地荥阳县东有陇城邦衡胡氏曰垂陇之防讥政在大夫也晋襄绍伯主盟使大夫出防诸侯非礼之正愚谓诸侯非王事不得出防盟诸侯况以大夫而盟诸侯乎士縠以襄公之命盟诸侯则是大夫主盟也礼乐征伐自大夫出矣义又见隠元年盟于蔑○愚案伯者之大夫盟自僖二十九年翟泉之盟始至此则士縠主诸侯矣
　　自十有二月不雨至于秋七月
　　义同僖二年
　　八月丁卯大事于太庙跻僖公
　　公羊曰大事者何大祫也大祫者何合祭也其合祭柰何毁庙之主陈于大祖未毁庙之主皆升合食于大祖跻者何升也何言乎升僖公讥逆祀也其逆祀柰何先祢而后祖也左氏曰逆祀也于是夏父弗忌为宗伯尊僖公且明见曰吾见新鬼大故鬼小先大后小顺也跻圣贤明也明顺礼也君子以为失礼礼无不顺祀国之大事也而逆之可谓礼乎子虽齐圣不先父食久矣髙氏曰僖公虽闵公之兄然闵实先立僖尝北面而事之君臣之义已定矣及其继则父子之义又定矣臣不可以先君子不可以先父今文公欲自尊其父而跻于闵公之上则紊乱宗庙颠倒礼经先亲后祖昭穆失序谓之逆祀不亦宜乎愚谓文公居丧未大祥而吉祭于大庙非礼一也僖公之主未当入宫非礼二也跻僖公于闵公之上非礼三也○谷梁曰先亲而后祖也逆祀也逆祀则是无昭穆也无昭穆则是无祖也无祖则无天也君子不以亲亲害尊尊此春秋之义也康侯胡氏曰闵僖二公亲则兄弟分则君臣以为逆祀者兄弟之不先君臣礼也夫有天下者事七世诸侯事五世説礼者曰世指父子非兄弟也然三传同以闵公为祖而臣子一例是以僖公父视闵公为礼而父死子继兄亡弟及名号虽不同其为世一矣
　　冬晋人宋人陈人郑人伐春
　　程子曰秦以愤取败晋可以已矣而复伐秦报复无已残民结怨○髙氏曰三国以伐秦再举兵而过京师尤其恶之大者
　　公子遂如齐纳币
　　公羊曰此何以书讥丧娶也娶在三年之外则何讥乎丧娶三年之内不图婚三年之恩疾矣非虚加之也以人心为皆有之娶者大吉也非常吉也其为吉者主乎已以为有人心焉者则宜于此焉变矣赵氏曰又讥使公子纳币也○董子曰春秋讥文公以丧娶难者曰丧不过三年三年之防二十五月文公四十一月乃娶何以为丧娶曰事莫重乎志纳币之月在丧内故曰丧娶也且文公以秋祫祭以冬纳币皆失于太早三年之丧肌肤之情也反在思念娶事春秋之所甚疾也髙氏曰婚礼有六曰纳采曰问名曰请吉曰纳徴曰请期曰亲迎自有次第纳币者即纳徴也公始祥而纳币则纳采问名皆在三年之内矣夫三年之内不图婚圣人于此讥之所以阐幽也先儒谓婚姻不可使公族而不述其所以盖公子公孙于国皆当尽人子之义惟婚姻之礼则有家人尊卑之序俾尊者将命从事则非顺矣卑者行之庶或其可也叶氏曰礼祥而缟是月禫徙月乐孟献子禫县而不乐比御而不入夫子曰献子加于人一等矣禫而图婚犹丧娶也康侯胡氏曰此皆使人私欲不行闲邪复礼之意
　　三年春王正月叔孙得臣防晋人宋人陈人卫人郑人伐沈沈溃【沈尸甚切】
　　贯道王氏曰不言帅师不成师也杜氏曰沈国名汝南平与县北有沈亭张氏曰沈姬姓国汉志汝南治平与故沈子国属蔡州左氏曰庄叔防诸侯之师伐沈以其服于楚也莘老孙氏曰沈者楚所与之国不忍楚之暴而侵渔诸夏也于是伐其所与之国将以惧之沈小国不胜而溃陵中国者楚尔沈何辠乎春秋之书以诸侯为失所伐矣髙氏曰中国不能明大义以讨楚商臣弑君之贼乃兴兵以问小国之辠可伤也已常山刘氏曰兵加而民溃君之不能治民可知矣义又见隠二年郑伐卫○髙氏曰文公三年之间书公子遂公孙敖叔孙得臣累见于盟防则知鲁之政刑尽在诸臣矣鲁卒以是亡故春秋书以为戒邦衡胡氏曰春秋侵伐之柄下移于诸侯自是遂移于大夫矣
　　夏五月王子虎卒
　　公羊曰王子虎者天子之大夫也髙氏曰赴于诸侯而书其卒盖着其交政于诸侯也康侯胡氏曰天子内臣无外交是以私情害公义矣○存耕赵氏曰尹氏之后王臣书卒者王子虎刘卷也子虎书卒不书惟刘卷书此所谓今之大夫交政于中国焉得而勿哭者也
　　秦人伐晋
　　张氏曰秦穆公既归自殽而作秦誓矣然彭衙及此役犹以报复为事岂非悔过之心不能胜其耻败之心而至此乎愚谓秦辠着矣亦晋人既得志又思报复以致之也义又见隠七年戎伐凡伯
　　秋楚人围江
　　江见僖二年义见僖三年徐取舒又为晋救江楚灭江起文也○髙氏曰江近楚自齐桓贯泽之盟已服从于中国而楚自城濮之役亦不敢侵伐今复围者盖晋文既没襄公不复讨楚人弑逆之恶故楚轻视中国复有窥诸侯之意而先围江以试之也
　　雨螽于宋【雨于付切】
　　莘老孙氏曰雨自上而下者也螽不见其所从来自上而下众多如雨而在宋之四境故曰雨螽于宋也赵氏曰如雨血雨毛雨土之类愚谓螽生则害五谷况如雨之多害物甚矣灾异极矣义又见桓五年
　　冬公如晋
　　髙氏曰公之如晋盖朝也非为盟也三年丧毕乃朝于晋义又见僖十年公如齐
　　十有二月己巳公及晋侯盟
　　陆氏曰在晋都盟故不言地义见隠元年盟于蔑
　　晋阳处父帅师伐楚以救江【公羊谷梁无以字】
　　阳处父晋大夫髙氏曰晋国之师非不众也处父帅之以伐楚岂果能讨其弑君父之贼哉直为救江而已尔舍大辠不问而区区为小国解纷其亦不察于先后缓急之义矣伐不目事特系之以救江者讥其徒取救患之名非仗大义之师也张氏曰楚商臣无父无君乃欲致患于江是禽兽逼人也以中国诸侯为己任者岂得安居而以伐楚之任付之大夫而已乎义又见庄二十八年救郑
　　四年春公至自晋
　　公私出逾时不告正朔也义又见桓二年公至自唐○孙氏曰自是公朝强国皆至者见其轻去宗庙逺朝强国也
　　夏逆妇姜于齐
　　称妇姜见僖二十五年程子曰纳币在丧与丧娶同未详是否○刘氏曰娶妇正始之道也始之不正故夫人不以其位终国乱子弑强臣擅命几于亡矣文公非不欲存妻子传世者也闇弱惰慢不能率礼而行以谓茍若而可故卒至于祸也夫妇之际人伦之首可不慎哉故鉴末以原本因微以知著又非独文公之辠也夫人预有辠矣当是之时夫人不能早避丧娶之辱冒大礼以往国人皆贱之遂无所据依以危其身而亡其子由本不正故也礼之于人大矣是存则存是亡则亡文公之不能保其后嗣者由无以刑其妻也夫人之不能安其位者由无以谨于礼也此正始之道也东莱吕氏曰凡书妇姜者三而至书妇姜者二宣元年遂以夫人妇姜至自齐成十四年侨如以夫人妇姜至自齐是也逆书妇姜者一此年逆妇姜于齐是也
　　狄侵齐
　　义见隠七年戎伐凡伯○髙氏曰自箕之役至是侵齐间晋有秦楚之难也以齐之强而狄再侵之则狄之强可知
　　秋楚人灭江
　　左氏曰楚人灭江秦伯为之降服出次不举过数大夫諌公曰同盟灭虽不能救敢不自矜乎吾自惧也髙氏曰江终为楚所灭则知楚之复强而处父之帅师无益于救适所以坚其敌耳义又见僖三年徐取舒○愚案楚頵弑君父中国不能讨而反敢灭国则王纲之壊中国之衰伯业之堕荆蛮之横至是甚矣
　　晋侯伐秦
　　报三年夏之役也二国不自讼而事报复今晋又伐秦比事直书恶自见矣○案楚人灭江不恤而躬伐秦伐楚则遣大夫晋侯之报复情不可掩矣
　　卫侯使甯俞来聘
　　义见隠七年齐来聘
　　冬十有一月壬寅夫人风氏薨
　　康侯胡氏曰风氏僖公之母庄公妾也与左氏合木讷赵氏曰风氏僖公之妾以秦人来归僖公成风之禭为证谓成风系之僖公犹以仲子系之恵公前説近是程子曰仲子始僣尚未敢同嫡也自成风已后妾母称夫人嫡妾乱矣啖氏曰自成风僣用夫人之礼故亦书薨着其非礼也愚谓又为成风王归含赗起文也○康侯胡氏曰语曰邦君之妻邦人称之曰君夫人称诸异邦曰寡小君盖敌体之称也若夫妾媵则非敌矣其生亦以夫人之名称号之其没亦以夫人之礼卒之非所以正其分也盖徒欲尊宠其所爱而不虞卑其身以妾母为夫人徒欲崇贵其所生而不虞贱其父卑其身则失位贱其父则无本夫礼庻子为君为其母无服不敢贰尊者也春秋于成风记其卒各以实书者谨礼之所由变也髙氏曰再娶不得称夫人而况妾乎鲁礼之变自此始圣人实书以示僣乱之由且见其无君父之恶后世乃有母以子贵之説凡妾母皆称太后甚至妾死而加以皇后之諡此皆不知春秋之防者也东莱吕氏曰宣之母嬴哀之母姒薨附称号迄无所异由成风始存耕赵氏曰成风之为夫人自僖公始非文公之辠愚谓文公虽不忍伤父之志然以义断之可改而不改则亦不可谓无辠矣
　　五年春王正月王使荣叔归含且赗
　　不曰天王阙文也胡氏曰荣叔天子大夫公羊曰含者口实也赗见隠元年孙氏曰成风僣夫人襄王不能正死又使荣叔含之赗之非礼可知也程子曰天王成妾母为夫人乱伦甚矣○君举陈氏曰以成风之丧讣京师也赗常事不书惟赗仲子成风书之刘氏曰春秋正人伦也君臣也父子也夫妇也道莫先焉桓以臣弑君而王命之成风以妾僣嫡而王成之于三纲废矣
　　三月辛亥我小君成风
　　小君者嫡夫人之称而妾母称之又私諡焉乱礼甚矣○康侯胡氏曰仲子虽聘非恵公之嫡也春秋之初尚以为疑故别为立宫而羽数特异虽非礼之正然不祔于姑犹有辨焉至是成风乃有二夫人祔庙而乱伦易纪无复辨矣故礼之失自成风始也髙氏曰以妾敌父则卑君父之体以妾并配则黩嫡母之尊礼曰妾不得体君又曰妾之事女君与妇之事舅姑等礼有君之母非夫人者又庻子为父后为其母缌盖尊者为一体不敢服其私亲也然则母以子贵非礼甚眀愚谓庻子为父后为其母缌者卿大夫士庻之礼耳若庻子为君为其母无服
　　王使召伯来防【召谷梁作毛】
　　不书天亦阙文也杜氏曰召伯天子之卿召采地伯爵也左氏曰召昭公献可杜氏曰赗含尚不可况天子之尊使卿防乎康侯胡氏曰含赗而防其事益隆乱人伦废王法甚矣○许氏曰丧服传曰庻子为父后者为其母可以缌也与尊为一体不敢私其亲也丧服母问曰君之母非夫人也则羣臣无服惟近臣及仆骖乘服唯君所服也此礼正也李氏曰天子之见于经者三十有二称天王者二十有五称王者六称天子者一三称并行故知王者之通称而史辞之异尔未详是否然愚直以为阙文衍字耳
　　夏公孙敖如晋
　　义见隠七年齐来聘○髙氏曰聘也王含且赗矣又来防矣舍天王而谨事晋辠自见矣
　　秦人入鄀【音若】
　　鄀张氏曰襄阳宜城县地有故城髙氏曰秦人入之后为楚邑楚昭王复国之后去郢都鄀左氏曰初鄀叛楚即秦又贰于楚秦人入鄀未详信否义见隠七年戎伐凡伯
　　秋楚人灭六
　　杜氏曰六国庐江六县任氏曰地谱夀州安丰县有六国故城张氏曰臯陶之后属安丰军左氏曰六人叛楚即东夷秋楚成大心仲归帅师灭六臧文仲曰臯陶不祀忽诸徳之不建民之无援哀哉义见庄十年荆败蔡师○髙氏曰楚人往年灭江今年灭六敢肆其恶逆如此者以中国不正其弑逆之辠故也
　　冬十月甲申许男业卒
　　义见隠三年宋公卒
　　六年春许僖公
　　义见隠三年宋穆公
　　夏季孙行父如陈
　　行父公子友之孙公孙佚之子也以王父字为氏左氏曰臧文仲以陈卫之睦也欲求好于陈夏季文子聘于陈且娶焉义见隠七年齐来聘
　　秋季孙行父如晋
　　木讷赵氏曰敖尝如晋行父如晋仲氏季孙争交于晋三家之张自文公始义见隠七年齐来聘
　　八月乙亥晋侯驩卒【驩公羊作讙】
　　义见隠三年宋公卒
　　冬十月公子遂如晋晋襄公
　　髙氏曰卿供丧事非礼也杜氏曰三月而速义又见隠三年宋穆公○莘老孙氏曰古者大国不过三卿而诸侯之一卿輙往则国家之事无阙乎故春秋之法诸侯使微者则无讥卿行则讥之以为强者胁弱而弱者畏强也
　　晋杀其大夫阳处父
　　义见庄二十六年曹杀大夫○案三载处父事举无足信然经书处父帅师防盟其擅晋之权而不以其道者欤当晋国扰攘之际正元臣秉节之时而首见杀焉夫専杀大夫辠也若处父者其道足以杀其身者欤
　　晋狐射姑出奔狄【射音亦一音夜谷梁作夜】
　　义见僖二十八年元咺奔晋○邦衡胡氏曰狐射姑之辠三之言未足为据是必处父之党处父既死故遂奔耳然又即狄则其恶可知也
　　闰月不告月犹朝于庙【告姑沃切又如字】
　　髙氏曰闰月曰告月常月曰告朔者闰月虽有晦朔而无时令可察唯朝庙告月而已朴乡吕氏曰告月即告朔也赵氏曰天子常以今年冬班眀年正朔于诸侯诸侯受之每月奉月朔甲子以告于庙所谓禀正朔也文公以闰非正不行告朔之礼而以其朔日至庙拜谒而已故曰犹朝于庙左氏曰闰以正时时以作事事以厚生生民之道于是乎在矣不告闰朔弃时政也何以为民○康侯胡氏曰迎日推策则有其数转玑观衡则有其象归竒于扐以象闰数也斗指两辰之间象也象数者天理也非人所能为也故以定时成嵗者唐典也以诏王居门终月者周制也班告朔于邦国不以是为附月之余而弗之数也莘老孙氏曰朝庙之礼为告月而设闰月不告月而但朝庙故曰犹朝于庙告月之礼废于文公于是闰不告月至于十六年而朔之不视凡四诸公相因而告朔之礼渐废故孔子于其废礼之始正其法也愚谓朝庙礼也朝庙而不告朔非礼也非谓既不告朔并朝庙可去之也使文公于闰告月而朝于庙则得礼矣此文意与犹三望似同而实异
　　七年春公伐邾三月甲戌取须句遂城郚【句权俱切公羊作朐郚音吾】
　　须句见僖二十二年盖春伐邾至此而取其邑赵氏曰不复系于邾者省文也杜氏曰郚鲁邑卞县南有郚城张氏曰属袭庆府泗水县胡氏曰案僖二十二年冬公伐邾取须句此又取须句者盖须句为鲁所取其后复入于邾今又伐取之其恶可知黄氏曰郚鲁下邑因伐邾之师而遂城之以备邾其陵虐小国不恤民力直书自见义又见隠四年莒伐杞及七年城中丘○张氏曰僖公伐邾取须句旋败于升陉邾复取之愚案升陉不书败绩未详信否
　　夏四月宋公王臣卒【王谷梁作壬盖传写之误也】
　　左氏曰宋成公愚谓此为宋杀其大夫司马及来奔诸事起文也
　　宋人杀其大夫
　　书宋人见庄二十二年左氏曰宋成公卒于是公子成为右师公孙友为左师乐豫为司马鳞矔为司徒公子荡为司城华御事为司寇昭公将去羣公子乐豫曰不可公族公室之枝叶也若去之则本根无所庇廕矣葛藟犹能庇其本根故君子以为比况国君乎此谚所谓庇焉而纵寻斧焉者也必不可君其图之亲之以徳皆股肱也谁敢携贰若之何去之不聼穆襄之族率国人以攻公杀公孙固公孙郑于公宫六卿和公室乐豫舍司马以让公子卬昭公即位而未详信否义见庄二十六年曹杀大夫○愚案自此歴叙宋大夫之见杀出奔来盟以着昭公见弑之由盖臣者君之股肱股肱既乱则腹心伤自然之势也故春秋比事为后世有国家者之戒
　　戊子晋人及秦人战于令狐【令力呈切】
　　刘氏曰战而言及之者主之者也犹曰晋人为志乎此战也云尔公羊曰何以不言师败绩敌也张氏曰令狐晋地河中府猗氏县有令狐城莘老孙氏曰秦晋自殽之败数年之间交兵者无虚嵗秦兵加晋不已者以殽之战未复也主殽之役者晋襄也晋襄死晋之嗣君何负于秦而秦乘其防求与之战邪木讷赵氏曰秦晋自殽凡五战今晋襄秦穆皆即世晋灵秦康之立可以一洗旧憾赵盾乃修先君之怨以为是战义又见隠七年戎伐凡伯
　　晋先蔑奔秦【公羊作先昧以师奔秦张氏曰其説无据当从左氏谷梁】
　　先蔑晋大夫孙氏曰不言出者眀自军中去谷梁曰辍战而奔秦以是为逃军也义又见僖二十八年元咺奔晋此则秦晋方交兵又秦为晋世仇而奔之其辠大矣
　　狄侵我西鄙
　　义见隠七年戎伐凡伯○黄氏曰间秦晋之争也木讷赵氏曰鲁有戎患未尝有狄患狄盖逺于鲁今狄越齐卫而侵鲁其患深矣
　　秋八月公防诸侯晋大夫盟于扈
　　诸侯不序未详或曰因鲁史之略也然义系于大夫主盟诸侯而不系诸侯之列序也大夫无名氏亦然杜氏曰扈郑地荥阳卷县西北有扈亭张氏曰卷县即郑州原武县也愚谓晋自文襄世主夏盟诸侯莫敢擅焉今晋复盟诸侯而灵公幼大夫専之则是大夫主诸侯盟也义与二年垂陇之盟同至此则其専甚矣义又见隠元年盟于蔑
　　冬徐伐莒
　　义见隠七年戎伐凡伯○髙氏曰徐本戎也厥后自进于中国数与中国诸侯盟防僖十五年楚伐徐齐桓为之大合中国诸侯以救之为其能去逆効顺不复侵犯中国故也今輙兴兵以伐莒必以中国无盟主是以敢尔
　　公孙敖如莒涖盟【涖公羊谷梁作莅】
　　涖盟见僖三年左氏曰徐伐莒莒人来请盟穆伯如莒涖盟义见隠三年盟于蔑○髙氏曰敖之奔莒夲此
　　八年春王正月
　　夏四月
　　秋八月戊申天王崩
　　书此为鲁晋雒戎之盟及敖与得臣如京师毛伯求金等事起文也义又见隠三年
　　冬十月壬午公子遂防晋赵盾盟于衡雍【盾杜本切雍于容切】孔氏曰衡雍郑地张氏曰后汉河南卷县有垣雝城古衡雍也与扈相近髙氏曰天王崩诸侯不奔赴其防而赵盾与遂皆国之正卿乃自相防盟于王畿之内恶莫大焉义又见隠元年盟于蔑○张氏曰自晋翟泉之盟付之诸大夫文公复以国事付之公子遂而不知一国之礼乐征伐皆自公子遂出此敬嬴所以得窥伺间隙私事之以肧胎杀适立庻之祸也愚谓赵盾弑灵公其不以此也哉故春秋屡书盾遂之事其为履霜之戒深矣
　　乙酉公子遂防雒戎盟于暴【雒音洛公羊防下有伊字】
　　雒戎戎居雒水间者髙氏曰暴亦王畿之采邑雒戎杂处于王畿之内而中国至与之盟则其于中国甚矣贯道王氏曰大夫専盟而雒戎与于防乱之极也圣人之作春秋也所以明君臣惩僣窃也公子遂为鲁大夫而盟晋于衡雍盟戎于暴无君甚矣襄仲既没东门氏虽以杀嫡立庶见逐于国而公室亦因此而遂衰有天下国家之责者观乎此亦有以知春秋之不可不学矣
　　公孙敖如京师不至而复丙戌奔莒【公羊无而字】
　　左氏曰穆伯娶于莒曰戴已生文伯其娣声已生恵叔戴已卒又聘于莒莒人以声已辞则为襄仲聘焉穆伯如莒涖盟且为仲逆及鄢陵登城见之羙自为娶之仲请攻之公止之恵伯成之使仲舍之公孙敖反之复为兄弟如初从之穆伯如周吊丧不至以币奔莒从己氏焉未详信否叶氏曰言日者别其复而后奔也孙氏曰敖如京师吊丧也不至而复中道反也丙戌奔莒文公不能诛敖得以自恣也公子遂如齐以疾而还义犹不可况敖如京师吊丧中道而反乎此敖之辠固不容诛矣而反使之自恣而奔文公之不能君可以见矣宋氏曰天子崩诸侯奔丧防臣子之通义也今公不奔丧而卿行是诸侯不有天子也敖如京师不至而复奔是大夫不有诸侯也贯道王氏曰诸侯不臣故大夫亦不君其君也
　　螽
　　义见桓五年
　　宋人杀其大夫司马宋司城来奔
　　称宋人见庄二十二年不名阙之也张氏曰司城司空也宋以武公名司空讳之曰司城程子曰宋王者后得自命官故独宋卿书官左氏曰宋襄夫人襄王之姊也襄公不礼焉夫人因戴氏之族以杀襄公之孙孔叔公孙钟离及大司马公子卬司城荡意诸来奔未详信否黎氏曰司马典兵之官而杀之司城扞御之任而来盟则主势孤矣宜昭公卒死于弑义又见庄二十六年曹杀大夫及僖二十八年元咺奔晋
　　九年春毛伯来求金
　　公羊曰毛伯者天子之大夫也何以不称使当丧未君也左氏曰毛伯卫来求金非礼也张氏曰天王崩百官总已以听于冡宰之时所以谨君臣之分而明其责之所归也王丧未丧纪所当令于诸侯者有常礼非其道则为政者不当使出使者不当承丧事求金徴索非礼莘老孙氏曰天王崩丧事不具而求金于鲁鲁为人臣而使君父有求于己焉鲁之辠可知矣义又见隠三年求赙
　　夫人姜氏如齐
　　夫人出姜也赵氏曰无父母而归寕讥之也愚谓妇人从夫者也文公当为天子服斩衰三年而夫人当丧出入自如非礼也○木讷赵氏曰文公并妃匹嫡嬖于敬嬴生倭嬴宠而倭将贵夫人如齐谋于父母其归宁盖有故存焉圣人书之为十八年归齐张夲未详是否
　　二月叔孙得臣如京师辛丑襄王
　　莘老孙氏曰天王之君不自往而使臣焉则是无君父之恩而废臣子之礼○髙氏曰天子所以七月而者欲使诸侯毕来防也刘氏曰诸侯为天子防三年礼无卿共之文使卿共周末之陵替也叶氏曰此何以书不正其无故以大夫防也春秋固有礼所不见而可以情度之者天子亲者也有不能亲焉故也天王崩见经者九其四不书书而见大夫者惟此与叔鞅而已考之襄王前年八月崩冬十月公孙敖如京师不至以币奔莒此吊也明年书毛伯来求金则货贝赗赙盖遂阙而不供此文公之怠也其于慢而不亲往非故也大夫将事礼之所得通亲往或有故不往而合礼所以四不书则无故不亲往而违礼此所以二书欤愚案四不书不特有故不往而合礼也别见隠三年
　　晋人杀其大夫先都
　　称晋人见庄二十二年义见庄二十六年曹杀大夫
　　三月夫人姜氏至自齐
　　此见夫人非礼而动至三月之久而无名以告庙也意与书公至同○朴乡吕氏曰録纪叔姬之归者为归于酅起也録姜氏之至者为归于齐起也是圣人之微意也然则出姜之不安于鲁也旧矣圣人详録其往来岂特为其告至不告至哉未详是否
　　晋人杀其大夫士縠及箕郑父
　　称晋人见庄二十二年义见庄二十六年曹杀大夫
　　楚人伐郑公子遂防晋人宋人卫人许人救郑
　　左氏曰范山言于楚子曰晋君少不在诸侯北方可图也楚子师于狼渊以伐郑未详信否愚谓楚人伐郑五国救之善矣然天子方伯不能治外防而诸侯救之已为礼乐征伐自诸侯出况五国大夫救郑则礼乐征伐自大夫出矣春秋书之见权柄下移之甚也义又见庄二十八年救郑○髙氏曰楚不伐郑久矣今晋文襄既没而灵公年少中国无盟主楚虽负弑逆之辠而中国莫敢谁何益无所顾忌至是遂伐郑欲与中国争盟也然举五国之兵不能讨楚国弑君父之贼乃奔走以救郑亦见中夏之衰矣
　　夏狄侵齐
　　义见隠七年戎伐凡伯
　　秋八月曹伯襄卒
　　义见隠三年宋公卒
　　九月癸酉地震
　　谷梁曰震动孔晁曰阳气伏于隂下见迫于隂故不能升以至地动杜氏曰地道安静以动为异也○任氏曰前此逾百年未有书地震也而自此至哀公书地震者五地道以静为体以顺为正安以承天者也逆其常理而不得其节焉则震而不安其所承矣于此足以见诸侯变而不承天子大夫变而不承诸侯陪臣变而不承大夫之象也
　　冬楚子使椒来聘【椒谷梁作萩】
　　椒不氏义与隠元年无骇同公羊曰椒楚大夫杜氏曰令尹子文从子义见庄二十三年荆人来聘○张氏曰代郑而聘鲁亦逺交近攻之意黄氏曰诸家皆谓书椒以其礼交中国而进之也木讷独曰楚执宋公以伐宋春秋亦书楚子岂进其虐中国邪宜申谋为不道而见杀春秋亦书宜申岂进其谋逆邪书楚子书椒从其国之称书其实而已愚谓楚始书荆后书荆人后书臣名又书楚子使之者以时世愈降芊氏渐同上国鲁史胶于见闻比加详焉圣人虽不进之然因而不革亦可见晋霸日衰楚氛日盛之一端也
　　秦人来归僖公成风之禭
　　僖公成风僖公之成风也见四年风氏薨杜氏曰衣服曰禭莘老孙氏曰成风僣称夫人而春秋书书薨天王赗且含之又防其盖皆用夫人之礼矣于是秦人归禭春秋正其法曰僖公成风犹曰成风之所以为夫人者以其子僖公也故仲子系之恵公失礼者恵公也成风系之僖公失礼者僖公也成风之死至是六年而秦人始归其禭盖亦不及事矣禭所以送死者而成风已禭将焉用乎髙氏曰鲁不能以非礼却之过也○张氏曰当是时秦楚交病中国秦欲伐晋而归禭于鲁犹楚欲图北方而使椒来聘也岂古者眀王慎徳足以賔之之比哉
　　曹共公【共音恭】
　　义见隠三年宋穆公
　　十年春王三月辛卯臧孙辰卒
　　辰哀伯之子臧文仲也大意见隠元年益师卒
　　夏秦伐晋
　　此则秦之辠也义又见隠七年戎伐凡伯
　　楚杀其大夫宜申
　　宜申子西也左氏曰初楚范巫矞似谓成王与子玉子西曰三君皆将强死城濮之役王思之故使止子玉曰母死不及止子西缢而县絶王使适至遂止之使为商公防汉泝江将入郢王在渚宫下见之惧而辞曰臣免于死又有谗言谓臣将逃臣归死于司败也王使为工尹又与子家谋弑穆王穆王闻之杀鬬宜申及仲归未详信否义见庄二十六年曹杀大夫
　　自正月不雨至于秋七月
　　义见庄三十一年
　　及苏子盟于女栗
　　杜氏曰苏子周卿士女栗地名阙孙氏曰内不出主名微者文公使微者盟天子之卿其恶可知○刘氏曰古者内诸侯不外交外诸侯不内交有至尊在不贰之也案春秋书及盟而不出主名者四隠元年及宋人盟于宿庄二十二年及齐髙傒盟于防文二年及晋处父盟与此及苏子盟是也
　　冬狄侵宋
　　义见隠七年戎伐凡伯
　　楚子蔡侯次于厥貉【曷各切公羊作屈貉】
　　杜氏曰厥貉地名阙朴乡吕氏曰凡书次必有兵楚子蔡侯之次盖亦兵次也然不书伐不书师则其兵之未加乎中国也其书次则有窥中国之志矣愚谓商臣楚国弑逆之贼中国不能治其无忌惮固宜蔡为中国诸侯而同次焉迫于强令岂非始谋之不谨乎然王政不纲同姓不能自立之概亦可见矣



　　春秋夲义卷十四
　　钦定四库全书
　　春秋本义卷十五　　　　元　程端学　撰
　　文公
　　十有一年春楚子伐麇【九伦切公羊作圈】
　　麇国陆氏曰子爵义见僖三年徐取舒
　　夏叔仲彭生防晋郤缺于承筐
　　彭生公子牙之孙叔仲惠伯也杜氏曰郤缺冀缺承筐宋地在陈留襄邑县西张氏曰即拱州襄陵县左氏曰叔仲惠伯防晋郤缺于承筐谋诸侯之从于楚者未详信否贯道王氏曰大夫擅相为防政在大夫义又见隠九年防于防○东莱吕氏曰自文公后大夫擅相为防者多矣春秋详而志之胡氏曰礼之失也诸侯非王事而自相防也无以正之不自天子出矣然后诸侯与大夫防又无以正之然后大夫与大夫会礼乐亦不自诸侯出矣田氏篡齐六卿分晋三家专鲁理固然也不能辨于早后虽欲正之其将能之乎
　　秋曹伯来朝
　　左氏曰曹文公髙氏曰丧毕来朝也存耕赵氏曰丧毕来朝此事天子之礼也曹为文昭于鲁宗国习见王命之废而惴惴依大国以为重也义又见隐十一年滕薛来朝
　　公子遂如宋
　　左氏曰襄仲聘于宋且言司城荡意诸而复之因贺楚师之不害也未详信否义见隐七年齐来聘
　　狄侵齐
　　义见隐七年戎伐凡伯
　　冬十月甲午叔孙得臣败狄于咸
　　莘老孙氏曰不言帅师将尊师少也杜氏曰咸鲁地愚案僖十三年防于咸杜氏以为卫地未详孰是中国衰微外侮踵至鲁能败之此其功也然叔孙得臣以为功是大夫专兵三家僭鲁之渐也义又见庄二十年齐伐戎
　　十有二年春王正月郕伯来奔【郕公羊作盛】
　　不名者阙之也义见桓十五年郑伯奔蔡末章○孙氏曰案庄八年师及齐师围郕郕防于齐师自是入齐为附庸此而来奔齐所逼耳未详是否
　　杞伯来朝
　　义见隐十一年滕薛来朝
　　二月庚子子叔姬卒
　　赵氏曰时君之女故曰子以别非先君之女也书卒之义未详
　　夏楚人围巢
　　杜氏曰巢吴楚闲小国庐江六县东有居巢城张氏曰即无为军巢县左氏曰楚令尹大孙伯卒成嘉为令尹羣舒叛楚夏子孔执舒子平及宗子遂围巢未详信否义见僖三年徐取舒
　　秋滕子来朝
　　滕称子见桓二年左氏曰滕昭公义见隐十一年滕薛来朝
　　秦伯使术来聘【术公羊作遂】
　　术不氏义亦与隐元年无骇同赵氏曰外大夫来鲁再命者皆书名无他义也左氏曰秦伯使西乞术来聘且言将伐晋襄仲辞玉荅曰寡君愿徼福于周公鲁公以事君不腆先君之敝器使下臣致诸执事以为瑞节要结好命所以借寡君之命结二国之好是以敢致之义见九年楚子使椒来聘○木讷赵氏曰九年秦将伐晋则来归成风之襚今将为河曲之战则有术之聘
　　冬十有二月戊午晋人秦人战于河曲
　　赵氏曰凡战不言及交为主也孙氏曰河曲晋地杜氏曰在河东蒲坂县南张氏曰河中府河东县南有河曲公羊曰不言师败绩敌也左氏曰秦为令狐之役故秦伯伐晋取羁马晋人御之赵盾将中军荀林父佐之郤缺将上军臾骈佐之栾盾将下军胥甲佐之范无恤御戎以从秦师于河曲臾骈曰秦不能久请深垒固军以待之从之秦人欲战秦伯谓士防曰若何而战对曰赵氏新出其属曰臾骈必实为此谋将以老我师也赵有侧室曰穿晋君之壻也有宠而弱不在军事好勇而狂且恶臾骈之佐上军也若使轻者肆焉其可秦伯以璧祈战于河十二月戊午秦军掩晋上军赵穿追之不及反怒曰裹粮坐甲固敌是求敌至不击将何俟焉军吏曰将有待也穿曰我不知谋将独出乃以其属出宣子曰秦获穿也获一卿矣秦以胜归我何以报乃皆出战交绥秦行人夜戒晋师曰两君之士皆未憖也明日请相见也臾骈曰使者目动而言肆惧我也将遁矣薄诸河必败之胥甲赵穿当军门呼曰死伤未收而弃之不惠也不待期而薄人于险无勇也乃止秦师夜遁复侵晋入瑕愚案此传颇详独称秦伯及交战事与经不合读者择焉可也孙氏曰二国之讐既易世矣二国之战可以已也而秦康晋灵犹寻旧怨残民以逞是彰父之不徳也义又见隐七年戎伐凡伯
　　季孙行父帅师城诸及郓【音运公羊作运】
　　诸见庄二十九年书及亦同前郓西郓鲁邑也即成四年城郓之郓杜氏谓莒鲁所争者非是辨见或问王氏曰城未有言帅师者季氏自帅其师专兵久矣二邑近费而介于莒此行父自为封殖之计也献可杜氏曰圣人重民力凡城筑之事皆志之况出师而城乎劳民甚矣○邦衡胡氏曰春秋城筑二十九独三言帅师尔此年及襄十五年季孙宿叔孙豹城郛哀三年季孙斯叔孙州仇城启阳是也帅师者欲因城而遂广其疆界书此者以见非惟劳民以城又毒众以争也
　　十有三年春王正月
　　夏五月壬午陈侯朔卒
　　此为明年陈侯居丧同盟起文也大意又见隐七年滕侯卒
　　邾子蘧蒢卒【蘧谷梁作蘧蒢公羊谷梁作篨】
　　此为明年正月邾人居丧伐鲁与叔彭生伐丧起文也大意又见隐七年滕侯卒
　　自正月不雨至于秋七月
　　义见庄三十年○愚案文公时两遭亢旱其所以修民事奉天时之道可知矣
　　大室屋壊【大音泰公羊作世】
　　大室杜氏曰大庙之室孔氏曰明堂位曰祀周公于大庙此周公之庙壊也不直言大庙壊而云大室屋坏者大庙之制其檐四阿而下室当其中又拔出为重屋此是大庙当中之室其上之屋壊非大庙全坏也左氏曰大室之屋坏书不共也公羊曰讥久不修也谷梁曰为社稷之主而先君之庙坏志不敬也○康侯胡氏曰自正月不雨则无壊道也而先君之庙坏不恭甚矣吕氏曰君子之于宫庙有斯须不敢忘者非以崇孝而厚逺也孝子之于亲心固如是也推是心以为政虽不中不逺矣鲁之为国至使大室屋坏其能及物乎
　　冬公如晋卫侯防公于沓【徒荅切公羊防下无公字】
　　杜氏曰沓地阙左氏曰公如晋朝且寻盟卫侯防公于沓请平于晋公还郑伯防公于棐亦请平于晋未详信否献可杜氏曰春秋诸侯不朝天子擅相朝防今如晋而卫侯防之其朝与防皆非典礼也愚谓诸侯非王事自相防且不可况因其经过而旋为防岂礼也哉此与庄二十三年公及齐侯防于谷而萧叔朝公意同义又见僖十年公如齐
　　狄侵卫
　　贯道王氏曰卫出防鲁而狄侵卫乘闲也义见隐七年戎伐凡伯○髙氏曰晋不能为中国御防乱使无侵轶而恶诸侯之贰此春秋所以矜小国之多虞也
　　十有二月己丑公及晋侯盟
　　义见隐元年盟于蔑
　　公还自晋郑伯会公于棐【芳味切又芳尾切公羊作斐公羊谷梁还上无公字】杜氏曰棐郑地义同防公于沓○孙氏曰公本朝晋既朝且盟又贪二国之防皆非天子之事也
　　十有四年春王正月公至自晋
　　髙氏曰公自去冬初如晋则因与卫防既盟晋而还则又因与郑防久于道路而不朝正书至以见之义又见桓二年公至自唐
　　邾人伐我南鄙叔彭生帅师伐邾
　　余氏曰君丧而伐人与伐人之丧其辠一也义又见隐二年郑伐卫○贯道王氏曰帅师伐邾彭生因事专兵也胡氏曰互兴甲兵以相伐其恶可知
　　夏五月乙亥齐侯潘卒
　　齐侯孝公弟昭公此为九月商人弑君起文也大意又见隐七年滕侯卒
　　六月公会宋公陈侯卫侯郑伯许男曹伯晋赵盾癸酉同盟于新城
　　赵氏曰他时但就诸侯行盟礼故云某日防某侯盟于某此本行防礼别日又行盟礼故书日杜氏曰新城宋地在梁国谷熟县西张氏曰即南京应天府也髙氏曰新城郑地未详是否左氏曰同盟于新城从于楚者服也黄氏曰从楚者宋郑许也自楚荐食中国诸侯无所依去年冬卫郑防鲁皇皇然求晋晋赵盾又方有求诸侯之心交相求而适相济是以同盟贯道王氏曰齐桓之为同盟殷同之义也赵盾不知其义而效为之亦曰同盟晋襄一没诸夏无主夷氛甚恶郑卫请平亦足见诸夏之依于晋者重也盾而忠于谋晋则奉十余岁之君以主诸侯夫岂不可今诸侯无主而求与盾盟以为安以赵盾而尸盟是大夫得专制诸侯也髙氏曰陈侯居丧出盟辠又可知也义又见庄十六年同盟于幽○愚案春秋凡书同盟十有六未有大夫主之者而赵盾主盟始于扈中于衡雍至此率天下诸侯举同盟焉宜其卒至于弑逆也
　　秋七月有星孛入于北斗
　　有与有有蜚之有同孙氏曰孛彗之属也偏指曰彗光芒四出曰孛言入于北斗者入于魁中也刘向曰君臣乱于朝政令亏于外则上浊三光之精五星赢缩变色逆行甚则为孛髙氏曰斗有环域而孛星自外入于其中此变之大者天之示人显矣春秋三书孛皆以谨人君之戒○献可杜氏曰天人相交甚于影响盖事作于下则象动于上是以人君饬正五事建大中以承天心则七政上齐而谴异不作矣
　　公至自防
　　义见桓二年公至自唐又可见诸侯本为防而旋为同盟也
　　晋人纳捷菑于邾弗克纳【捷公羊作接】
　　称晋人将卑师少也弗克纳纳而不胜之辞也左氏曰邾文公元妃齐姜生定公二妃晋姬生捷菑文公卒邾人立定公捷菑奔晋愚谓废置诸侯天子之事若废嫡立庶虽天子亦不可也赵盾以大夫而废嫡立庶辠莫大焉虽弗克纳其辠一也髙氏曰捷菑为人之子借他国之兵归篡其兄辠不容诛也
　　九月甲申公孙敖卒于齐
　　左氏曰穆伯之从己氏也鲁人立文伯穆伯生二子于莒而求复文伯以为请襄仲使无朝听命复而不出三年而尽室以复适莒文伯疾而请曰谷之子弱请立难也许之文伯卒立惠叔穆伯请重赂以求复惠叔以为请许之将来九月卒于齐告丧请弗许孙氏曰奔大夫不卒此卒者为明年齐人归其丧起莘老孙氏曰将有其末不得不録其本也愚谓亦以讥世卿也○贯道王氏曰敖奉鲁侯之命以吊天子之丧不至而复不忠莫大焉忘天属之尊而奔不义孰甚焉犯二大不韪周有常刑皆僇余也鲁不能讨且许其归欲絶之而不能也明年齐归其丧许归者鲁而归其丧者齐也鲁道衰矣髙氏曰此着与刑之坏也
　　齐公子商人弑其君舍
　　舎居丧未逾年当称子今曰弑其君者盖称子者缘人子之心也然一日嗣位则举国臣子固皆戴之为君矣故曰弑其君也左氏曰子叔姬妃齐昭公生舍叔姬无宠舍无威公子商人骤施于国而多聚士尽其家贷于公有司以继之夏五月昭公卒舍即位齐商人弑舍而让元元曰尔求之久矣我能事尔尔不可使多蓄憾将免我乎尔为之义见隐四年卫州吁事
　　宋子哀来奔
　　子哀字也命大夫也与齐仲孙王人子突之类同黎氏曰宋公之子经有子同子纠未详是否义见僖二十八年元咺奔晋○韩中甫曰司马死司城亡大夫奔见昭公之不可为国而见弑之渐也
　　冬单伯如齐齐人执单伯齐人执子叔姬
　　张氏曰单伯大夫之命于天子者自庄公元年至今已七十余年未必一人或其子若孙欤愚谓凡执人者史当称人子叔姬文公女不书及者先执单伯后执子叔姬不可以臣及君夫人故两书齐人无他义也杜氏曰不称夫人自鲁録之也愚谓鲁不讨商人弑逆之辠而区区为子叔姬之求故两被执以自取辱又见当时弑逆之贼不少知惧而执其母与诸侯之使则王法不行而天伦絶矣
　　十有五年春季孙行父如晋
　　左氏曰季文子如晋为单伯与子叔姬故也未详信否义见隐七年齐来聘
　　三月宋司马华孙来盟
　　左氏曰宋华耦来盟赵氏曰不称使意与楚屈完齐髙子来盟同愚谓诸侯为盟已干王法况司马掌一国之兵不能爰整其旅为国长城乃离军适鲁区区求盟失其职矣孔子曰王孙贾治军旅奚其丧司马之所务可知矣此亦昭公见弑之渐也○康侯胡氏曰称华孙者自督弑殇公诸侯受赂不讨使秉宋政及其后世继掌兵权春秋所禁者经曰华孙犹季孙叔孙仲孙臧孙之类不书名者义不系于名也未详是否
　　夏曹伯来朝
　　义见隐十一年滕薛来朝
　　齐人归公孙敖之丧
　　左氏曰齐人或为孟氏谋曰鲁尔亲也饰棺寘诸堂阜鲁必取之从之卞人以告惠叔犹毁以为请立于朝以待命许之取而殡之齐人送之书曰齐人归公孙敖之丧为孟氏且国故也视共仲孙氏曰敖废命奔莒辠当诛絶齐归鲁受皆非礼也○东莱吕氏曰奔大夫卒皆不书如公子庆父臧孙讫内大夫卒于外皆不至如仲遂公孙婴齐而公孙敖书卒以齐人归其丧起也书至以鲁人受其丧故也禄去公室三家之子孙盛强虽废命奔莒而其子文伯惠叔继立于朝大夫之汰可知以其子之汰请父之丧欲弗许得乎
　　六月辛丑朔日有食之鼓用牲于社
　　义见庄二十五年○髙氏曰庄二十五年三十年皆以日食而鼓用牲于社其非礼妄作义已着矣今文公亦复如此皆因陋承误愚谓创业垂统使可继者也一有非礼则子孙视为故事弗能改矣春秋慎始正指此类而非汉儒所谓五始者也
　　单伯至自齐
　　书至见此事之终也鲁至此又不能讨商人弑逆执母之辠亦既逾年幸其见释而归则鲁之为国单伯之为使从可知矣
　　晋郤缺帅师伐蔡戊申入蔡
　　左氏曰新城之盟蔡人不与晋郤缺以上军下军伐蔡曰君弱不可以怠戊申入蔡以城下之盟而还义见隐二年莒入向○存耕赵氏曰蔡从楚可伐也入之则己甚矣大夫交政专兵自文公以来帅师伐书阳处父帅师入书郤缺侵书赵穿有书大夫自为战有书与君战者
　　秋齐人侵我西鄙
　　商人弑君执母又伐母家不容诛矣亦鲁不能讨贼而区区请子叔姬以召之也义又见庄十年公侵宋
　　季孙行父如晋
　　左氏曰齐人侵我西鄙故季文子告于晋义见隐七年齐来聘
　　冬十有一月诸侯盟于扈
　　诸侯不序与七年盟于扈同益见史有详略不可以凡例求矣刘氏曰晋为伯主齐弑其君兴诸侯而莫能正晋则固有辠矣诸侯不亦病乎义又见隐元年盟于蔑
　　十有二月齐人来归子叔姬
　　献可杜氏曰春秋书内女来归者三郯伯姬杞伯姬直曰来归此子叔姬曰齐人来归盖讥在齐也商人弑其子又絶其母辠不容诛矣况执之而又来归乎髙氏曰未有子而黜其母者也愚谓鲁于是可讨商人弑君执母黜母之辠而又不能焉则鲁之为国益可知矣○石氏曰子叔姬先书被执次书来归非郯杞之比夫商人弑君自立又虐其国君之母天子不能讨诸侯不能伐季孙行父再如晋诸侯为是盟于扈皆无能为而退徒得单伯之至子叔姬之归而已而兴兵以侵鲁者未已也于以见晋伯之不竞也于以见诸侯有弑君者而莫之讨也于以见齐之横而鲁之弱也
　　齐侯侵我西鄙遂伐曹入其郛
　　郛城外大郭也左氏曰齐侯侵我西鄙谓诸侯不能也遂伐曹入其郛讨其来朝也季文子曰齐侯其不免乎己则反天而又以讨人难以免矣愚谓商人弑君执母再伐母家入人郛郭辠大恶极不待言矣亦鲁不讨贼有以召之也义又见庄十年公侵宋隐二年郑伐卫○髙氏曰恶鲁及曹非理甚矣夫商人弑君而自立诸侯防于扈而不能讨益无顾忌侵我伐曹以肆其暴岂特齐有辠焉亦见诸侯之纵乱矣
　　十有六年春季孙行父防齐侯于阳谷齐侯弗及盟阳谷见僖三年公羊曰其言弗及盟何不见与盟也左氏曰及齐平公有疾使季文子防齐侯于阳谷请盟齐侯不肯曰请俟君闲张氏曰文公不能明政刑举大义以致命使执辱吾女边鄙被兵与国防伐又使大夫自屈以请盟而不见答可谓困心衡虑而无愤悱改图之心书此以见鲁之衰文公之无志也
　　夏五月公四不视朔
　　四不视朔范氏曰自二月不视朔至于五月也髙氏曰朔者天子之所颁也诸侯上禀天子之命下授万民之时故其奉王朔告于庙则谓之告朔退而视朝以授民则谓之视朔谷梁曰公四不视朔不臣也以公为厌政以甚矣
　　六月戊辰公子遂及齐侯盟于郪丘【郪音西乂七西切公羊作犀谷梁作师公羊防云正本作菑】
　　杜氏曰郪丘齐地左氏曰公使襄仲纳赂于齐故盟于郪丘谷梁曰复行父之盟也愚谓文公不能讨商人之辠而区区求盟不得而复之使乱臣贼子肆行于世而三纲于是大坏虽周道陵夷而然亦文公不能为国以自取之也孔子曰能治其国家谁敢侮之陈恒弑其君孔子请讨之观此可以知春秋所书之防矣义又见隐元年盟于蔑
　　秋八月辛未夫人姜氏薨
　　公羊曰文公母也愚谓此为毁泉台及声姜起文也
　　毁泉台
　　杜氏曰毁坏也泉台台名左氏曰有蛇自泉宫出入于国如先君之数声姜薨毁泉台未详信否公羊曰毁泉台何以书讥筑之讥毁之讥先祖为之已毁之不如勿居而已矣谷梁曰丧不贰事愚谓孔子曰三年无改于父之道可谓孝矣台作于先君初丧母而即毁之则思亲之意盖藐然矣况在谅闇之中而出令役民乎○康侯胡氏曰先祖为之非矣然台之存毁非安危治乱之所系也而必毁之是暴扬其失有轻先祖之心此履霜之渐弑父与君之萌春秋之所谨也故书
　　楚人秦人巴人灭庸
　　庸小国也左氏曰楚大饥戎伐其西南至于阜山师于大林又伐其东南至于阳丘以侵訾枝庸人帅羣蛮以叛楚廪人率百濮聚于选将伐楚于是申息之北门不启楚人谋徙于阪髙蒍贾曰不可我能往寇亦能往不如伐庸夫麇与百濮谓我饥不能师故伐我也若我出师必惧而归百濮离居将各走其邑谁暇谋人乃出师旬有五日百濮乃罢自庐以往振廪同食次于句澨使庐戢黎侵庸及庸方城庸人遂之囚子扬窗三宿而逸曰庸师众羣蛮聚焉不如复大师且起王卒合而后进师叔曰不可姑又与之遇以骄之彼骄我怒而后可克先君蚡冐所以服陉隰也又与之遇七遇皆北唯禆鯈鱼人实逐之庸人曰楚不足与战矣遂不设备楚子乘驿防师于临品分为二队子越自石溪子贝自仞以伐庸秦人巴人从楚师羣蛮从楚子盟遂灭庸义见僖三年徐取舒○张氏曰御变待敌亦制服之而已夷人宗社岂王法之所容乎
　　冬十有一月宋人弑其君杵臼【杵公羊作处】
　　孙氏曰称人微者也名不登于史策刘氏曰弑君者曷为或称名氏或不称名氏以氏通者称氏以名通者称名名氏不通者称人贵贱之序也愚谓书曰股肱喜哉元首起哉先书宋人杀其大夫与司马又司城与子哀来奔司马华孙来盟则是股肱既剪然后宋公见弑于宋人圣人之垂戒逺矣义又见隐四年卫州吁事
　　十有七年春晋人卫人陈人郑人伐宋
　　叶氏曰四国称人微者也愚谓四国伐宋得其伐矣然诸侯不亲而使微者行其后又不见讨贼之迹则非以讨贼举也此乱臣贼子所以接迹于世而晋灵亦亲被其祸大义不明故也○程子曰行天讨而成其乱失天职也
　　夏四月癸亥我小君声姜【声公羊作圣非也】
　　髙氏曰九月而缓也不称僖姜而别为之諡非礼也○贯道王氏曰用见文公怠弃国政虽亲丧亦不尽心
　　齐侯伐我西鄙
　　贯道王氏曰商人不母其母凭陵外家恃强陵弱必欲服鲁而后已此所以继有谷之盟也愚谓亦鲁不能讨贼有以召之也义又见隐二年郑伐卫
　　六月癸未公及齐侯盟于谷
　　谷见庄七年齐鲁皆诸侯也文公不能讨贼以自取辱至此而遂与弑逆之贼刑牲歃血以为盟其何以临民哉义又见隐元年盟于蔑○邦衡胡氏曰齐侯与遂盟于郪丘是年伐我则盟之无信已可知矣至是又与公盟于谷齐之叛盟固不容诛然公之昏庸不能为国以礼而汲汲以请盟深可耻也文公立十有八年大夫盟防十八九独此书公盟亦以见大夫之张也
　　诸侯防于扈
　　左氏曰公不与防齐难故也愚谓此防诸侯不序与七年盟于扈同十五年诸侯盟于扈既不能讨齐弑君之贼此诸侯复防于扈又不能讨宋弑君之贼此三纲大坏而诸侯不可以为国也春秋非特责其不朝天子而自盟防之辠而尤在乎不讨贼之事是晋灵不有桓文之功而徒有桓文之辠矣卒之不免也冝义又见隐九年防于防
　　秋公至自谷
　　文公不能自强其国而甘心事贼逾时而返义又见桓二年公至自唐○髙氏曰书公至自谷则不防于扈可知矣
　　冬公子遂如齐
　　左氏曰襄仲如齐拜谷之盟髙氏曰公已与齐侯盟而遂复往者政在遂故也且见齐侯以篡弑而诸侯反畏之如此义又见隐七年齐来聘○邦衡胡氏曰齐连年伐我而数遣使以聘之鲁之君臣岂不谓重币甘言可以己敌国之难乎呜呼不知立国区区以国与人虽竭力以事之彼岂以我为徳乎
　　十有八年春王二月丁丑公薨于台下
　　台下台之下也谷梁曰台下非正也莘老孙氏曰人君之薨必于路寝非路寝皆不正也其曰台下盖有甚焉○崔氏曰台下者泉台之下也其台毁矣而其下屋存焉未详是否
　　秦伯防卒
　　秦伯张氏曰康公也何氏曰穆公也案史记张氏近是髙氏曰秦虽伯益之后僻在西夷自秦仲始大至平王时秦襄始有功于周室列于诸侯赐爵为伯及穆公与于城濮之战自后与中国交聘盟防遂伯西戎九年来归僖公成风之襚始与鲁通好至是遂书其卒而吊其丧也愚谓外域之丧赴于中国而中国往吊焉则夷夏混殽大经紊矣盖其始也归成风之襚而不却使术来聘而受之其赴中国固冝春秋内中国外夷狄而常慎其始先书襚聘于前而终之以此垂戒逺矣
　　夏五月戊戌齐人弑其君商人
　　称人见十六年髙氏曰春秋之法弑君之贼以弑君讨之则以贼书商人弑君自立至于五年冝加讨贼之辞而称齐人弑其君者齐人恬不讨贼皆北面事之遂令商人专行无道而自以私怨杀之故曰齐人弑其君也左氏曰齐懿公之为公子也与邴歜之父争田弗胜及即位乃掘而刖之而使歜仆纳阎职之妻而使职骖乘五月公游于申池二人浴于池歜以扑抶职职怒歜曰人夺汝妻而不怒一抶汝庸何伤职曰与刖其父而弗能病者何如乃谋弑懿公纳诸竹中归舍爵而行齐人立公子元愚闻孔子曰人之生也直罔之生也幸而免弑君而偷生者幸而免者也若商人者盖不免者也商人弑君黜母恶极辠大幸免天下之诛而不免齐人之弑此天理也故春秋歴书商人之恶而终之以此垂戒逺矣义又见隐四年卫州吁事○或曰弑逆之贼而春秋书曰弑其君齐之臣子犹可戴商人为君乎曰篡位天子诸侯与天下之人一日不可待之为齐侯齐之臣子一日不可戴之为齐君苟齐之臣子北面拜之为君而以私怨杀之是弑君也春秋安得不正齐人弑君之辠哉豫让有言曰委质为臣而求杀之是二心也况以私怨乎齐人弑君之辠不可逃矣此与里克弑君而书晋杀其大夫里克之意同虽君大夫异势而其不以讨贼杀之则一也呜呼春秋正名此之谓也
　　六月癸酉我君文公
　　义见桓公
　　秋公子遂叔孙得臣如齐
　　左氏曰文公二妃敬嬴生宣公敬嬴嬖而私事襄仲宣公长而属诸襄仲襄仲欲立之叔仲不可仲见于齐侯而请之齐侯新立而欲亲鲁许之康侯胡氏曰祸乱邪谋发于并使之日而公子遂弑立其君之辠着矣义又见隐七年齐来聘○叶氏曰聘则何以二卿共使非常聘也其谋立宣公也自僖公以来三桓之子孙渐进四年公孙兹见文元年叔孙得臣见而叔孙氏强矣僖十五年公孙敖见而仲孙氏强矣文公六年季孙行父见而季孙氏强矣终春秋之世而莫之能去也僖之十六年公子友卒公孙兹卒三家子孙列于卿者惟公孙敖一人遂以二十八年得政虽后于敖者然视三家为最亲故敖自十五年救徐之后不复用事所往来齐晋楚三大国之间至于入杞伐邾皆遂为之鲁之政盖在遂焉文公立而益专及元年叔孙得臣见六年季孙行父见二氏虽复进而力未能与遂抗故其末年执政遂与叔彭生得臣行父四人彭生既以不从而杀则得臣行父不得不畏而听此其所以挟得臣与之偕行将以见此鲁执政之意而非己之私也齐侯于是许之宣公立季孙行父亦如齐公遂防齐侯于平州以定其位则二人盖皆与闻乎弑者欤
　　冬十月子卒
　　不名阙文也左氏曰名恶公羊曰名赤未详孰是弑而书卒义同庄三十二年子般卒左氏曰仲杀恶及视而立宣公书曰子卒讳之也仲以君命召惠伯其宰公冉务人止之曰入必死叔仲曰死君命可也公冉务人曰若君命可死非君命何听弗听乃入杀而埋之马矢之中公冉务人奉其帑以奔蔡既而复叔仲氏康侯胡氏曰何以知其贼乎上书大夫并使下书子卒夫人归则知辠之在公子遂矣愚谓嗣君之祸由于大夫之专而大夫之专由于文公之暗遂虽得政于僖公之末实张皇于文公之世故春秋歴叙文公之恶遂与得臣行父之辠而终之以此若文公者幸免其身而卒及其嗣大夫之专不至于弑君不已其为鉴戒显矣○张氏曰私事公子遂敬嬴夺嫡之心也然其敢启是心者嬖故也有夫人太子而嬖宠妾则文公所以怠于事伯急于盟齐简于视朔者有自来矣人君昏于嬖宠弃忘国政故妾媵大臣相谋弑国嗣而不能察身死之后冢嗣二人遂见戕弑所谓前有谗而不见后有贼而不知者文公之谓矣
　　夫人姜氏归于齐
　　姜氏杜氏曰恶视之母出姜也赵氏曰文公夫人左氏曰夫人姜氏归于齐大归也将行哭而过市曰天乎仲为不道杀嫡立庶市人皆哭鲁人谓之哀姜愚谓文公死骨肉未寒而子杀妻归不得终丧君闇臣专祸至于此春秋书之后世可以鉴矣而亦以着被弑之实也○张氏曰嫡庶之乱未有不始于妾上僭夫人失位而致之者是以知文公之首恶也
　　季孙行父如齐
　　许氏曰文子之行告宣公立也前乎子卒书如齐后乎子卒书如齐齐与闻乎故也所以恶齐也沙随程氏曰遂得臣行父三人皆与谋以其前后如齐而知之也髙氏曰见鲁国臣子之辠皆不可胜诛也义又见隐七年齐来聘○吕氏曰君死不正而国之大臣恃大国以自免施施肆肆无所忌惮行父名大夫也而犹若是先王之泽尽矣木讷赵氏曰三家之强虽自僖公而僖公之世犹未敢专也至文公之世孟氏则公孙敖为戚之防垂陇之盟叔孙氏则得臣防晋伐沈败狄于咸季氏则行父如陈如晋帅师城邑至东门氏则襄仲见于经者凡九非防则盟非盟则如非如则伐其横尤甚于三家然极其源皆由文公怠惰不君也即位之初伯主之防邻国之好未尝亲之率以大夫往闰月不告月常月不视朔怠惰庸昏不出寝门何以为国冝诸大夫互结私援外事大国内懐国人公室寖弱而权归于臣也一身未瞑二子为戮妃妾不能保终春秋之世权不复收而鲁遂以微文公不能逭其责也
　　莒弑其君庶其
　　不书弑君之贼未详或曰阙文也义见隐四年卫州吁事














　　春秋本义卷十五
<经部,春秋类,春秋本义>
　　钦定四库全书
　　春秋本义卷十六　　　　元　程端学　撰
　　宣公【名倭或作接文公庶子子赤庶兄襄仲杀嫡而立之】
　　元年春王正月公即位
　　谷梁曰继故而言即位与闻乎故也戴氏曰鲁之桓宣皆继故而立无所畏惧偃然行即位之礼春秋即其实而书之义同桓公即位
　　公子遂如齐逆女
　　莘老孙氏曰宣公弑子赤而立又在文公之丧也乃遽使大夫逆女于齐书逆所以见弑君之人得志而在位则无所不至也髙氏曰公子遂盖公族之尊者尤不可也愚谓鲁人杀齐之甥而姜氏归矣复以其女即其丧而嫁弑逆之贼又使弑逆之贼来逆而不辞齐侯之恶亦不可掩矣○康侯胡氏曰太子赤齐出也仲遂杀子赤及其母弟而立宣公惧于见讨故结婚于齐为自安计越典礼以逆之如此其亟而不顾者必敬嬴仲遂请齐立接之始谋也其后滕文公定为三年丧父兄百官皆不欲曰吾宗国鲁先君莫之行也丧礼寖废夫岂一朝一夕之故自文宣莫之行矣此所谓辠恶自见者也
　　三月遂以夫人妇姜至自齐
　　公羊曰遂何以不称公子一事而再见者卒名也称妇姜见僖二十五年髙氏曰不直书夫人妇姜至自齐而称遂以者明公子遂不当以夫人归也○石氏曰文公之丧未期而使公子遂逆女虽不讥丧娶辠恶自见矣公子翚弑隐公者也公子遂杀子赤者也桓公之立逆女使翚宣公之立逆女使遂斯二人者在国以为贼而桓宣以为忠也王氏曰文十八年书公子遂叔孙得臣如齐而不书其故已而十月子卒则遂及得臣如齐之意可见矣此年书季孙行父如齐而不书其故已而书公防齐侯于平州则行父如齐之意可见矣前年书夫人姜氏归于齐以其子故也既而季孙如齐畏夫人之有所诉也宣公即位之初公子遂如齐逆女亦齐之甥也忧齐之有所党故欲急婚于齐也公谷谓讥丧娶不知丧娶之不足辠可辠者丧娶之故也
　　夏季孙行父如齐
　　左氏曰季文子如齐纳赂以请防髙氏曰公既婚矣然后季文子如齐纳赂以请列于防盖春秋时凡国君不以其道立苟得一预于诸侯之防则他国不得复讨文子不惮自行者欲假大国之权以定宣公之位也文子举动乖错如此义又见隐七年齐来聘○康侯胡氏曰经书行父如齐而不言其故谓纳赂以请防者传也经有不待传而著者比事以观斯得矣下书公防齐侯于平州则知行父请之也又书齐人取济西田则知其请盖以赂也虽微传其事着矣
　　晋放其大夫胥甲父于卫
　　放逐也臣有辠宥之于逺也邦衡胡氏曰流放之刑惟天子得行之讥用天子之刑也木讷赵氏曰天子以四海为家大臣有辠而法不至死则放之于荒裔舜放驩兜于崇山是也晋诸侯耳越晋境而为他国安得荒裔而放之衞岂晋之荒服乎○莘老孙氏曰古者诸侯大夫命于天子大夫有辠则请于天子天子命杀之可放之可春秋之时诸侯未尝请于天子专命之专杀之专放之书曰放其大夫辠其命之专放之无礼也论语曰色斯举矣为大夫而见放焉则亦非贤者矣
　　公防齐侯于平州
　　杜氏曰平州齐地在泰山牟县西张氏曰后汉志琅邪国阳都故地有牟台注平州在县西后属沂州沂水县左氏曰防于平州以定公位康侯胡氏曰鲁宣篡立逾年举国臣子旣从之矣若之何位犹未定而有待于平州之防也春秋以来弑君篡国者已列于诸侯之防则不复致讨故曹人以此请负刍于晋夫篡弑之贼毁灭天理无所容于天地之闲身无存没时无古今其罪不得赦也已列于防而不复讨是率中国为戎夷弃人类为禽兽此仲尼所为惧春秋所以作也义又见隐九年防于防○张氏曰凡乱臣贼子之所以不敢纵其欲者以其犹有伯主大国能讨之也齐乃鲁之邻其力足以正鲁而惠公不明于义利邪正之辨防平州以定贼子之位则乱贼复何畏而不逞哉吕氏曰子赤卒夫人归公即位即逆女于齐又防齐侯于平州齐人取济西田虽欲不疑于人不可得也
　　公子遂如齐
　　左氏曰东门襄仲如齐拜成康侯胡氏曰宣公篡立之辠仲遂主谋为首恶初请于齐遂及行父则一再见于经矣如齐拜成虽削之可也又冉书于策者于以着其始终成就弑立之谋以戒后世人臣或内交宫禁以固其宠或外结藩镇以为之援至于杀生废置皆出其手而人主不悟者其虑深矣此皆直书于策而义自见者也义又见隐七年齐来聘
　　六月齐人取济西田
　　济西田即僖三十一年所复侵地也谷梁曰言取授之也左氏曰齐人取济西田为立公故以赂齐也公羊曰曷为赂齐为弑子赤之赂也愚谓鲁授之而书齐取者鲁史之本文史讳国恶而但言齐取春秋因之以见义也康侯胡氏曰夫齐鲁邻国盟主之余业也子赤弑出姜归而宣公立不能声罪致讨务宁鲁乱首与之防是利其为恶而助之也弑君篡国人道所不容者而货赂公行免于诸侯之讨则王章不可复问人类遂以沦胥其祸乃自不知以义为利而以利之可以为利而为之也孟子为梁王极言利国者必至于弑夺而后餍盖得此意○贯道王氏曰齐惠于出姜姊妹也姊妹出于逆臣外孙并戕于逆贼反因之以为利无人心矣许氏曰桓公既弑以许田赂郑宣公既弑以济田赂齐夫负不义于天下所借以行者惟利而已凡非利不取者则亦何义之云择至于弑父与君将无不合也是以桓宣之计若出一轨春秋志之以见世平则正与法皆胜世变则乱与赂俱行自然之符可不戒诸张氏曰使郑庄齐惠不贪其利则桓宣亦不能以自立矣故春秋诛其贪利而成乱也
　　秋邾子来朝
　　义见桓二年滕子来朝
　　楚子郑人侵陈遂侵宋
　　楚子猾夏其恶着矣而郑师助之辠又甚焉义又见庄十年荆败蔡师
　　晋赵盾帅师救陈
　　楚郑侵陈而晋人救之善也然盾以大夫而专兵图伯则天下礼乐征伐在大夫矣又以序晋灵见弑之渐义又见庄二十八年救郑○君举陈氏曰南北之势于是始也后十五年而宋楚平后五十年而晋赵武楚屈建同盟于宋诸夏之君分为晋楚之从矣
　　宋公陈侯卫侯曹伯防晋师于棐林伐郑【棐芳尾切公羊作斐】上言赵盾帅师而此言晋师者亦先目后凡无他义也杜氏曰棐林郑地荥阳宛陵县东南有林乡叶氏曰地棐林见防而后伐也髙氏曰着诸侯为盾所致也夫征伐自天子出诸侯专犹不可况大夫乎自隐桓以来诸侯无大小皆专而行之棐林之防中国政在赵盾矣义又见隐二年郑伐衞○贯道王氏曰晋师救陈之后诸侯防之而后伐郑尔怒郑伯而同外楚诸侯犹可以义起惜盾不足以任其责也灵公立十三年仅盟扈一役与诸侯接余皆以盾盾既专兵欲不逼得乎
　　冬晋赵穿帅师侵崇【崇公羊作栁】
　　杜氏曰崇秦之与国任氏曰案地谱商有崇国在京兆鄠县甘亭左氏曰晋欲求成于秦赵穿曰我侵崇秦急崇必救之吾以求成焉冬赵穿侵崇秦弗与成未详信否愚谓书此见大夫专兵侵伐亦以序晋灵见弑之渐义又见庄十年公侵宋○贯道王氏曰侵崇赵穿得兵权之始也
　　晋人宋人伐郑
　　康侯胡氏曰宋人弑君王法在所不赦也而晋人与之合兵伐郑是谓以燕伐燕庸愈乎义又见隐二年郑伐卫○愚案郑附楚以侵中国晋宋伐之有名矣然赵盾合四国诸侯而不能服郑之心为晋宋者盍反已而思乎宋以弑逆而伐人晋以大夫而僭伯冝郑之不心服也伐之不服而又伐之兵不以义其能振乎
　　二年春王二月壬子宋华元帅师及郑公子归生帅师战于大棘宋师败绩获宋华元【华戸化切】
　　孔氏曰此华元归生及哀二年赵鞅罕达客主各言帅师者皆是将尊师众故并具其文何氏曰大棘宋地杜氏曰在陈留襄邑县南张氏曰襄邑属拱州左氏曰郑公子归生受命于楚伐宋宋华元乐吕御之战于大棘宋师败绩囚华元获乐吕及甲车四百六十乗俘二百五十人馘百人愚案大棘宋地郑伐宋可知也非前年冬晋宋伐郑而郑御之也而称宋华元及郑归生者华元志乎此战也郑附夷狄致晋之伐乃不自咎而帅师伐宋固有辠矣华元为逆贼之臣亦不自咎喻以辞命而妄兴大众以取败绩坏国丧民以及其身皆辠也大凡弑逆之贼战而偶胜者侥幸耳此其不免者也后世可以鉴此矣义又见僖元年获莒拏○朴郷吕氏曰春秋未有书大夫帅师而战者书大夫帅师而战自此始自是而后战皆书大夫故宋华元郑公子归生晋荀林父衞孙良夫鲁季孙行父臧孙许叔孙侨如公孙婴齐晋赵鞅郑罕达齐国书凡皆大夫帅师而战也战不书大夫帅师者吴而已大夫之强可知矣春秋书战三十四惟晋赵鞅郑罕逹战于铁及此大棘之战并称帅师者其众敌也春秋书获者七惟齐国书及此宋华元书败绩者身见获而师又败也大夫生死皆言获郑获宋华元生也吴获陈夏齧获齐国书死也盖存之杀之皆在既获之后尔
　　秦师伐晋
　　秦称师者众也亦鲁史旧文犹楚始称楚其后渐称子称师盖渐与诸夏混矣左氏曰秦师伐晋以报崇也未详信否愚谓此亦报复之师也义又见隐七年戎伐凡伯
　　夏晋人宋人卫人陈人侵郑
　　义同元年伐郑又见庄十年公侵宋○朴郷吕氏曰新城之盟郑既从晋是同于病楚也未防而郑乃从楚以侵宋晋为是率诸侯之师以伐郑又未防而郑归生战于大棘以败宋晋又为是率诸侯之师以侵郑且一郑也昔何病楚而今从之昔何从晋而今叛之哉盖自文十七年伐宋一役始夫诸侯之从晋也谓晋之有可依也率诸侯以伐宋将以讨贼也乃受其赂立公子鲍而还是立贼也郑由是谓晋不足与而从楚以侵宋盖有辞于宋也晋乃庇宋以伐郑郑复使归生伐宋晋复党宋以侵郑一动之非义而与国叛之敌国侮之彼得以奉辞而我疲于奔命至一至再而未已也伯主之举动讵可轻哉
　　秋九月乙丑晋赵盾弑其君夷臯【臯公羊作獋】
　　左氏曰晋灵公不君厚敛以雕墙从台上弹人而观其辟九也宰夫胹熊蹯不熟杀之寘诸畚使妇人载以过朝赵盾士季见其手问其故而患之将谏士季曰谏而不入则莫之继也防请先不入则子继之三进及溜而后视之曰吾知所过矣将改之稽首而对曰人谁无过过而能改善莫大焉君能有终则社稷之固也岂惟羣臣赖之犹不改宣子骤谏公患之使鉏麑贼之晨徃寝门辟矣盛服将朝尚早坐而假寐麑退叹而言曰不忘恭敬民之主也贼民之主不忠弃君之命不信有一于此不如死也触槐而死九月晋侯饮赵盾酒伏甲将攻之其右提弥明知之趋登曰臣侍君宴过三爵非礼也遂扶以下公嗾夫獒焉明搏而杀之盾曰弃人用犬虽猛何为鬭且出提弥明死之初宣子田于首山舎于翳桑见灵辄饿问其病曰不食三日矣食之舎其半问之曰宦三年矣未知母之存否今近焉请以遗之使尽之而为之箪食与肉寘诸橐以与之既而与为公介倒防以御公徒而免之问何故对曰翳桑之饿人也问其名居不告而退遂自亡也乙丑赵穿攻灵公于桃园宣子未出山而复太史书曰赵盾弑其君以示于朝宣子曰不然对曰子为正卿亡不越竟反不讨贼非子而谁宣子曰乌呼我之懐矣自贻伊慼其我之谓矣宣子使赵穿逆公子黒臀于周而立之壬申朝于武宫邦衡胡氏曰易曰弑父与君其所由来者渐矣盾自文六年当国盟防侵伐皆盾专之不复有君其来渐矣愚谓春秋歴书赵盾之事而终之以此鉴戒昭矣义又见隐四年衞州吁事○贯道王氏曰灵公之立非盾意也故君臣不相能而盾之无君之心乆矣盾狡而穿愚河曲之役委曲庇之将用之也且使为公壻则伏奸贼于君侧有年矣灵公不君与盾为仇此盾之所以先事而发也使穿侵崇是与之以兵权也事成机熟委君于穿而宿留境上谓非其情可乎穿弑君而反使之迎成公而立之是庇穿弑而免穿于讨也后人见传徒以事成于穿而盾负弑逆亦惑矣康侯胡氏曰赵穿手弑其君董狐归狱于盾其断盾之狱词曰子为正卿亡不越境反不讨贼以是书断而盾也受其恶而不敢辞仲尼因其法而不之革其义云何曰亡而越境谓去国而不还也然后君臣之义絶反而讨贼谓之复雠而不释也然后臣子之事终不然是盾伪出而实与闻乎故也假令不与闻者而纵贼不讨是有今将之心而意欲穿之成乎弑矣恶莫惨乎意今以此辠盾乃闲人子之邪心而谨其渐也微夫子推见至隐垂法后世乱臣贼子皆以诡计获免君臣父子不相夷以至于禽兽也防希
　　冬十月乙亥天王崩
　　书此为速及鲁郊起文也义又见隐三年
　　三年春王正月郊牛之口伤改卜牛牛死乃不郊犹三望
　　张氏曰郊牛者本养以事天之牛也髙氏曰不言伤之者牛自伤也宣公弑君篡位无天道矣岂足以对越在天乎祭天之牛或伤或死此天示变以警公也康侯胡氏曰乃不郊为牛之口伤改卜牛而牛又死也不然郊矣礼为天王服斩衰周人告丧于鲁史策已书而未也祀帝于郊夫岂其时而或谓不以王事废天事礼乎春秋已来丧纪寖废有不奔王丧而逺适他国有不修吊礼而自相聘问固将以是为可举而不废也卒至汉文以日易月后世不能复其所由来渐矣春秋备书其义自见鲁郊与犹三望义并见僖三十一年○赵氏曰鲁之僭郊天不从而鲁必为之卜而不从者四鼷防食牛者三牛口伤者一鲁不自咎其僭必将用之凡郊之不从牲之变故皆非人力所能为也不郊而犹三望不得僭于天而僭于地天地岂有异理天所不享地安得享之
　　匡王
　　杜氏曰四月而速康侯胡氏曰四月而王室不君其礼略也
　　楚子伐陆浑之戎【浑戸门切又戸困切陆公羊作贲公谷无之字】
　　张氏曰陆浑子本允姓居瓜州僖二十二年秦晋迁之于伊川在唐为河南陆浑县地宋河南府伊阳县北二十里有陆浑县故城康侯胡氏曰楚伐陆浑其志何也为陆浑在王都之侧故书于策以谨中外之辨禁防乱之阶愚谓陆浑在伊雒天子不能治诸侯不能驱而楚人得以伐之中国不振甚矣义又见僖三年徐取舒
　　夏楚人侵郑
　　义见庄十年荆败蔡师
　　秋赤狄侵齐
　　张氏曰赤狄狄之别种木讷赵氏曰隈姓潞甲及留吁皆赤狄也孔氏曰谓之赤狄白狄者俗尚赤衣白衣也地谱洛州春秋赤狄之地义见隐七年戎伐凡伯○木讷赵氏曰僖文之世岁有狄患至文十一年叔孙得臣败狄于咸狄患顿息狄衰而赤狄兴焉今其侵齐始见于经
　　宋师围曹
　　邦衡胡氏曰宋文弑立已为乱而欲治人之乱春秋所甚恶也愚谓逆贼逞志以围人之国见王政之坏极矣义又见僖十九年宋围曺
　　冬十月丙戌郑伯兰卒
　　义见隐三年宋公卒
　　郑穆公
　　木讷赵氏曰不月阙文也愚谓月日虽阙然冬卒而冬盖在三月之内速也义又见隐三年宋穆公
　　四年春王正月公及齐侯平莒及郯莒人不肯公伐莒取向【郯音谈向舒亮切】
　　张氏曰郯己姓国子爵秦有郯郡汉属东海郡故城在淮阳军下邳县北杜氏曰莒郯二国相怨故公与齐侯共平之向莒邑东海承县东南有向城左氏曰平国以礼不以乱以乱平乱何治之有刘氏曰平莒及郯义也莒人不肯吾有不义焉伐莒强也取向利也非君子之道也君子之道犹射射者正己而后发而不中不怨胜己者反求诸己而已矣○张氏曰易曰贞吉悔亡憧憧徃来朋从尔思圣人所以感人心而天下和平者此心公正自足以感之也今以宣公而平二小国若出于公不必假齐一言而彼己服今挟齐为重而彼尚不肯伐莒而齐不与复取向以自益春秋深以着宣公此心之不公而终之以为利也
　　秦伯稻卒
　　张氏曰秦伯共公也存耕赵氏曰自秦康公防卒书于经而秦同于中国矣于是书共公稻卒义见文十八年秦伯卒
　　夏六月乙酉郑公子归生弑其君夷
　　左氏曰归生子家也愚案先书归生帅师而终之以此见大夫专兵国之祸也鉴戒昭矣义又见隐四年卫州吁事
　　赤狄侵齐
　　义见三年
　　秋公如齐
　　义见僖十年但彼犹朝伯主此则朝其立己者耳
　　公至自齐
　　义见桓二年公至自唐
　　冬楚子伐郑
　　左氏曰郑未服也义见庄十年荆败蔡师○张氏曰案楚自去年至十年侵伐郑者凡五至十一年盟郑于辰陵而郑又徼事晋于是十二年围郑入之遂败晋于邲而后郑服楚晋人之不振有自来矣
　　五年春公如齐
　　义见四年此则去秋与今春两如齐甚矣
　　夏公至自齐
　　逾时而返也义又见桓二年公至自唐
　　秋九月齐髙固来逆子叔姬【张氏曰左氏无子字据髙固及子叔姬来有子字当从公羊谷梁】
　　子叔姬赵氏曰时君之女也左氏曰逆叔姬卿自逆也髙氏曰古者三十而娶五十而爵为大夫故大夫无出境亲迎者髙固为齐正卿而始与鲁为婚又越境逆女非礼可知义又见庄二十七年莒庆逆叔姬
　　叔孙得臣卒
　　张氏曰不日阙文也存耕赵氏曰谨三孙之世卿也大意又见隐元年益师卒
　　冬齐髙固及子叔姬来
　　啖氏曰大夫非公事与妻出境非礼也时叔姬始嫁未合归宁假令合归宁亦不当与髙固同来书之以明髙固之辠也○康侯胡氏曰礼女子有行逺父母者歳一归宁今见逆逾时未易歳也而叔姬亟来非礼也大夫适他国必有君命与公事否则礼法之所禁而可犯乎惠公许其臣越礼恣行而莫遏髙固委其君逾境自如而不忌则人欲己肆矣凡婚姻常事不书而书此者则以为非常为后世戒也
　　楚人伐郑
　　义见庄十年荆败蔡师
　　六年春晋赵盾卫孙免侵陈
　　左氏曰晋衞侵陈陈即楚故也髙氏曰赵盾弑君孙免为衞卿反与之比以兵加人之国因见当时习于悖乱不知君臣大义也义又见庄十年公侵宋○贯道王氏曰向也楚尝侵陈晋一救之陈遂从于侵郑陈非忘晋也郑以晋故三年三被楚师晋无一矢之救此陈所以畏而平楚也晋不自反偕卫以侵陈讨贰晋可知矣木讷赵氏曰晋楚争陈自此始
　　夏四月
　　秋八月螽【公羊作】
　　义见桓五年○康侯胡氏曰谓螽为谷灾虐取于民之效也军旅数起赋敛既繁戾气应之矣善恶之感萌于心而灾祥之应见于事宣公不知舎恶迁善以补前行之愆而用兵不息灾异数见年谷不登国用空乏卒至于改助法而税民盖自此始矣经于螽螟一物之变必书于策以示天人感应之理不可诬当慎其所感也
　　冬十月
　　七年春衞侯使孙良夫来盟
　　义见隐元年盟于蔑○愚案外大夫来盟者五而称使者二桓十四年郑伯使其弟语及此孙良夫是也直书来盟者三闵二年齐髙子僖四年楚屈完文十五年宋司马华孙是也凡书使前定也其君使之来盟也不书使未前定也大夫至其国随冝以盟者也大略如此又当随事见义不可执一而论
　　夏公防齐侯伐莱
　　杜氏曰莱国东莱黄县张氏曰登州黄县有莱山贯道王氏曰莱东方之国近于齐齐欲兼之而鲁宣以兵助其虐康侯胡氏曰公与齐侯俱不务徳合党连兵恃强陵弱是以为此举也
　　秋公至自伐莱
　　逾时也义见桓二年公至自唐
　　大旱
　　义见僖二十一年○张氏曰比年螽旱观其所感可见矣
　　冬公防晋侯宋公衞侯郑伯曹伯于黒壤
　　张氏曰黒壤晋地一名黄父义见隐九年防于防○邦衡胡氏曰自文公以来中国无盟主终晋灵之世未尝一合诸侯成立五年始有黒壤之防而大夫不与焉庶防桓文之事愚谓此防终不能以服楚不旋踵而灭舒蓼伐陈矣
　　八年春公至自防
　　冬防春至则正月告朔之礼废矣义又见桓二年公至自唐○髙氏曰古者国有凶荒则杀礼而不举公夏防伐莱而秋至冬防黒壤而此年春至其间大旱之不恤而区区以侵伐期防为急
　　夏六月公子遂如齐至黄乃复
　　孔氏曰黄齐境公羊曰其言至黄乃复何有疾也何言乎有疾乃复讥大夫以君命出闻丧徐行而不反聘礼曰賔入竟而死遂也若賔死未将命则既敛于棺造于朝介将命孙氏曰至黄乃复废君命也○东莱吕氏曰昭公如晋亦有疾乃复矣今不云有疾人臣不当以疾废君命昭公可以疾止仲遂不可以疾止也
　　辛巳有事于大庙仲遂卒于垂壬午犹绎万入去籥叶氏曰有事者四时之常祭也仲遂公子遂也称仲遂见僖十六年季友卒垂见隐八年谷梁曰犹者可以己之辞康侯胡氏曰绎者祭之明日以賔尸也杜氏曰籥管也吕氏曰万舞文武二舞之总名籥舞文武之别名也文舞又谓之羽舞盖文舞吹籥秉翟羽也万入去籥者文武二舞俱入于二舞中去羽舞之吹籥以其有声也去其有声而用其舞者以仲遂之卒知其不可而为之也此正祭之日仲遂卒于垂则次日已闻之股肱之痛賔尸之祭为可已也行吉礼于方闻丧之时虽用舞而仅去其有声者是知其不可而犹为之也○刘氏曰讥世卿言自是世仲氏也愚谓春秋有大义兼小义者此章本为犹绎书而因以见世卿之义而遂则东门氏之始也遂之后公孙归父仲孙婴齐亦执鲁政故志之又案仲遂弑君之贼人所当讨奉使未毕中道擅返宣公明正其罪不为之服可也既私其立己之恩一切容之俾为上卿矣则当以上卿之礼处之闻丧而废绎可也今偃然行吉礼以賔尸用乐而仅去其管则宣公既失大义又失常礼正张氏所谓由其心之不正而施之宗庙朝廷者缪戾如此春秋书之将使后世识君臣之义礼乐之情岂徒攻宣公仲遂之恶哉又案周礼乐师敎国子舞羽吹籥然诗曰左手执籥右手秉翟孔氏曰籥虽吹器舞时与羽并执明此时舞者不得吹籥也吕氏吹籥之说岂即所执之籥欤抑别有所谓吹籥者而去之欤
　　戊子夫人嬴氏薨【嬴公羊谷梁作熊胡氏曰非也当从左氏】
　　嬴氏杜氏曰宣公母髙氏曰此文公妾也何以称夫人援成风之例着其僭也义见文四年风氏薨○叶氏曰鲁之妾母仲子也成风也敬嬴也定姒也定弋也自仲子始见于隐公之世春秋犹书惠公仲子之赗考仲子之宫以见讥然仲子犹不为夫人鲁之妾母为夫人自成风始贯道王氏曰敬嬴私事襄仲故仲弑二君立其子遂盖有公子顽之辠也贼以仲卒淫嬖以夫人薨国无政也
　　晋师白狄伐秦
　　张氏曰白狄即丹州延州银夏之地秦同壤之国也左氏曰春白狄及晋平夏防晋伐秦康侯胡氏曰晋主夏盟纠合诸侯靖防难安诸夏乃其职矣秦人之怨起自侵崇其曲在晋责己可也既不知自反释怨修睦以补前过已可咎矣乃复兴师动众防白狄以伐之晋之罪不已甚乎愚谓搂诸侯以伐诸侯辠也况防白狄以伐秦以报私忿乎
　　楚人灭舒蓼【音了谷梁作鄝】
　　张氏曰或曰地谱上义阳之蓼不与羣舒近此即如舒鸠舒庸一国也木讷赵氏曰舒蓼一国也舒同宗而异国舒蓼舒庸舒鸠皆舒也亦犹狄均曰狄而异种舒盖楚之党而舒逼近中国舒灭中国失其南门矣左氏曰楚为羣舒畔故伐舒蓼灭之义见僖三年徐取舒○髙氏曰自徐人取舒至是楚人灭舒蓼成十七年又灭舒庸襄二十五年又灭舒鸠其属自相攻灭而春秋书之者是时楚人势横将为中国忧楚骎骎有狎主齐盟患矣
　　秋七月甲子日有食之既
　　义见桓三年
　　冬十月己丑我小君敬嬴雨不克庚寅日中而克【敬嬴公羊谷梁作顷熊赵氏曰顷恶諡也宣公追尊其母不应加恶諡也】
　　谷梁曰既有日不为雨止礼也雨不克丧不以制也孙氏曰讥无备也礼平旦而日中而虞此言庚寅日中而克之无备可知也其称小君与私諡又见文五年成风○康侯胡氏曰丧事即逺有进无退浴于中霤饭于牖下小敛于户内大敛于阼阶殡于客位迁于庙祖于庭塴于墓以吊賔则其退有节以虞事则其祭有时不为雨止礼也潦车载蓑笠士丧礼也有国家者不能为雨备不亦薄乎
　　城平阳
　　杜氏曰泰山有平阳县张氏曰袭庆府邹县有南平阳城许氏曰国有大丧始又动众城邑非特不爱民力以公为忘亲爱矣义又见隐七年城中丘
　　楚师伐陈
　　左氏曰陈及晋平楚师伐陈取成而还义见庄十年荆败蔡师○髙氏曰陈以晋卫见侵复弃楚而从晋故楚以为讨所以讥其始谋之失然晋不能救陈遂复从楚晋之辱也
　　九年春王正月公如齐
　　公既以嫡母之礼处庶母则在丧服之中矣而以岁之首月逺朝强齐非特见公之无哀亦不知有天王矣义又见僖十年
　　公至自齐
　　存耕赵氏曰朝正于齐无新歳之戚尚可以告庙乎义又见桓二年公至自唐
　　夏仲孙蔑如京师
　　蔑谷之子孟献子也胡氏曰歳首月公朝齐夏使大夫聘京师黄氏曰比事而观则轻重先后倒置可知
　　齐侯伐莱
　　义见七年伐莱○许氏曰狄比侵齐而齐不敢报莱不犯齐而齐亟伐之畏众强而弱微弱如此于此可以观惠公之政矣
　　秋取根牟
　　孙氏曰内灭国曰取讳之也刘氏曰根牟者附庸之国杜氏曰东夷国琅邪阳都县东有牟郷张氏曰属密州安丘县义见庄十年齐灭谭○窃疑此蒙上齐侯伐莱之文则根牟为莱邑而齐取之也但无所考耳
　　八月滕子卒
　　滕称子见桓二年左氏曰滕昭公卒髙氏曰自隐七年书滕侯卒至此始书滕子卒者鲁不防其而书卒为下围滕起大意又见隐七年滕侯卒
　　九月晋侯宋公衞侯郑伯曹伯防于扈
　　扈见文七年义见隐九年防于防○邦衡胡氏曰郑自晋灵以来服属于楚至晋成继立始叛楚而归晋自宣三年至于是郑无歳不有楚师然不敢叛晋者惟晋成是赖故黒壤及此扈之防郑皆在焉黄氏曰晋自灵公不能继文襄之业中国无与主盟防皆出于大夫至成公方防诸侯于黒壤又防于扈中国赖之愚案伯者之功过如此
　　晋荀林父帅师伐陈
　　邦衡胡氏曰文宣以来诸侯权移于大夫虽晋成锐意文襄之业再防诸侯卒不能收下移之权今荀林父帅师以见诸侯皆再防而大夫专伐尔髙氏曰陈不防即楚故也楚伐陈晋不能救今乃伐之晋之不义甚矣义又见隐二年郑伐卫
　　辛酉晋侯黒臀卒于扈【臀徒门切】
　　杜氏曰卒于境外故书地髙氏曰不言卒于防者诸侯散而晋侯以疾留于扈也诸侯非王事不出境成公防于扈而卒非正也大意见隐七年滕侯卒○莘老孙氏曰春秋诸侯卒皆不地外事则略也卒于外者八书地者三晋侯卒于扈郑伯卒于鄵宋公卒于曲棘不言于师于防而以地言者在其封内也人君之卒必于正寝而诸侯非王命奔走于外以死国事无所寄托而宗社危殆者必谨志之晋郑宋之君皆卒于封内而春秋犹辠之者辠其不卒于正寝也卒于封内书地卒于防书防卒于师书师以地为重则于防于师又可知也愚案公谷孙氏皆以扈为晋地未详是否窃谓书地书防书师皆因鲁史之旧要之皆非王事而不卒于正寝耳恐未可以地与防与师分优劣也
　　冬十月癸酉衞侯郑卒
　　大意见隐七年滕侯卒○胡氏曰晋成公衞成公皆不书鲁不防也二国赴丧皆不往防以私怨废礼忘亲髙氏曰此所谓无其事阙其文者也皆未详是否
　　宋人围滕
　　左氏曰宋人围滕因其丧也张氏曰不哀有丧用兵围之比事以着其不仁也义又见僖十九年宋围曹○康侯胡氏曰围非将卑师少所能何以不称师阙疑愚谓程子谓不知众寡将帅名氏亦曰某人者正指此类也益知春秋不可以凡例求矣
　　楚子伐郑
　　髙氏曰楚子闻晋侯卒于扈来讨郑伯之贰义见庄十年荆败秦师○黄氏曰楚庄之立加兵于郑凡四而两书楚子说凡例者纷然盖书楚子者君为将也书楚人者大夫为将也闲晋伐郑何可襃而以书楚子曲生意义邪
　　晋郤缺帅师救郑
　　义见庄二十八年救郑
　　陈杀其大夫泄冶【泄息列切张氏曰左氏作泄今左传本多因唐人讳世字虽偏傍亦然故改泄为泄也】
　　左氏曰陈灵公与孔宁仪行父通于夏姬皆衷其衵服以戏于朝泄冶谏曰公卿宣淫民无效焉且闻不令君其纳之公曰吾能改矣公告二子二子请杀之公弗禁遂杀泄冶许氏曰书杀泄冶张陈乱之本也义又见庄二十六年曹杀大夫

　　春秋本义卷十六
　　钦定四库全书
　　春秋本义卷十七　　　　元　程端学　撰
　　宣公
　　十年春公如齐
　　不书月日阙文也贯道王氏曰比年朝正事齐如事君使移此事周君子犹为过六年一朝之制也曽谓朝正于齐可为礼乎义又见僖十年
　　公至自齐
　　义见桓二年公至自唐
　　齐人归我济西田
　　归我归鲁也内辞耳不言来者既曰归我而复曰来则其文复矣故但言归我而不言来皆无他义济西田即元年赂齐者左氏曰公如齐齐侯以我服故归济西之田献可杜氏曰天子所封之地而诸侯取之归之皆专恣也○康侯胡氏曰宣公于齐顺其所欲既以女妻其臣又以兵防伐莱又每岁往朝于齐廷虽诸侯事天子无是礼也故惠公恱其顺事已而以所取济西田归之也以柔弱卑屈事人不以其道而得地与恱人之柔巽卑屈事已不以其道而归其地皆人欲之私而非义矣
　　夏四月丙辰日有食之
　　义见隐三年
　　己巳齐侯元卒
　　书此为崔氏出奔及公如齐归父惠公起文也义又见隐三年宋公卒
　　齐崔氏出奔卫
　　公羊曰崔氏者何齐大夫也其称崔氏何讥世卿也义又见隐三年尹氏卒及僖二十八年元咺奔晋○木讷赵氏曰惠公卒而崔氏奔则崔氏宠于惠而不容于国人矣孙氏曰言氏者起其世也东迁之后天子诸侯之大夫皆世书尹氏卒讥天子大夫书崔氏奔讥诸侯大夫
　　公如齐
　　左氏曰公如齐奔丧髙氏曰齐侯卒而奔其丧是以事天子之礼事齐也
　　五月公至自齐
　　义见桓二年公至自唐
　　癸巳陈夏征舒弑其君平国
　　髙氏曰徴舒者夏姬之子也左氏曰陈灵公与孔宁仪行父饮酒于夏氏公谓行父曰徴舒似女对曰亦似君徴舒病之公出自其厩射而杀之二子奔楚康侯胡氏曰祸莫大于拒谏而杀直臣泄冶不惮尽言正谓灵公君臣淫纵恐其及祸不忍坐观灵公不能纳又从而杀之卒以见弑而亡其国此万世之大戒也胡氏曰书夏徴舒弑其君者明君虽不君臣不可以不臣也义又见隐四年卫州吁事○张氏曰考之国语前年单子如楚过陈时泄冶未死也单子归而告王以陈侯帅其卿佐南冠以淫于夏氏陈侯不有大咎国必亡已见于三年之前矣能无及乎观春秋之所书弑君如陈平国齐光蔡固以千乗之主而自侪于闾巷小人所不为者心术之惑可不戒哉
　　六月宋师伐滕
　　前年伐滕之丧今又伐之强陵弱众暴寡也无王甚矣义又见桓二年郑伐卫○木讷赵氏曰滕之小安能事二国事鲁则宋伐之事宋则鲁伐之宋成才免晋楚之虐曷不以己处晋楚之心为心乎康侯胡氏曰称师用众也邻有弑逆不能声辠致讨乃用大众以伐当恤之小邦
　　公孙归父如齐齐惠公
　　归父襄仲之子子家归父也张氏曰春秋书此深着乱臣贼子不复明送终之正礼故缺于天子而厚于强国岂非九伐之威不行专征之讨不加以至此与存耕赵氏曰三月而速也义又见隐三年宋穆公○邦衡胡氏曰先书公如齐见公不奔天王之丧而奔齐之丧此书归父如齐齐惠公见公不防天王之而防齐之无王甚矣
　　晋人宋人卫人曹人伐郑
　　左氏曰郑及楚平诸侯之师伐郑取成而还存耕赵氏曰前此楚伐郑晋救之使晋能庇郑郑何至与楚平哉兵不足以制楚徳不足以服郑彼此交战郑何辠焉晋于是不可以伯矣义又见隐二年郑伐卫○髙氏曰陈有弑君之乱曽不是图而有事于郑
　　秋天王使王季子来聘
　　叶氏曰王季子王之季子也髙氏曰天王不推至公选贤与能而使幼稚之子居大夫之任以交政于诸侯是示天下以私也贯道王氏曰周于鲁有君臣之分鲁宣篡立当讨朝齐者五聘齐者六于周则使蔑聘之周公之制三不朝则六师移之既不能行九伐之法乃汲汲焉有季子之报是周以列国自处惟恐有失名分既夷矣
　　公孙归父帅师伐邾取绎【音亦公羊作蘱】
　　杜氏曰绎邾邑鲁国邹县北有绎山夹漈郑氏曰绎山多矣邾文公迁于绎是邾都也非此绎也黄氏曰归父盖自广其邑也未详是否义见隐四年莒伐杞取牟娄○康侯胡氏曰用贵卿主将举大众出征伐不施于乱臣贼子奉天讨辠而陵弱侵小近在邦域之中附庸之国是为盗也当此之时陈有弑君之乱曽不是图有事于邾不亦傎乎
　　大水
　　义见桓元年
　　季孙行父如齐冬公孙归父如齐
　　左氏曰季文子初聘于齐冬子家如齐伐邾故也未详信否康侯胡氏曰齐侯嗣立宣公亲往奔其父丧又使贵卿防矣修聘未晩也而季孙亟行归父继往则以宣公君臣不知为国以礼而谓妄说取人之可以免讨也义又见隐七年齐来聘○黄氏曰不特宣公若行父归父之往亦自结于齐耳
　　齐侯使国佐来聘
　　左氏曰国武子来报聘东莱吕氏曰顷公未逾年而不称子邦衡胡氏曰当凶衅而行吉礼忘哀思而结昏好义又见隐七年齐来聘
　　饥
　　叶氏曰饥者何食不足也一谷不登曰嗛二谷不登曰饥三谷不登曰馑四谷不登曰康五谷不登曰大饥古者三年耕必有一年之畜故凶年可以补败是为敎民之道二谷不登而饥其为民者病矣何以于冬焉书五谷毕登之时也公羊曰以重书也○刘氏曰曷为或言饥或言大饥凶年补败不足曰饥死伤流亡曰大饥张氏曰王政以食为重故积贮天下之大命也前此百有余年水旱螟螽之灾多矣不以饥书今大水之后书饥者着宣公烦于外事国用无节上下用竭故一遇水旱遂致乏食耳荀卿论本末源流贾谊论蓄积皆明于为民而知春秋书饥之意者也愚案春秋凡书饥者四大饥者一庄二十八年大无麦禾臧孙辰告籴于齐亦一饥也
　　楚子伐郑
　　义见庄十年荆败蔡师○木讷赵氏曰郑一身饵楚五受楚兵从楚者六归晋者五乍晋乍楚不幸而处晋楚之闲不能自立也东莱吕氏曰自宣四年以后晋楚争欲服郑郑遂南北属此可见晋郑两国盛衰郑用子良之言两属晋楚子良曰与其来者可也郑始终谋策只出于此子产所谓玉帛以待于二境惟其强者从之与此一般
　　十有一年春王正月
　　夏楚子陈侯郑伯盟于辰陵【辰谷梁作夷】
　　楚子序于陈郑之上者陈郑屈服楚子主盟也杜氏曰辰陵陈地颍川长平县东南有辰亭张氏曰即淮宁府西华县左氏曰楚子伐郑及栎子良曰晋楚不务徳而兵争与其来者可也晋楚无信我焉得有信乃从楚夏楚盟于辰陵陈郑服也存耕赵氏曰楚洊伐郑郑之从楚犹可言也师不至陈陈亦受盟先声震也楚自是遂伯矣有辰陵之盟而有邲之战有邲之战而后有蜀之防盟是变端之大者矣春秋所谨也髙氏曰所以闵中国之衰也义又见庄十年荆败蔡师
　　公孙归父防齐人伐莒
　　髙氏曰自四年公及齐侯平莒莒人不肯公伐莒取向至是齐鲁同讨之夫辰陵之盟中国所冝震也而齐方务穷兵于莒黄氏曰此又见归父之横而附齐之固也义又见隐二年郑伐卫
　　秋晋侯防狄于櫕函【櫕才端切函音涵】
　　防者往防之也杜氏曰櫕函狄地左氏曰晋郤成子求成于众狄众狄疾赤狄之役遂服于晋秋防于櫕函众狄服也是行也诸大夫欲召狄郤成子曰吾闻之非徳莫如勤非勤何以求人能勤有继其从之也木讷赵氏曰楚子盟陈郑于辰陵而晋侯防狄于櫕函内失陈郑而外求狄得狄何益于晋国哉义又见隐二年公防戎于潜○康侯胡氏曰春秋正法亲内而逖外以逺乱也今中国有乱天王不能讨则方伯之责也又不能讨则四邻诸侯冝有请矣而鲁方防齐伐莒晋方求成于狄不亦傎乎直书其事而义自见也
　　冬十月楚人杀陈夏徴舒丁亥楚子入陈纳公孙宁仪行父于陈【宁公羊作】
　　先书楚人而后书楚子者楚子先使兵杀徴舒而后楚子入陈纪实事也书丁亥之日可见也左氏曰楚子为陈夏氏乱故伐陈谓陈人无动将讨于少西氏遂入陈杀夏徴舒轘诸栗门因县陈陈侯在晋申叔时使于齐反复命而退王使让之曰夏徴舒为不道弑其君寡人以诸侯讨而戮之诸侯县公皆庆寡人女独不庆寡人何故对曰犹可辞乎王曰可哉曰夏徴舒弑其君其辠大矣讨而戮之君之义也抑人亦有言曰牵牛以蹊人之田而夺之牛牵牛以蹊者信有辠矣而夺之牛罚已重矣诸侯之从也曰讨有辠也今县陈贪其富也以讨召诸侯而以贪归之无乃不可乎王曰善哉吾未之闻也反之可乎对曰可哉吾侪小人所谓取诸其懐而与之也乃复封陈乡取一人焉以归谓之夏州愚案此传与经少不合未详信否康侯胡氏曰公孙宁仪行父此二臣者从君于昏宣淫于朝诛杀谏臣使其君见弑盖致乱之臣肆诸市朝与众同弃然后快于人心今乃诡词奔楚托于讨贼复讐以自脱其辠楚庄不能察其反覆又使陈人用之犹人有饮毒而死者幸而复生又强以毒饮之可乎愚谓陈有弑君之贼天子诸侯与陈之臣子不能讨而楚庄讨之据迹而观人情所许也然视其所以者当观其所由楚庄之杀徴舒似义而其心之所由来者非义经书楚杀徴舒于前书入陈纳宁仪行父于后盖不待察其微而其心之所由来者显矣说者谓楚得窃义举以逞志可谓善诛心矣夫中国不自正而楚人假之以逞志君子能不伤乎○黄氏曰诸家多以讨贼誉楚案楚子初谓陈人无动将讨于少西氏已乃入陈是以盗贼之行绐而取之也徴舒弑陈灵者也公孙宁仪行父与陈灵昏淫致陈灵之弑者也以法则徴舒之辠重以情则公孙宁仪行父之辠重今杀徴舒而纳公孙宁仪行父讨贼如是乎善乎张氏之言曰孔宁仪行父必因奔楚诱楚子以利故楚子杀徴舒而入陈愚因张氏之说而推之则楚子受孔宁仪行父之奔故杀徴舒为二子报私忿欲因而利之耳诸家与楚讨贼过矣
　　十有二年春陈灵公
　　黄氏曰灵公昏淫见弑今二十有二月而盖其同为淫乱之臣孔宁仪行父方归自楚而之前此国人不也愚谓诸侯五月而陈灵淫乱不得其死三年始克又得恶諡焉春秋直书其事为后世大戒也义又见隐三年宋穆公
　　楚子围郑
　　义见庄十年荆败蔡师○髙氏曰陈郑之始即楚人是乃召楚人以自伐国也
　　夏六月乙卯晋荀林父帅师及楚子战于邲晋师败绩【邲扶必切音弼】
　　杜氏曰邲郑地地谱郑州城下管城县有邲城在县南左氏曰晋师救郑愚谓晋之救郑意则善矣使晋景上告天子下帅列国亲伐楚以救郑虽败于楚未失义也今书荀林父帅师及楚子战则是林父主乎此战也以大夫专兵主战而败其军于蛮夷中外之势自此倒置则晋景之任林父林父之专兵轻敌其辠大矣彼楚人之横何足责哉义又见庄十年荆败蔡师○张氏曰晋不能讨陈乱已失三纲军政之本乃欲恃力以争郑则知晋之所以败
　　秋七月
　　冬十有二月戊寅楚子灭萧
　　萧见庄二十三年义见庄十年荆败蔡师
　　晋人宋人卫人曹人同盟于清丘
　　同盟见庄十六年杜氏曰清丘卫地在濮阳县东南张氏曰地谱濮州临濮县东南有清丘程子曰晋为楚败诸侯惧而同盟既而皆渝愚谓诸侯同盟已得辠于天子况大夫同盟僭孰甚焉大夫同盟自此始且盟不旋踵宋伐陈而卫救之楚伐宋而三国不恤则僭礼之盟无益也尚矣义又见隐元年盟于蔑○康侯胡氏曰楚既入陈围郑败晋灭萧凭陵中国甚矣为诸侯计者冝信任仁贤修明政事自强于为善则可以保其国耳曽不是图而刑牲歃血要质鬼神蕲以御楚谋之不臧孰大于是
　　宋师伐陈卫人救陈
　　左氏曰宋为盟故伐陈卫人救之孔达曰先君有约言焉若大国讨我则死之未详信否康侯胡氏曰陈有弑君之乱宋不能讨而楚讨之宋人不能内自省德遽以大众伐之非义举矣若卫叛盟则恶自见义又见隐二年郑伐卫
　　十有三年春齐师伐莒【莒公羊作卫】
　　左氏曰莒恃晋而不事齐故也未详信否义见隐二年郑伐衞
　　夏楚子伐宋
　　黄氏曰陈叛中国而从楚清丘之盟陈不至而宋伐之故楚子伐宋盖为陈伐之也义见庄十年荆败蔡师○贯道王氏曰前此楚侵之今又伐之继又围之晋不一动心焉宋虽为晋而晋则莫宋庇也则终于为平而已愚案清丘之盟不足恃也如此
　　秋螽【公羊作】
　　义见桓五年
　　冬晋杀其大夫先縠
　　义见庄二十六年曹杀大夫
　　十有四年春衞杀其大夫孔达
　　义见庄二十六年曹杀大夫
　　夏五月曹伯寿卒
　　义见隐三年宋公卒
　　晋侯伐郑
　　左氏曰夏晋侯伐郑为邲故也告于诸侯搜焉而还中行桓子之谋也曰示之以整使谋而来康侯胡氏曰比事而观知其为报怨复讐之兵直书其事而义自见矣义又见隐二年郑伐卫○邦衡胡氏曰郑之从楚畏楚而叛晋也晋景不能攘楚而区区伐郑是中国自相残贼而楚人愈得志矣张氏曰屈而知伸败而能改可以兴矣晋所以败由大义不明而争与国也今败未两歳而复兴争郑之师
　　秋九月楚子围宋
　　左氏曰楚子使申舟聘于齐曰无假道于宋亦使公子冯聘于晋不假道于郑申舟以孟诸之役恶宋曰郑昭宋聋晋使不害我则必死王曰杀女我伐之见犀而行及宋宋人止之华元曰过我而不假道鄙我也鄙我亡也杀其使者必伐我伐我亦亡也亡一也乃杀之楚子闻之投袂而起屦及于窒皇劒及于寝门之外车及于蒲胥之市秋九月楚子围宋木讷赵氏曰伐宋而宋不屈继之以围其必宋之服也审矣楚将横行中夏许蔡已从陈郑已服则次及于宋宋中国之门户也得宋则齐鲁以之所以必服宋歴三时而围不解卒得宋平而后已义见庄十年荆败蔡师○康侯胡氏曰宋人要结盟誓欲以御楚已非持国之道轻举大众以伐陈见伐之由也国必自伐然后人伐之凡事其作始也简其将毕也必巨易于讼曰君子以作事谋始始而不谋必至于讼讼而不竟必至于师若宋是矣若楚人之围宋则亦明矣
　　曹文公
　　义见隐三年宋穆公
　　冬公孙归父防齐侯于谷
　　义见庄十四年单伯防诸侯于鄄○夹漈郑氏曰公子遂虽卒而鲁国之政犹在其子故归父今年防齐侯明年防楚子
　　十有五年春公孙归父防楚子于宋
　　左氏曰孟献子言于公曰臣闻小国之免于大国也聘而献物于是有庭实旅百朝而献功于是有容貌采章嘉淑而有加货谋其不免也诛而荐贿则无及也今楚在宋君其图之公说康侯胡氏曰楚围宋陵蔑中华甚矣诸侯纵不能畏简书攘外防存先代之后严兵固圉以为声援犹云可也乃以周公之裔千乗之国谋其不免不亦鄙乎比事以观则知当时列国盛衰之由春秋经世之略矣愚案此与僖二十七年楚及诸侯围宋公防盟于宋同
　　夏五月宋人及楚人平
　　二国称人者各以大夫为平而君不相见也左氏曰宋人使乐婴齐告急于晋晋侯欲救之伯宗曰不可古人有言曰虽鞭之长不及马腹天方授楚未可与争虽晋之强能违天乎谚曰髙下在心川泽纳污山薮藏疾瑾瑜匿瑕国君含垢天之道也君其待之乃止使解扬如宋使无防楚曰晋师悉起将至矣郑人囚而献诸楚楚子厚赂之使反其言不许三而许之登诸楼车使呼宋人而告之遂致其君命楚子将杀之使与之言曰尔既许不谷而反之何故非我无信女则弃之速即尔刑对曰臣闻之君能制命为义臣能承命为信信载义而行之为利谋不失利以卫社稷民之主也义无二信信无二命君之赂臣不知命也受命以出有死无霣又可赂乎臣之许君以成命也死而成命臣之禄也寡君有信臣下臣获考死又何求楚子舎之以归夏五月楚师将去宋申犀稽首于王之马前曰无畏知死而不敢废王命王弃言焉王不能答申叔时仆曰筑室反耕者宋必听命从之宋人惧使华元夜入楚师登子反之牀起之曰寡君使元以病告曰敝邑易子而食析骸以爨虽然城下之盟有以国毙不能从也去我三十里唯命是听子反惧与之盟而告王退三十里宋及楚平华元为质盟曰我无尔诈尔无我虞愚谓宋先代之后国虽小中夏之望也诸侯之门户也楚围三时诸侯莫敢救者宋势殚力竭而与之平则楚人横而中夏衰也甚矣○案楚顿兵三时财耗民罢使晋救之宋攻其内晋击其外一举而伯业定矣师不敢出则晋之不振而有蜀之盟也惜哉
　　六月癸卯晋师灭赤狄潞氏以潞子婴儿归
　　称师用大众也杜氏曰潞赤狄之别种潞氏国故称氏子爵也叶氏曰赤狄狄之总名也其别为潞氏及甲氏留吁见于经者自三种各以其别言之故皆冠以赤狄张氏曰潞氏即潞州潞城县左氏曰潞子婴儿之夫人晋景公之姊也酆舒为政而杀之又伤潞子之目晋侯将伐之诸大夫皆曰不可酆舒有三隽才不如待后之人伯宗曰必伐之狄有五辠焉隽才虽多何补焉不祀一也耆酒二也弃仲章而夺黎氏地三也虐我伯姬四也伤其君目五也怙其隽才而不以茂徳滋益辠也后之人或者将敬奉徳义以事神人而申固其命若之何待之不讨有辠曰将待后后有辞而讨焉毋乃不可乎夫恃才与众亡之道也商纣由之故灭天反时为灾地反物为妖民反徳为乱乱则妖灾生故文反正为乏尽在狄矣晋侯从之六月癸卯晋荀林父败赤狄于曲梁辛亥灭潞酆舒奔衞衞人归诸晋晋人杀之未详信否孙氏曰丰舒弑逆晋人讨正之可也灭则甚矣莘老孙氏曰潞氏之辠在可灭而晋专灭之犹无王也潞氏之辠在不可灭而晋灭之则晋亦狄也愚谓况虏其君以归乎○啖氏曰凡灭国直书灭辠灭者不责见灭者也言其力屈而亡且能死社稷也若自致灭亡之道则异其文梁亡是也凡书灭又书其君奔者则两辠之责其不死社稷也凡书灭又书以归者责其不死位又无兴复之志也贯道王氏曰楚焰莫扑诿之天授狄无晋虞而兼其土是养一指而失肩背也
　　秦人伐晋
　　此亦报复之师也义又见隐七年戎伐凡伯○案僖三十三年殽之战迄今三十余年晋秦凡十一战其始也二国背义以徼利侥幸以求功其终也惟报复是务忘其自责之心上干王法下毒生民财穷力耗然后已易曰作事谋始不其然乎
　　王札子杀召伯毛伯【札则八切】
　　杜氏曰王札子王子札也盖经文倒札字木讷赵氏曰王氏札子字也食采于王城而因以为氏者也前说近是毛伯见文元年召伯见文五年孙氏曰生杀之柄天子所持非天子不专杀王札子人臣也杀召伯毛伯于朝定王不能禁专孰甚焉邦衡胡氏曰天子在上而子弟敢以私怨专杀则生杀之柄下移于奸臣矣○许氏曰拓跋魏世髙欢覩张彞之变而生乱心梁武在位王侯专杀政法不施遂以乱亡无惑乎周之无以令天下也
　　秋螽
　　义见桓五年○康侯胡氏曰人事感于此则物变应于彼宣公为国虚内以事外去实而务华烦于朝防聘问赂遗之末而不知务本者也故戾气应之六年螽七年旱十年大水十有三年又螽十有五年复螽府库匮仓廪竭调度不给而言利克民之事起矣许氏曰税亩之法盖积贪虐之习而后能至者也观乎灾异则见政事观乎政事以知灾异是谓念用庶征
　　仲孙蔑防齐髙固于无娄【张氏曰无公羊作牟恐当从之声之误也】
　　杜氏曰无娄杞邑义见文十一年防于承筐
　　初税亩
　　杜氏曰公田之法十取其一今又履其余亩复十收其一故哀公曰二吾犹不足遂以为常故曰初公羊曰初者何始也税亩者何履亩而税也讥始履亩而税古者什一而借什一者天下之中正也多乎什一大桀小桀寡乎什一大貉小貉陆氏曰赋税者国之所治乱民国之本也取之甚则流亡国必危矣○左氏曰初税亩非礼也谷出不过借以丰财也叶氏曰鲁国有借矣而又税焉借者取井田之名所谓八家为井借其力以治公田者也税者取国中使人所治田之名所谓什一使自赋者也借取九一税取什一盖既借矣而取国中之税而亩加之其为法自是始非谓以税易亩也
　　冬蝝生【蝝悦全切字林尹绢切】
　　蝝董子曰蝗子杜氏曰螽子盖蝗即螽也康侯胡氏曰始生曰蝝既大曰螽秋螽未息冬又生子灾重及民也详志之者急民事谨天灾仁人之心王者之务也遇天灾而不惧忽民事而不修又为繁政重赋以感之国之危无日矣义又见桓五年螽
　　饥【公羊无此经】
　　义见十年○康侯胡氏曰春秋书饥者三而宣公独有其二是歳虽螽蝝而遽至于饥者宣公为国务华去实虚内事外烦于朝防聘问赂遗之末府库竭矣仓廪匮矣水旱螽蝝天降饥馑亦无以振业贪乏矣经两书饥以示后世为国之不可不敦本也张氏曰宣两书饥一在大水之后一在螽蝝之后甚言国无蓄积而民无以生也
　　十有六年春晋人灭赤狄甲氏及留吁
　　杜氏曰甲氏留吁赤狄别种晋既灭潞氏今又并尽其余党髙氏曰称及者所以别言二族也恶其穷兵荒服无复顾中国之念也义又见十五年灭潞氏○康侯胡氏曰春秋于外域攘斥之不使侵上国则止矣伯禽征徐夷东郊既开而止宣王伐玁狁至于太原而止武侯征戎泸服其渠帅而止必欲尽殄灭之无遗种岂仁人之心王者之事乎贯道王氏曰楚祸逼人中国无安处晋乃贪拓地于狄以自肥规模如此其何能伯
　　夏成周宣榭灾【榭音谢公羊作谢灾左氏作火案经未有书火者当依公谷】
　　刘氏曰成周周之东都东莱吕氏曰洛阳周公营下都以迁殷顽民是为成周洛诰所谓我又卜涧水东亦惟洛食者也尔雅曰无室曰榭杜氏曰宣榭讲武屋别在洛阳者张氏曰宣王南征北伐讲武于此诗所谓复防诸侯于东都者也康侯胡氏曰王室不复中兴矣天所以见戒乎○或曰宣榭宣王之庙也啖氏曰宣王之庙久已毁纵不毁止当在王城不当在成周也然则宣榭不过宣王讲武之屋耳非庙也
　　秋郯伯姬来归【郯音谈】
　　伯姬文公女宣公姊妹也左氏曰郯伯姬来归出也谷梁曰妇人之义嫁曰归反曰来归髙氏曰不能事乎舅姑之国而为夫所黜此辠伯姬者乃所以辠其父母失敎也君子之道造端乎夫妇是以春秋于内女夫人皆详志之○康侯胡氏曰诗记男女之际易叙咸恒为下经首春秋内女出夫人归详书于策所以使有国者谨于齐家之道正人伦之本也案内女出者二此与成五年杞叔姬是也
　　冬大有年
　　谷梁曰五谷大熟为大有年义见桓三年有年
　　十有七年春王正月庚子许男锡我卒丁未蔡侯申卒义并见隐三年宋公卒
　　夏许昭公蔡文公
　　义并见隐三年宋穆公
　　六月癸卯日有食之
　　义见隐三年○贯道王氏曰自宣公八年至此十嵗之闲日食者三岂可诿之常数哉用见中外君臣强弱之分隂阳消长之故矣
　　己未公防晋侯卫侯曹伯邾子同盟于断道【断直管切一音短】杜氏曰断道晋地义见庄十六年○黄氏曰时宋为楚得中国危甚幸而卫复反为中国晋恐曹卫复背而南向故为是盟以固鲁卫曹邾之心
　　秋公至自防
　　义见桓二年公至自唐
　　冬十有一月壬午公弟叔肸卒
　　叔肸字也称弟未为大夫而用事者也此记叔氏之始也肸文公子惠伯也肸之子公孙婴齐婴齐之子叔老老之子叔弓弓之子叔辄叔鞅辄之子叔诣叔弓之曽孙叔还皆世卿此亦讥世卿而肸其始也亦书公子牙公子季友卒之意也
　　十有八年春晋侯卫世子臧伐齐
　　左氏曰十七年春晋侯使郤克徴防于齐齐顷公帷妇人使观之郤子登妇人笑于房献子怒出而誓曰所不此报无能涉河献子先归使栾京庐待命于齐曰不得齐事无复命矣郤子至请伐齐十八年春晋侯衞太子臧伐齐至于阳谷齐侯防晋侯盟于缯以公子疆为质于晋师还未详信否邦衡胡氏曰以世子而专伐则见卫侯之失威义见隐二年郑伐卫○康侯胡氏曰保国以礼为本者也齐顷公不谨于礼自已致宼所谓国必自伐而后人伐之矣诸侯上卿皆执国命取必于君以行其克伐怨欲之私故大战于鞌逞其志而后止春秋详书于策见受伐与伐者之辠
　　公伐杞
　　义见隐二年郑伐卫○木讷赵氏曰杞世婚于鲁杞桓公鲁出而且娶鲁僖文之世各一来朝宣公杀恶及视以自立伯未尝来朝宣公憾之故躬伐之欤未详是否
　　夏四月
　　秋七月邾人戕鄫子于鄫【戕在良切鄫谷梁作缯】
　　戕抢也他国人来弑君之名左氏曰自外曰戕孙氏曰僖十九年邾人执鄫子用之天子不能诛故此肆然复戕鄫子于鄫也髙氏曰邾人肆无道之强戕同等之君辠恶大矣鄫子为国君而见戕于人必有以致之也杨氏曰于鄫恶臣子不能拒难○康侯胡氏曰塞外无城郭宫室百官有司单车使者直造其庐帐虏其君长者则有之矣中国则重门击柝廉陛等威侍卫守御之严奚至坐使其君为邾人残贼杀之而莫御乎邾人盖尝执鄫子用之则不共戴天之世雠也既不能复又使邾人得造其国都戕杀其君深责臣子至此极也木讷赵氏曰鄫未尝有一日之隙于邾徒以邾鄫为邻邾欲灭之以自广尔以邾之小而肆毒于鄫曽无一人诋诃之信乎其为春秋之世也愚谓王法不明其祸至此圣人之所以拳拳于斯世也
　　甲戌楚子旅卒【旅谷梁作吕】
　　左氏曰楚庄王卒刘氏曰楚至庄王国益大俗益变始以赴告与中国通是以其卒见于春秋愚谓春秋至此不特蛮夷横而已诸姬且日衰矣义又见文十八年秦伯卒
　　公孙归父如晋
　　左氏曰公孙归父以襄仲之立公也有宠欲去三桓以张公室与公谋而聘于晋欲以晋人去之康侯胡氏曰宣公因齐得国故刻意事之虽易世未怠也及顷公不能谨礼怒晋鲁上卿而郤克当国决策讨之晋方强盛齐少懦矣于是背齐而事晋其于邦交以利为向背无忠信诚慤之心者也况欲以晋人去三桓夫轻于背与国易于谋大家而不知其本未有能成而无悔也义又见隐七年齐来聘而此又为归父奔齐起文也
　　冬十月壬戌公薨于路寝
　　义见庄公薨
　　归父还自晋至笙遂奔齐【笙公羊谷梁作防】
　　孙氏曰不言公孙前见也谷梁曰自晋事毕也杜氏曰笙鲁境也左氏曰公薨季文子言于朝曰使我杀嫡立庶以失大援者仲也夫臧宣叔怒曰当其时不能治也后之人何辠子欲去之许请去之遂逐东门氏子家还及笙坛帷复命于介既复命袒括发即位哭三踊而出遂奔齐髙氏曰先君未殡而逐其臣是死其君而忘其父也虽然人臣之正受命而出虽君薨犹当致命于殡前若其有辠待命于新君可也今归父还自晋及鲁境遽即奔齐则有恶于新君矣故书以着其逃刑之辠义又见僖二十八年元咺奔晋○谷梁曰捐殡而奔其父之使者【谓归父】是亦奔父也康侯胡氏曰仲尼称孟庄子之孝其不改父之臣与父之政是难能也又曰三年无改于父之道可谓孝矣夫仁人孝子于其父之臣非有大不可如晋悼公于夷羊五之属必存终始进退之礼而不遽也归父以君命出使未返而君薨在聘礼有执圭复命于殡之文升自西阶子臣皆哭情亦戚矣宣公犹未殡而东门氏逐忍乎哉











　　春秋本义卷十七
<经部,春秋类,春秋本义>
　　钦定四库全书
　　春秋本义卷十八　　　　元　程端学　撰
　　成公【名黑肱宣公子母穆姜】
　　元年春王正月公即位
　　义见文公即位
　　二月辛酉葬我君宣公
　　义见葬桓公
　　无冰
　　义见桓十四年○宋氏曰宣公末年三桓强盛成公年幼三桓得政故冬暖无冰也昔吴归晋寿阳已东常雨已西常旸司马宣王问挚虞对曰寿阳已东属吴吴新破人民悲愁故常雨寿阳已西属晋晋新得吴君臣喜乐故常旸春秋志灾异际天人非所谓广记备言也
　　三月作丘甲
　　作者始作也丘甲者每丘出甲士一人甲士者二十四步卒之长也増甲士则増歩卒矣左氏曰为齐难故作丘甲杜氏曰周礼九夫为井四井为邑四邑为丘四丘为甸出长毂一乗甲士三人步卒七十二人康侯胡氏曰此司马法一乗之赋也唐太宗问李靖楚广与周兵制靖曰周制一乗步卒七十二人甲士三人以二十五人为一甲凡三甲共出七十五人然则一丘所出十有八人积四丘而具一乗耳今作丘甲者即丘出一甲是一甸之中共百人为兵矣其数増三之一益兵备敌重困农民非为国之道贯道王氏曰变乱王制竭用民力其后郑有丘赋襄公作三军哀公用田赋其来有渐休者少而役者多矣○叶氏曰先王赋于民有二有国赋有军赋国赋常赋也太宰所谓九赋敛财贿者是也军赋非常赋也有军旅之事则征之县师所谓受法于司马以作其众庶及牛马车辇使皆备旗鼓兵器而稍人作其同徒輂辇者是也然其为法不可得而详矣学者所言自丘出牛马至甸为一乗然后甲士步卒具焉者司马穰苴之法也然而司马法甸而后出车一乗甲士三人而周官或谓甸为乗自天子建国至于大夫皆以乗为差则甸固乗之所出司马法盖本于周特其损益不可知尔周制有言六畜车辇者则牛马在焉有言六畜兵器者则甲士在焉刘氏曰鲁不务广徳而务广力不务益义而务益兵以王者之制论之则作丘甲之辠大矣王者之制诸侯不得擅税赋其民税为足食也赋为足兵也足食足兵民信之矣然而不得擅者先王之税既足以食矣先王之赋既足以用矣今不循先王而以意为凖必乱之道也愚谓先王之制莫重于井田井田所出税与赋而已宣公初税畆而倍税成公作丘甲而益兵倍税则民困于财益兵则民困于力财力并困民乃死亡国以民为本宜鲁之先亡也春秋书此为后世鉴而好事者犹以厚敛强兵为务悲夫
　　夏臧孙许及晋侯盟于赤棘
　　许臧文仲之子宣叔也杜氏曰赤棘晋地左氏曰闻齐将出楚师盟于赤棘未详信否义见隐元年盟于蔑○康侯胡氏曰季孙当国恨齐人之纳归父又惧晋侯之或见讨也故往结此盟成公即位未有施舍已责逮鳏寡救困乏之事既作丘甲又逺与晋寻盟岂固本保邦之道乎书及晋侯盟非特备齐惧晋盖三桓怀忿怼君父之心将有事于齐辠可见矣邦衡胡氏曰大夫及诸侯盟见大夫之强也自公子遂及齐侯盟后益甚故仲孙何忌及邾子又甚非惟恶大夫之强亦恶诸侯之失其御也
　　秋王师败绩于茅戎【茅公羊谷梁作贸】
　　杜氏曰茅戎戎别种也左氏曰晋侯使瑕嘉平戎于王单襄公如晋拜成刘康公徼戎将遂伐之叔服曰背盟而欺大国此必败背盟不祥欺大国不义神人弗助将何以胜不听遂伐茅戎败绩程子曰王师于诸侯不言战诸侯不敢抗王也此理也其抗王道之失也圣人于此一编经世变存王道之意无不具常山刘氏曰王者不能以义征四方廼轻举以致败岂不曰自取之乎圣人立法以垂后世示之以意而已一书王师败绩于茅戎而尊王之义与王自取败之道咸得而见矣○髙氏曰此志王室衰弱之甚也王师败绩于茅戎而诸侯恬然莫之顾皆不臣也
　　冬十月
　　二年春齐侯伐我北鄙
　　左氏曰元年冬臧宣叔令修赋缮完具守备曰齐楚结好我新与晋盟晋楚争盟齐师必至虽晋人伐齐楚必救之是齐楚同我也知难而有备乃可以逞二年春齐侯伐我北鄙康侯胡氏曰初鲁事齐谨甚虽易世而聘防不絶也及与晋侯盟于断道而后怨隙成再盟于赤棘而后伐吾北鄙齐侯之兴是役非义矣鲁人为鞌之战岂义乎同曰愤兵务相报复则辠自见矣贯道王氏曰春秋纪兵争之所自成也义又见隐二年郑伐卫
　　夏四月丙戌衞孙良夫帅师及齐师战于新筑衞师败绩
　　杜氏曰新筑衞地左氏曰衞侯使孙良夫石稷甯相向禽将侵齐与齐师遇石子欲还孙子曰不可以师伐人遇其师而还将谓君何若知不能则如无出今既遇矣不如战也石城子曰师败矣子不少须众惧尽子丧师徒何以复命皆不对又曰子国卿也陨子辱矣子以众退我此乃止且告车来甚众齐师乃止次于鞫居新筑人仲叔于奚救孙桓子桓子是以免未详信否愚谓书孙良夫帅师大夫专兵也书及齐师战良夫主此战也良夫专兵轻进以取败辱国害民辠莫大焉衞侯使之战以致败亦辠也齐侯侵虐邻国虽得胜于一时遂来鞌之败绩亦辠也义又见隐二年郑伐衞○康侯胡氏曰齐师侵虐而衞主此战何也衞侯初与晋同盟于断道矣又使世子臧与晋同伐齐矣又使孙良夫石稷将侵齐矣及与齐师遇石稷欲还良夫不可遂战于新筑故齐师虽侵虐而此战则衞主之也春秋善解纷贵逺怨而恶以兵刃相接也君举陈氏曰衞大夫帅师自此始大夫强也良夫为世卿至林父出其君入于戚以叛
　　六月癸酉季孙行父臧孙许叔孙侨如公孙婴齐帅师防晋郤克衞孙良夫曹公子首及齐侯战于鞌齐师败绩【鞌音安首公羊谷梁作手】
　　侨如得臣之子宣伯也婴齐叔肸之子子叔声伯也杜氏曰鞌齐地谷梁曰鞌去齐五百里孔氏曰鞌与袁娄不知其处逺近无以验左氏曰孙桓子还于新筑不入遂如晋乞师臧宣叔亦如晋乞师皆主郤献子晋侯许之七百乗郤子曰此城濮之赋也有先君之明与先大夫之肃故捷克于先大夫无能为役请八百乗许之郤克将中军士燮佐上军栾书将下军韩厥为司马以救鲁衞臧宣叔逆晋师且道之季文子帅师防之师从齐师于莘六月壬申师至于靡笄之下齐侯使请战曰子以君师辱于敝邑不腆敝赋诘朝请见对曰晋与鲁衞兄弟也来告曰大国朝夕释憾于敝邑之地寡君不忍使羣臣请于大国无令舆师淹于君地能进不能退君无所辱命齐侯曰大夫之许寡人之愿也若其不许亦将相见也齐高固入晋师桀石以投人禽之而乗其车击桑本焉以徇齐垒曰欲勇者贾余余勇癸酉师陈于鞌邴夏御齐侯逢丑父为右晋解张御郤克郑丘缓为右齐侯曰余姑翦灭此而朝食不介马而驰之郤克伤于矢流血及屦未絶鼓音曰余病矣张侯曰自始合而矢贯余手及肘余折以御左轮朱殷岂敢言病吾子忍之缓曰自始合茍有险余必下推车子岂识之然子病矣张侯曰师之耳目在吾旗鼓进退从之此车一人殿之可以集事若之何其以病败君之大事也擐甲执兵固即死也病未及死吾子勉之左并辔右援枹而鼓马逸不能止师从之齐师败绩逐之三周华不注韩厥梦子余谓已曰且辟左右故中御而从齐侯邴夏曰射其御者君子也公曰谓之君子而射之非礼也射其左越于车下射其右毙于车中綦母张丧车从韩厥曰请寓乗从左右皆肘之使立于后韩厥俛定其右逢丑父与公易位将及华泉骖絓于木而止丑父寝于轏中蛇出于其下以肱击之伤而匿之故不能推车而及韩厥执絷马前再拜稽首奉觞加璧以进曰寡君使羣臣为鲁卫请曰无令舆师陷入君地下臣不幸属当戎行无所逃隐且惧奔辟而忝两君臣辱戎士敢告不敏摄官承乏丑父使公下如华泉取饮郑周父御佐车宛茷为右载齐侯以免韩厥献丑父郤献子将戮之呼曰自今无有代其君任患者有一于此将为戮乎郤子曰人不难以死免其君我戮之不祥赦之以劝事君者乃免之齐侯免求丑父三入三出每出齐师以帅退入于狄卒狄卒皆抽戈楯冒之以入于卫师卫师免之遂自徐闗入齐侯见保者曰勉之齐师败矣康侯胡氏曰大国三军次国二军此时鲁之旧制犹存尺地一民皆属公室成公初立主幼国危为季孙一怒埽境内兴师四卿并出然后政自季氏出矣四卿皆书非详内也坚冰之戒亦明矣贯道王氏曰齐伐鲁败卫合其争也祸之所自起也其辠大矣然四国大夫逼齐侯以战而败其师大夫强矣鲁创増军制五卿分帅四卿出而一居守仲孙蔑也于是三家之势成鲁不可救矣四国败齐而为盟七卿者卒皆乱国义又见隐二年郑伐衞○朴乡吕氏曰使举上介也而文公之末年书公子遂叔孙得臣如齐将称元帅也而成公之二年书季孙行父臧孙许叔孙侨如公孙婴齐帅师防战何也曰用以见大夫之争强也于是衞将书孙良夫曹书公子首晋于是有六军韩厥赵括巩朔韩穿荀骓赵旃皆为卿征伐皆在大夫矣董子曰齐顷公桓公之孙浸伯之余尊故难使防同而易使骄奢即位九年未尝一与防同之事有怒鲁衞之志而不从诸侯于清丘断道春往伐鲁顾反伐衞当是时方乗胜而志广大国往聘慢而弗敬晋鲁俱怒内悉其众外党与好衞曹四国相辅大困之鞌大辱身几亡国为天下笑张氏曰案兵法争恨小故不忍忿怒者谓之忿兵今晋为盟主兴师讨齐非有救乱诛暴之名而起于一怒之愤书晋鲁主战见晋鲁曹衞之大夫为志乎此战虽得一朝之胜不足道也
　　秋七月齐侯使国佐如师己酉及国佐盟于袁娄【袁谷梁作爰】
　　谷梁曰袁娄去齐五十里未详信否左氏曰晋师从齐师击马陉齐侯使賔媚人赂以纪甗玉磬与地不可则听客之所为賔媚人致赂晋人不可曰必以萧同叔子为质而使齐之封内尽东其亩对曰萧同叔子非他寡君之母也若以匹敌则亦晋君之母也吾子布大命于诸侯而曰必质其母以为信其若王命何且是以不孝令也诗曰孝子不匮永锡尔类若以不孝令于诸侯其无乃非徳类也乎先王疆理天下物土之宜而布其利故诗曰我疆我理南东其亩今吾子疆理诸侯而曰尽东其亩而已唯吾子戎车是利无顾土宜其无乃非先王之命也乎反先王则不义何以为盟主其晋实有阙四王之王也树徳而济同欲焉五伯之伯也勤而抚之以役王命今吾子求合诸侯以逞无疆之欲诗曰布政优优百禄是遒子实不优而弃百禄诸侯何害焉不然寡君之命使臣则有辞矣曰子以君师辱于敝邑不腆敝赋以犒从者畏君之震师徒挠败吾子惠徼齐国之福不泯其社禝使继旧好唯是先君之敝器土地不敢爱子又不许请收合余烬背城借一敝邑之幸亦云从也况其不幸敢不唯命是听鲁衞谏曰齐疾我矣其死亡者皆亲昵也子若不许雠我必甚唯子则又何求子得国寳我亦得地而纾于难其荣多矣齐晋亦惟天所授岂必晋晋人许之对曰羣臣率赋舆以为鲁卫请若苟有以借口而复于寡君君之惠也敢不唯命是听禽郑自师逆公秋七月晋师及齐国佐盟于袁娄使齐人归我汶阳之田公防晋师于上鄍赐三帅先路三命之服司马司空舆帅候正亚旅皆受一命之服孙氏曰齐顷数病诸侯以起此战信不道矣然鲁出四卿防晋衞曹败齐侯于鞌盟国佐于袁娄此又甚焉愚谓齐侯使国佐如师赂以求免也齐侯自恃其强以伐人及其穷蹙则使重臣求免四国大夫专兵雪忿偶得一胜则逞无穷之欲二者皆足为永鉴矣○案自宣十七年晋衞曹邾同盟于断道而四国之党成十八年归父奔齐成元年臧孙许盟晋侯于赤棘鲁复背齐而从晋党与既众加以私忿于是大起甲兵以伐齐盖王道不明惟党与力是崇是逞民不聊生故春秋详书其始末如此其亦深切着明矣
　　八月壬午宋公鲍卒
　　义见隐三年宋公卒又为宋公盟蜀与三年称宋公起文也
　　庚寅衞侯速卒
　　义见隐三年宋公卒又为楚郑伐丧与衞人盟蜀及三年称衞侯起文也
　　取汶阳田
　　汶阳汉志鲁国汶乡县顔师古曰即汶阳田兖州泗水县东南有汶阳故城孙氏曰汶阳田鲁地也齐人侵之今齐从晋故复取之不言取之齐者明本非齐地左氏曰晋师及齐国佐盟于袁娄使齐人归我汶阳之田公羊曰汶阳田者何鞌之赂也康侯胡氏曰取者得非其有之称不曰复而曰取何也恃大国兵力一战胜齐得其故壤而不请于天王以正疆理则取之不以其道与得非其有奚异乎若在封域之中则先王所锡先祖所受经界世守不可乱矣不然则侵小得之春秋固有兴灭继絶之义必有处也鲁在战国时地方五百里孟子语愼子曰如有王者作在所损乎在所益乎经于汶阳书取义可知矣义又见僖三十一年取济西田○张氏曰取汶阳田见疆埸之令不出于王矣
　　冬楚师郑师侵衞
　　左氏曰宣公使求好于楚庄王卒宣公薨不克作好公即位求盟于晋防晋伐齐衞人不行使于楚而亦受盟于晋从于伐齐故楚令尹子重为阳桥之役以救齐将起师子重曰君弱羣臣不如先大夫师众而后可且先君庄王属之曰无徳以及逺方莫如惠恤其民而善用之乃大户已责逮鳏救乏赦辠悉师王卒尽行冬楚师侵衞康侯胡氏曰二国称师着其众也贯道王氏曰楚师以救齐出侵衞以衞之谋伐齐也楚居丧而伐人之丧郑弃诸姬用南蛮以伐同姓楚不足责也郑辠甚矣义又见庄十年荆败蔡师
　　十有一月公防楚公子婴齐于蜀
　　杜氏曰蜀鲁地泰山博县西北有蜀亭康侯胡氏曰鲁以姬姓降班失列与荆楚之大夫防危辱至此愚谓鲁诸侯之望也首防婴齐冝有丙申之盟也故黄氏曰是防也鲁倡之楚主之义又见隐二年公防戎于潜○存耕赵氏曰晋厚鲁而鲁首负晋又何责于列国之卿使鲁不先防楚未遽至是也
　　丙申公及楚人秦人宋人陈人衞人郑人齐人曹人邾人薛人鄫人盟于蜀【鄫谷梁作缯】
　　防书公子婴齐盟书楚人者亦前见之意又诸国皆称人故书楚人因鲁史之文无他义也高氏曰秦人序于诸国之上见楚之主盟也列齐于郑下不以尊卑序之者齐以败绩勤楚故自贬抑于防如此也程子曰楚为强盛陵轹中国诸侯茍能保固疆圉要结邻好岂有不能自存之理乃惧而服从与之盟约见其衰弱也愚谓宋衞之君未葬而宋人衞人即吉防盟亦非礼也○叶氏曰共王立婴齐欲以威胁中国而争长故与郑兴侵衞之师公惧欲附楚于是先诸侯而与之防共王立而弱未知诸侯之复能从楚也而我与晋方为伐齐之役故婴齐始以卿出悉师以侵衞方是时使中国有主婴齐必为之所矣而鲁之君十国之大夫方且拱手而不敢违则楚人几何不横行于天下乎此春秋之所以谨也苏氏曰楚自城濮之败不敢竞于晋庄王虽入陈围郑及宋而未尝合诸侯及蜀之盟诸侯从之者十一国晋不敢争也其后四十三年晋赵武楚屈建合诸侯于宋然后晋楚之从得交相见又八年楚灵王求诸侯于晋晋人许之然后诸侯始得从楚皆蜀之盟啓之也义又见隐元年盟于蔑及二年公及戎盟于唐
　　三年春王正月公防晋侯宋公衞侯曹伯伐郑
　　杜氏曰宋衞未葬而称爵以接邻国非礼也愚谓郑从楚人以伐周之同姓晋得其伐矣然楚郑伐卫而晋不救十一国盟楚而晋若不闻楚师既去而后伐郑晋之过也鲁宋卫曹从晋伐郑是矣然其始也不坚事晋以敌楚盟楚未几而复从晋伐郑且楚为渠魁而郑其胁从者也乃舍楚而事郑鲁宋卫曹之过也使楚复兴问辠之师则四国无辞以对矣盖是时弱者畏强诸侯但与其来者而不知夷夏之大义保国之大法故春秋比事见义为有国家者之深戒又以见王政不作而小国不能以自安也岂但讦人之过也哉○木讷赵氏曰诸侯冬从楚而春从晋冬盟郑而春伐郑何诸侯之不自安不自信也伯主之不作也郑之从楚久矣使晋有志于抗楚而服郑曷若移鞌之役于今日乎移七大夫之势以廹楚楚必怖移八百乗之兵以伐郑郑必服今兵力既尽于齐诸侯既属于楚而区区搂诸侯以从楚之余以伐郑冝其不得郑也
　　辛亥卫穆公
　　六月而葬缓也盖卫侯从晋伐郑故也义见隐三年葬宋穆公此则又见先君未葬而衞人防盟于蜀卫侯背殡出师不临先君之丧也
　　二月公至自伐郑
　　义见桓二年公至自唐
　　甲子新宫灾三日哭
　　公羊曰新宫者宣公之宫也杜氏曰三年丧毕神主新入庙故谓之新宫崔氏曰称新宫者当时之辞也髙氏曰宣公篡立之辠生不加诛死方立庙遽有火灾春秋志此示有天道献可杜氏曰三日哭非礼之正若以为礼则常事不书宫庙灾臣子哀痛可矣三日之义岂正乎
　　乙亥葬宋文公
　　七月而葬僭天子之礼也义见隐三年宋穆公此又见先君未葬而宋人防盟于蜀宋公背殡出师不临先君之丧也
　　夏公如晋
　　康侯胡氏曰宣公薨至是三年之丧毕矣冝入朝京师见天子受王命然后归而即政可也嗣守社稷之重不朝于周而朝于晋其行事亦悖矣义又见僖十年公如齐
　　郑公子去疾帅师伐许
　　左氏曰许恃楚而不事郑郑子良伐许未详信否髙氏曰疲命于晋楚而以伐人君子是以恶郑也义又见隠二年郑伐卫○木讷赵氏曰楚越许而后至郑许弱不能抗楚折而归之今郑无谋亦折而从之又连年伐许是自彻藩篱以开楚宼也
　　公至自晋
　　义见桓二年公至自唐
　　秋叔孙侨如帅师围棘
　　杜氏曰棘汶阳田之邑在济北蛇丘县张氏曰即兖州龚丘县也左氏曰取汶阳之田棘不服故围之康侯胡氏曰复故地而民不听至命上将用大师环其邑何也鲁于是初税亩作丘甲税役日益重棘虽复归故国所以不愿为之民也欤成公不知薄税敛轻力役修徳以来之而肆其兵力虽得之必失之矣俱未详信否○叶氏曰内邑未有言围者至成三年始见侨如围棘取汶阳之田不服犹之可也至昭之十三年叔弓帅师围费吾大夫之邑而不能服则丑矣吾大夫之邑以一军围之犹之可也至定之十年叔孙州仇仲孙何忌围郈以二军围之则丑矣吾大夫之邑以二军围之犹之可也至昭之二十六年定之十二年公围成则国之为国者无几丑不足言也
　　大雩
　　义见桓五年
　　晋郤克卫孙良夫伐廧咎如【廧在良切咎古刀切廧公羊作将谷梁作墙】杜氏曰廧咎如赤狄别种左氏曰晋郤克衞孙良夫伐廧咎如讨赤狄之余焉廧咎如溃未详信否愚谓晋不修徳以绥诸侯攘强楚而毙毙焉惟狄之务搂与国以伐之其为国可知矣
　　冬十有一月晋侯使荀庚来聘衞侯使孙良夫来聘丙午及荀庚盟丁未及孙良夫盟
　　左氏曰晋侯使荀庚来聘衞侯使孙良夫来聘公问诸臧宣叔曰中行伯之于晋也其位在三孙子之于衞也位为上卿将谁先对曰次国之上卿当大国之中中当其下下当其上大夫小国之上卿当大国之下卿中当其上大夫下当其下大夫上下如是古之制也衞在晋不得为次国晋为盟主其将先之丙午盟晋丁未盟卫邦衡胡氏曰先书晋衞来聘次书及二子盟二子奉命来聘而专为盟故于来聘言使孙氏曰二子来聘不能以信相结反要鲁以盟非伉而何故言聘言盟愚谓诸侯未尝朝聘天子而使大夫结同列之私党已干先王之典况其君本使来聘而专盟二子之辠大矣鲁不能以礼却之鲁之辠也政在大夫可知矣义又见隐七年齐来聘元年盟于蔑○朴乡吕氏曰鲁要盟也未详是否君举陈氏曰聘而遂盟之于是始
　　郑伐许
　　康侯胡氏曰一嵗之中而再动干戈于邻国不既甚乎义又见隠二年郑伐衞
　　四年春宋公使华元来聘
　　左氏曰通嗣君也愚谓宋共丧服未除而遣使交聘尤非礼也义又见隠七年齐来聘
　　三月壬申郑伯坚卒【坚公羊作姬】
　　义见隠三年宋公卒此又见其冬郑伯不服丧而伐许也
　　杞伯来朝
　　杞前称子今称伯未详左氏曰归叔姬故也未详信否义见隐十一年滕薛来朝
　　夏四月甲寅臧孙许卒
　　讥世卿也大意见隐元年益师卒
　　公如晋
　　一嵗一朝伯国诸侯事天子之礼亦未之有也义又见僖十年公如齐○髙氏曰公连嵗如晋者以尝即楚故也
　　葬郑襄公
　　贯道王氏曰未五月而葬速也郑费将以伐许也义又见隐三年葬宋穆公
　　秋公至自晋
　　髙氏曰逾时而返义又见桓二年公至自唐
　　冬城郓【公羊作运】
　　孔氏曰郓有东郓西郓此西郓也昭公所出居者东郡廪丘县东有郓城后汉志属廪丘又见文十二年张氏曰即济南府郓城县义见隐七年城中丘
　　郑伯伐许
　　程子曰称郑伯见其不复为丧以吉礼从戎愚案郑至此三伐许辠自见矣况居丧乎义又见隐二年郑伐衞○董子曰父卒未逾年即以丧举师也春秋以薄恩且失其子心其先君襄公伐丧叛盟得辠诸侯继其业者冝矜善以覆之今又重之父伐人丧子以丧伐人父不义于人子失恩于亲也
　　五年春王正月杞叔姬来归
　　叔姬宣公女成公姊妹也杜氏曰出也义见宣十六年郯伯姬来归此又为八年叔姬卒而九年杞伯来逆丧起文也○康侯胡氏曰春秋于内女其归其出详録之者男女居室人之大伦也男子生而愿为之有室女子生而愿为之有家父母之心人皆有之而不能为之择家与室则夫妇之道苦滛僻之辠多矣王法所重人伦之本録之详为后世戒也存耕赵氏曰郯伯姬杞叔姬易世皆出人伦之变也
　　仲孙蔑如宋
　　左氏曰报华元也义见隐七年齐来聘
　　夏叔孙侨如防晋荀首于谷【首公羊作秀】
　　谷见庄七年义见文十一年防于承筐
　　梁山崩
　　杜氏曰梁山在冯翊夏阳县北张氏曰同州韩城县有禹贡梁山尔雅云梁山晋望康侯胡氏曰诗奕奕梁山韩侯受命韩国之鎭也后为晋所灭而大夫韩氏以为邑焉义见僖十四年沙鹿崩
　　秋大水
　　义见桓元年
　　冬十有一月己酉天王崩
　　左氏曰定王崩愚谓书此为十二月盟于虫牢六年取鄟衞侵宋邾来朝鲁侵宋楚伐郑婴齐行父聘晋及七年鲁三望诸侯同盟等事起文而虫牢之盟又其甚者也义又见隐三年
　　十有二月己丑公防晋侯齐侯宋公卫侯郑伯曹伯邾子杞伯同盟于虫牢
　　献可杜氏曰晋齐序于宋上杞伯序于诸侯之下者以强弱为大小也杜氏曰虫牢郑地陈留封丘县北有桐牢左氏曰许灵公愬郑伯于楚六月郑悼公如楚讼不胜楚人执皇戌及子国故郑伯归使公子偃请成于晋八月郑伯及晋赵同盟于垂棘冬同盟于虫牢郑服也未详信否康侯胡氏曰天王崩赴告已及以所闻先后而奔丧礼也而九国诸侯防盟不废见其皆不臣春秋恶盟誓于恶之中又有恶焉者此类是也义又见庄十六年同盟于幽
　　六年春王正月公至自防
　　非天子之事逾年而返则不得视正朔矣义又见桓二年公至自唐○髙氏曰书公至自防者非奔天王之丧也
　　二月辛巳立武宫
　　公羊曰武宫者何武公之宫也髙氏曰武公乃伯禽九世孙献公之子于公为十一世祖毁之已久而辄立者盖武公敖在宣王时南征北伐佐王师有功而谥曰武焉至成公时季孙行父自多其功一旦出私意再为立宫同于世室与伯禽为二祧盖僭天子之礼若文武之二祧也故明堂位曰鲁公之庙文世室武公之庙武世室圣人于此书立武宫以着季氏僭乱妄作之由孙氏曰宗庙有常故不言立此言立武宫非礼可知也○常山刘氏曰王制曰诸侯五庙二昭二穆与太祖之庙五祭法曰诸侯立五庙一坛一墠曰考庙曰王考庙曰皇考庙皆月祭之显考庙祖考庙享尝乃止去祖为坛去坛为墠坛墠有祷焉祭之无祷乃止去墠为鬼然则诸侯宗庙古有彝典过则毁之不可复立也武宫其毁之久矣而辄立之非礼明矣张氏曰观春秋书法与癸法之论庙制则武宫之立与炀宫同于失礼违制断为可知明堂位之言其为俗儒之论明矣甚矣其乱圣制而误后学也
　　取鄟【音专又市脔切】
　　灭而书取见宣九年康侯胡氏曰鄟防国也义见庄十年齐灭谭
　　卫孙良夫帅师侵宋
　　大夫专兵以侵同盟之国辠自见矣义又见庄十年公侵宋
　　夏六月邾子来朝
　　义见隐十一年滕薛来朝○高氏曰鲁取鄟而邾子遂来朝其强弱可知矣且天王新即位不朝而朝鲁此可见惟陵我是畏也
　　公孙婴齐如晋
　　左氏曰子叔声伯如晋命伐宋未详信否义见隐七年齐来聘
　　壬申郑伯费卒【费音秘】
　　左氏曰郑悼公卒大意见隠七年滕侯卒此又为楚伐丧起文也
　　秋仲孙蔑叔孙侨如帅师侵宋
　　左氏曰孟献子叔孙宣伯侵宋晋命也未详信否义见庄十年公侵宋○朴乡吕氏曰二卿并书与前四卿并书之意同当时大夫专擅各自帅师而公家微矣是故侵宋之事小而专权之患大
　　楚公子婴齐帅师伐郑
　　左氏曰楚子重伐郑郑从晋故也康侯胡氏曰郑能去逆効顺是改过迁善也婴齐为是帅师又因其丧而伐之不义甚矣义又见庄十年荆败蔡师○愚案楚书大夫帅师始此见蛮荆之盛同于中国也然楚国之权亦在大夫而楚渐衰矣
　　冬季孙行父如晋
　　义见隐七年齐来聘○许氏曰仲孙蔑叔孙侨如季孙行父有如必书相望于春秋者大夫强也
　　晋栾书帅师救郑【救公羊作侵非也】
　　左氏曰晋栾书救郑与楚师遇于绕角楚师还义见庄二十八年救郑
　　七年春王正月鼷防食郊牛角改卜牛鼷防又食其角乃免牛【鼷音兮】
　　李廵曰鼱鼩防一名鼷防说文云小防尔雅云有螫毒者或谓之甘口防愚闻有其诚则有其神故神不歆非类惟徳馨香祀时成公幼弱三桓擅政兵烦税重神怒人怨况僭郊乎鼷防食郊牛角天示谴也不知变惧而又食其角天谴深矣圣人书此为后世鉴与卜郊不从及郊牛伤大意略同
　　吴伐郯【音谈】
　　陆氏曰呉姬姓子爵周太王之子太伯仲雍之后武王克商封其曽孙周章于吴为子至寿梦而僭称王寿梦元年成公之六年也张氏曰其地为呉郡今平江也左氏曰吴伐郯郯成季文子曰中国不振旅蛮夷入伐而莫之或恤无吊者也夫有上不吊其谁不受乱吾亡无日矣黄氏曰呉郯相去本隔江淮二水而伐之者呉始大也初呉本受盟于楚自楚之申公巫臣自晋适呉通呉于晋敎之射御战陈以叛楚蛮夷之属于楚者呉尽取之至是而又陵中国楚之患渐息而呉之扰方始许氏曰伐郯之役兵连上国于是始见于春秋志入州来着十五年之所以防于钟离也义又见庄十年荆败蔡师○戴氏曰荆之始见也入蔡呉之始见也伐郯中国莫之问故骎骎焉交乱中国
　　夏五月曹伯来朝
　　左氏曰曹宣公来朝义见隐十一年滕薛来朝
　　不郊犹三望
　　高氏曰免牛则不郊矣复书不郊者以呉曹事隔其文故为三望起也义见僖三十一年
　　秋楚公子婴齐帅师伐郑
　　左氏曰楚子重伐郑师于泛康侯胡氏曰楚军旅数起频年伐郑所谓辠自见也义又见庄十年荆败蔡师
　　公防晋侯齐侯宋公衞侯曹伯莒子邾子杞伯救郑【公羊谷梁无齐侯二字】
　　左氏曰诸侯救郑郑共仲侯羽军楚师囚郧公钟仪献诸晋晋人以钟仪归囚诸军府未详信否义见庄二十八年救郑
　　八月戊辰同盟于马陵
　　杜氏曰马陵卫地阳平元城县东南有地名马陵左氏曰寻虫牢之盟且莒服故也未详信否义见庄十六年
　　公至自防
　　义见桓二年公至自唐
　　呉入州来【公羊谷梁作莱】
　　孙氏曰州来微国杜氏曰楚邑淮南下蔡县是也张氏曰属寿州愚案楚始封不至淮南寿州本侵小得之非楚邑也特是时属楚耳孙说是也左氏曰楚围宋之役师还子重请取于申吕以为赏田王许之申公巫臣曰不可此申吕所以邑也是以为赋以御北方若取之是无申吕也晋郑必至于汉王乃止子重是以怨巫臣子反欲取夏姬巫臣止之遂取以行子反亦怨之及共王即位子重子反杀巫臣之族子阎子荡及清尹弗忌及襄老之子黒要而分其室子重取子阎之室使沈尹与王子罢分子荡之室子反取黒要与清尹之室巫臣自晋遗二子书曰尔以谗慝贪惏事君而多杀不辜余必使尔罢于奔命以死巫臣请使于吴晋侯许之呉子寿梦说之乃通吴于晋以两之一卒适吴舍偏两之一焉与其射御敎吴乗车敎之战陈敎之叛楚寘其子狐庸焉使为行人于呉呉始伐楚伐巢伐徐子重奔命马陵之防吴入州来子重自郑奔命子重子反于是乎一嵗七奔命蛮夷属于楚者吴尽取之于是始大通吴于上国邦衡胡氏曰吴入春秋不逾一年而再伐国见强吴之莫制矣义又见呉伐郯○东莱吕氏曰通呉诚足以病楚而纾晋之忧然楚病而晋亦病矣借助于强暴未有不贻其患者
　　冬大雩
　　义见桓五年
　　衞孙林父出奔晋
　　杜氏曰林父良夫之子也义见僖二十八年元咺奔晋又为十四年归卫起文也
　　八年春晋侯使韩穿来言汶阳之田归之于齐
　　杜氏曰齐服事晋故晋来语鲁使还二年所取田左氏曰晋侯使韩穿来言汶阳之田归之于齐季文子饯之私焉曰大国制义以为盟主是以诸侯怀徳畏讨无有贰心谓汶阳之田敝邑之旧也而用师于齐使归诸敝邑今有二命曰归诸齐信以行义义以成命小国所望而怀也信不可知义无所立四方诸侯其谁不解体诗曰女也不爽士贰其行士也罔极二三其徳七年之中一与一夺二三孰甚焉士之二三犹丧妃耦而况霸主霸主将徳是以而二三之其何以长有诸侯乎诗曰犹之未逺是用大谏行父惧晋之不逺犹而失诸侯也是以敢私言之孙氏曰鲁之土地天子所封非晋侯可得而制也晋侯使归之于齐是鲁国之命制在晋也故曰晋侯使韩穿来言汶阳之田归之于齐康侯胡氏曰汶阳之田本鲁田也鲁人恃大国之威以兵力胁齐得其故地而不正疆理于天王则取之不以其道也郤克战胜令于齐曰反鲁卫之侵地齐既从之今复有命俾归诸齐则归之不以其道也而齐人贪得晋有二命穿也列卿无所谏止皆辠矣
　　晋栾书帅师侵蔡
　　许氏曰侵蔡报伐郑大国争衡而小国受兵春秋矜焉义又见庄十年公侵宋
　　公孙婴齐如莒
　　邦衡胡氏曰自宣四年公欲平郯莒之怨而莒不肯至是婴齐如莒则鲁与莒通好矣故是年之冬鲁防晋伐郯也书者以见鲁与郯则伐莒今与莒则伐郯惟利是嗜专恣之甚也义又见隐七年齐来聘
　　宋公使华元来聘
　　左氏曰宋华元来聘聘共姬也杜氏曰婚聘不使卿今华元将命故书之义又见隐七年齐来聘
　　夏宋公使公孙夀来纳币
　　杜氏曰寿荡意诸之父东莱吕氏曰公子公孙乃同族兄弟而为君纳币岂所谓逺嫌邪康侯胡氏曰公孙寿卿也纳币使卿非礼也礼不可略亦不可过惟其称而已略则轻大伦过则溺私爱宋公之请鲁侯之嫁皆致其厚者也而不知越礼逾制岂所以重大婚之礼哉经悉书之为后法也义又见文二年公子遂纳币
　　晋杀其大夫赵同赵括
　　左氏曰晋赵婴通于赵庄姬五年春原屏放诸齐婴曰我在故栾氏不作我亡吾二昆其忧哉且人各有能不能舍我何害弗听八年赵庄姬为赵婴之亡故谮之于晋侯曰原屏将为乱栾郤为徴六月晋讨赵同赵括武从姬氏畜于公宫以其田与祁奚韩厥言于晋侯曰成季之勲宣孟之忠而无后为善者其惧矣三代之令王皆数百年保天之禄夫岂无辟王頼前哲以免也周书曰不敢侮鳏寡所以明徳也乃立武而反其田焉义见庄二十六年曹杀大夫
　　秋七月天子使召伯来锡公命【锡左氏作赐疑误】啖氏曰称天子误也公羊曰元年春王正月正也其余皆通矣啖说近是盖天子天王虽同然春秋二百四十二年之中惟此称子尔故知误也召伯见文五年此其后也锡赐也左氏曰召伯桓公康侯胡氏曰成公即位丧服已毕而不入见既更五服一朝之嵗矣而不如京师又未尝敌王所忾而有功也何为来赐命乎辠邦君不王天子僭赏也义又见庄元年荣叔锡桓公命
　　冬十月癸卯杞叔姬卒
　　啖氏曰叔姬虽出犹书卒为丧归杞故也愚谓又为明年二月伯姬归宋起文也
　　晋侯使士燮来聘
　　左氏曰晋士燮来聘言伐郯也以其事呉故公赂之请缓师文子不可曰君命无贰失信不立礼无加货事无二成君后诸侯是寡君不得事君也燮将复之季孙惧使宣伯帅师防伐郯义见隐七年齐来聘
　　叔孙侨如防晋士燮齐人邾人伐郯
　　薛氏曰呉伐郯而不能救服呉则伐之诸侯无所措手足矣康侯胡氏曰晋之为盟主可见矣鲁既知其不可而不敢违其不能立亦可知矣义又见隐二年郑伐卫
　　卫人来媵
　　孙氏曰媵伯姬也唯王后三国媵此年卫人来媵九年晋人来媵十年齐人来媵康侯胡氏曰媵者何诸侯有三归嫡夫人行则侄娣从二国来媵亦以侄娣从凡一娶九女所以广继嗣三国来媵非礼也夫以礼制欲则治以欲败礼则乱而诸侯一娶十有二女备书三国以明逾制为后戒也
　　九年春王正月杞伯来逆叔姬之丧以归
　　谷梁曰夫无逆出妻之丧而为之也陆氏曰礼有妇既练而反未练而出然则出妇有反归之礼但女嫁未三月而死犹于女氏之党今叔姬生未反于杞而死反故曰非礼也○李氏曰礼妇人未庙见则归葬于女之党以未成妇于其祖者不可以祔其姑也叔姬既絶矣生不奉其祭祀死岂可成妇于祖宗乎是则鲁不应使之也杞不应逆之也鲁之不正均也
　　公防晋侯齐侯宋公卫侯郑伯曹伯莒子杞伯同盟于蒲
　　蒲见桓三年左氏曰为归汶阳之田故诸侯贰于晋晋人惧防于蒲以寻马陵之盟季文子谓范文子曰徳则不竞寻盟何为范文子曰勤以抚之寛以待之坚强以御之明神以要之柔服而伐贰徳之次也义见庄十六年○贯道王氏曰甚哉晋之无防也盟而可保诸侯虫牢足矣何必马陵马陵足矣何必于蒲徳不足以怀威不足以震惟恃区区歃血之信以为固人心其可厚诬邪盟之相要不足信久矣五年之中凡三为同不即人心甚矣张氏曰自此郑鲁皆有叛晋之心执郑盟鲁纷纷甚矣治人不治反其智同盟岂所以一诸侯哉
　　公至自防
　　义见桓二年公至自唐
　　二月伯姬归于宋
　　书此为行父致女三国来媵起文又见伯姬有杞叔姬之服而嫁也
　　夏季孙行父如宋致女
　　刘氏曰致之者成之也何氏曰古者妇人三月而庙见祭于祢成妇之义也父母使人操礼致之孙氏曰使卿非礼也
　　晋人来媵
　　义见卫人来媵
　　秋七月丙子齐侯无野卒
　　义见隐三年宋公卒
　　晋人执郑伯晋栾书帅师伐郑
　　左氏曰楚人以重赂求郑郑伯防楚公子成于邓秋郑伯如晋晋人讨其贰于楚也执诸铜鞮栾书伐郑贯道王氏曰既执其君又伐其国甚矣义又见隐二年郑伐衞此则执诸侯以伐诸侯矣○许氏曰使晋能制楚不致危郑讨郑可也今楚溃莒入郓晋不能救而禁郑之贰于楚春秋之义自反以尽其道而后责人矣高氏曰自邲之战郑之从楚者十年其后晋侯数伐郑更虫牢马陵之防然后郑伯受盟及蒲之防所以寻前日之盟也而晋人乃执辱郑伯又使栾书伐之明年又使衞侵又防诸侯伐郑方是时楚适备呉未暇争郑故郑之在晋者亦五年及楚一求成于郑而郑伯甘心于楚者盖追怒晋之不徳弗恤小国之难而轻辱其君故与楚伐许侵宋同挠中国凡二十年间诸侯之师侵伐防盟曽无虚嵗是祸也实晋有以启之盖以不信蒲之盟故尔
　　冬十有一月葬齐顷公【顷音倾】
　　义见隐三年葬宋穆公
　　楚公子婴齐帅师伐莒庚申莒溃楚人入郓【公羊作运】刘氏曰郓莒之附庸也任氏曰东郓也杜氏曰城阳姑幕县南有贠亭即郓也张氏曰郓州须城县黄氏曰莒今宻州在呉鲁之东楚越呉鲁而伐之国小而溃楚又乗胜入郓左氏曰晋侯使申公巫臣如呉假道于莒与渠丘公立于池上曰城已恶莒子曰僻陋在夷其孰以我为虞对曰夫狡焉思啓封疆以利社稷者何国蔑有唯然故多大国矣唯或思或纵也勇夫重闭况国乎九年十一月楚伐莒围渠丘渠丘城恶众溃奔莒戊申楚入于渠丘莒人囚楚公子平楚人曰勿杀吾归而俘莒人杀之楚师围莒莒城亦恶庚申莒溃楚遂入郓莒无备故也未详信否愚案公子婴齐专兵伐莒莒既溃又入郓其辠大矣然莒能治其国家使民效死勿去则莒虽小犹未至于溃也楚一加兵而即溃则莒之为国亦可知矣若郓之小其能支乎义又见庄十年荆败蔡师
　　秦人白狄伐晋
　　左氏曰诸侯贰故也康侯胡氏曰经所谨者中外之辨也晋尝与白狄伐秦秦亦与白狄伐晋族类不复分矣武王伐商庸蜀防卢彭濮皆与焉岂亦不谨乎除天下之残贼而出民于水火之中虽殊方絶域以义驱之可也中国友邦自相侵伐已为不义又与非我疏戚者共焉不亦甚乎晋杀其世臣而诸侯皆贰秦狄交伐比事以观可谓深切着明矣义又见隐七年伐凡伯
　　郑人围许
　　左氏曰郑人围许示晋不急君也是则公孙申谋之曰我出师以围许为将改立君者而纾晋使晋必归君未详信否张氏曰君在外而兴师以复怨大臣之辠也义又见隐二年郑伐卫
　　城中城
　　中城叶氏曰内城也杜氏曰鲁邑也在东海廪丘县西南前说近是康侯胡氏曰经世安民视道之得失不倚城郭沟池以为固也城非春秋所贵而书城中城其为儆守益微矣王公设险以守其国非欤曰百雉之城七里之郭设险之大端也谨于礼以为国辨尊卑分贵贱明等威异物采凡所以杜絶陵僭限隔上下者乃体险之大用也独城郭沟池之足恃乎义又见隐七年城中丘












　　春秋本义卷十八
　　钦定四库全书
　　春秋本义卷十九　　　　元　程端学　撰
　　成公
　　十年春衞侯之弟黒背帅师侵郑
　　左氏曰卫子叔黒背侵郑晋命也未详信否康侯胡氏曰其曰弟者子叔黒背生公孙剽孙林父甯殖出卫侯衎而立剽亦以其父有宠爱之私故得立耳此与齐之夷仲年无异其为后戒可谓深切着明矣义又见庄十年公侵宋
　　夏四月五卜郊不从乃不郊
　　公羊曰其言乃不郊何不免牲故言乃不郊也陈岳氏曰不郊则是免牲也其文虽殊其防无异前说近是师氏曰卜至于五其渎甚矣皇天飨道果可以僭而徼其吉邪义见僖三十一年但彼加三望之失此加五卜之渎耳○案郊言三卜者一襄之七年是也四卜者二僖三十一年与襄之十一年是也五卜者一此是也
　　五月公防晋侯齐侯宋公卫侯曹伯伐郑
　　案二年之中执郑伯栾书伐郑衞黒背侵郑今复防五国伐郑不能服郑之心而以力焉冝其徒困生民也比事而观义自见矣义又见隐二年郑伐衞
　　齐人来媵
　　髙氏曰伯姬嫁已久而诸侯犹来媵之晋卫已备其数岂可复加乎义又见卫人来媵
　　丙午晋侯獳卒【獳乃侯切】
　　此为公如晋起文也
　　秋七月公如晋
　　孙氏曰奔丧也左氏曰公如晋晋人止公使送于是籴茷未反冬晋景公公送葬诸侯莫在鲁人辱之刘氏曰天子之丧动天下属诸侯诸侯之丧动通国属大夫大夫之丧动一国属修士士之丧动一乡属朋友庶人之丧动州里属党族公之行也非礼也以谓唯天子之事焉可也
　　冬十月【公羊无此盖阙文也】
　　十有一年春王三月公至自晋
　　左氏曰晋人以公为贰于楚故止公公请受盟而后使归愚谓公留晋九月始得归鲁正朔不视宗社不享民事不亲盖不能谨礼于其始故不免追悔于其终春秋书此为后世鉴义又见桓二年公至自唐
　　晋侯使郤犫来聘己丑及郤犫盟【犫尺由切公羊作州】晋侯厉公也杜氏曰郤犫郤克之从父兄弟愚谓晋厉在丧不使卿总已而称晋侯使郤犫斩然衰绖之中而以吉礼来聘见当时礼坏至此况大夫本受命来聘而遂专盟鲁不能以礼郤之而与之盟皆礼之坏者也义又见三年荀庚来聘○邦衡胡氏曰晋鲁受疑屡盟不已诚不足故也文宣以前大夫来聘未有盟者至此大夫专权虽奉命来聘而与我盟故荀庚来聘旣专盟于前郤犫来聘复专盟于后
　　夏季孙行父如晋
　　报郤犫之聘也义见隐七年齐来聘
　　秋叔孙侨如如齐
　　左氏曰宣伯聘于齐以修前好○髙氏曰自鞌之役而齐鲁絶交至是乃复通义见隐七年齐来聘
　　冬十月
　　十有二年春周公出奔晋
　　公羊曰周公者天子之三公也左氏曰周公恶惠襄之偪也且与伯与争政不胜怒而出及阳樊王使刘子复之盟于鄄而入三日复出奔晋愚谓周公为天子三公而出奔辠不待言矣然三公至于出奔周之无政亦可知也晋厉为诸侯且居丧次首受逋逃之臣晋之辠着矣○宋氏曰王臣出奔诸侯当执以归京师晋纳亡命而主逋逃无所畏避天子夷诸侯京师同列国也
　　夏公防晋侯卫侯于琐泽【琐公羊作沙】
　　陆氏曰琐泽郑地朴乡吕氏曰此防为伐秦尔义见隐九年防于防○髙氏曰晋厉之防实始乎此略诸国而致鲁卫则以见厉公之徳不能谨始诸侯多解体矣
　　秋晋人败狄于交刚
　　陆氏曰交刚郑地义见庄二十年齐伐戎
　　冬十月
　　十有三年春晋侯使郤锜来乞师【锜鱼倚切】
　　张氏曰自齐桓以来召兵侵伐虽不出于王命然戡乱讨辠为中国举犹足以令诸侯也今晋以私怨报秦则其义不足以令诸侯矣故惧其不从而卑词以乞之圣人直书以见其举事不公自贬伯体也○康侯胡氏曰晋若诛乱臣讨贼子请于天王以大义驱之谁不拱手以听命何至于乞哉
　　三月公如京师夏五月公自京师遂防晋侯齐侯宋公衞侯郑伯曹伯邾人滕人伐秦
　　孙氏曰公朝京师礼也因防诸侯伐秦过京师而朝非礼也周官六年五服一朝王乃时廵诸侯朝于方岳未有因诸侯伐国过京师朝王之事故书公如京师自京师遂防伐秦高氏曰诸侯擅兴兵报怨而兵过京师此其辠之大者○朴乡吕氏曰僖公朝王为防晋尔成公如京师为伐秦尔非其尊周之本心也僖公书曰公防诸侯盟于践土公朝于王所此书公如京师公自京师遂防诸侯伐秦可谓微而显矣康侯胡氏曰古者诸侯即位服丧毕则朝小聘大聘终则朝廵狩于方岳则朝此年书公如京师不成朝礼不敬莫大焉君臣之大伦至于此极于是天子当阳诸侯用命之义遂荡然无有存者故孔子惧作春秋以明君臣之义者至矣其义得行则臣必敬于君子必敬于父天理必存人欲必消大伦必正岂曰小补之哉
　　曹伯庐卒于师【庐陆徳明云左氏本亦作卢】
　　刘氏曰卒于师曰师卒于防曰防愚谓此记实事以起曹宣公之文无他义也义见隐三年宋公卒
　　秋七月公至自伐秦
　　髙氏曰以伐秦至着公此行实非朝也书曰尔其敬识百辟享亦识其有不享惟不役志于享凡民惟曰不享此春秋之意也义又见桓二年公至自唐
　　冬曹宣公
　　义见隠三年葬宋穆公
　　十有四年春王正月莒子朱卒
　　张氏曰莒子季佗也大意见隠七年滕侯卒
　　夏衞孙林父自晋归于卫
　　左氏曰衞侯如晋晋侯强见孙林父焉定公不可夏卫侯既归晋侯使郤犫送孙林父而见之卫侯欲辞定姜曰不可是先君宗卿之嗣也大国又以为请不许将亡虽恶之不犹愈于亡乎君其忍之安民而宥宗卿不亦可乎衞侯见而复之贯道王氏曰卫定恶林父知所恶矣晋为盟主不去其恶而封殖之书曰自晋晋奉之也卫元咺以臣抗君皆晋为之也今林父复自晋归衞不得君其君臣其臣矣许氏曰人臣不唯义之即安而介恃大国使之反已此能为逐君之恶者也唯其辨之不早是以卫献至于出奔祸兆此矣愚谓林父之辠着矣晋厉之恶显矣卫定不能辞以大义而受之其不能君亦可知矣义又见僖二十八年元咺归卫○张氏曰非特衞之不早辨晋之政在大夫亦自此矣
　　秋叔孙侨如如齐逆女
　　髙氏曰公即位十有四年矣国家无事迄今方娶又使同姓之卿逆之故书以为戒义又见宣元年公子遂逆女但彼则弑逆之贼与丧娶耳
　　郑公子喜帅师伐许
　　左氏曰公子喜子罕也郑至此四伐许辠自见矣义又见隠二年郑伐衞○髙氏曰此着许之所以迁也许氏曰郑逼许楚困郑以国大小力强弱更相吞噬夷夏一道而人理尽矣
　　九月侨如以夫人妇姜氏至自齐
　　刘氏曰侨如不氏一事而再见者卒名也石氏曰称妇宣公夫人穆姜尚存故也见僖二十五年义见宣元年遂以妇姜至自齐此称氏者或传写之误无他义也
　　冬十月庚寅卫侯臧卒
　　义见隠三年宋公卒此又为次年衞侯居丧出盟起文也
　　秦伯卒
　　秦伯桓公也不名阙之义见文十八年秦伯防卒
　　十有五年春王二月卫定公
　　义见隐三年宋穆公
　　三月乙巳仲婴齐卒
　　仲婴齐杜氏曰襄仲子公孙归父弟宣十八年逐东门氏既而又使婴齐绍其后曰仲氏刘曰仲遂受赐为仲氏故其子孙称仲氏贯道王氏曰公子遂卒称仲遂是生而赐氏矣故婴齐卒亦以仲用见乱臣如遂虽已逐之而亦得以世卿也大意又见隠元年益师卒○孙氏曰仲婴齐归父之子孙以王父字为氏公之子曰公子公子之子曰公孙公孙之子以王父字为氏也未详是否
　　癸丑公防晋侯卫侯郑伯曹伯宋世子成齐国佐邾人同盟于戚晋侯执曹伯归于京师
　　髙氏曰欲讨曹伯勿与之盟可也假他事相防而与之盟既盟而执之非也而卫侯居丧出盟则覩文可见同盟义见庄十六年执曹伯义见僖二十八年晋执衞侯又为十六年曹伯归自京师起文而曹伯之有辠无辠则不可知也事见辨疑或问
　　公至自防
　　义见桓二年公至自唐
　　夏六月宋公固卒
　　义见隐三年宋公卒
　　楚子伐郑
　　义见庄十年荆败蔡师○木讷赵氏曰前年郑公子喜无故伐许许楚之与也郑昔尝伐许而楚不问以郑亦在楚耳今郑从晋而伐楚之与国楚能不恶郑乎故楚子伐郑为许也郑有以招之也
　　秋八月庚辰葬宋共公
　　髙氏曰三月遽葬乱也义又见隠三年宋穆公
　　宋华元出奔晋宋华元自晋归于宋宋杀其大夫山宋鱼石出奔楚
　　左氏曰荡子山也髙氏曰先书华元自晋归于宋而继书杀山则知其为华元杀之矣愚案左氏所载与经不合今据经求义一时之事而四称宋者各为一事各为一义也统而论之卿大夫不以道事君君死而争权故华元倚晋而杀山而鱼石者山之党故出奔强者胜而弱者死且奔耳分而论之华元擅一国之权用事既乆不能同寅协恭以济公室君死而至于出奔复倚晋以杀山再持国柄其恶着矣山为大夫而至于见杀亦不足论鱼石奔楚复倚楚而据邑以叛辠之尤大者也是皆政在大夫之弊其所由来渐矣然共公之为国从可知也
　　冬十有一月叔孙侨如防晋士燮齐高无咎宋华元卫孙林父郑公子防邾人防呉于钟离【燮息协切防音秋】上书防者鲁防外大夫也下书防吴于钟离者诸侯之大夫往与呉防也无他义也杜氏曰钟离淮南县张氏曰濠州城下县故钟离国嬴姓后为楚边邑左氏曰始通呉也程子曰呉益强大求防诸侯诸大夫往而从之书之以见诸侯之无以自立也时中国病楚故与呉亲许氏曰防列书卿始此君道微而臣行彰义又见隐二年公防戎于潜此则大夫防吴又甚矣○常山刘氏曰此年防呉于钟离襄五年防呉于善道又为防于戚十年防呉于柤十四年防呉于向五书防呉者春秋辠诸侯而贱吴人也盖天子失政而诸侯乱中国无伯虽齐晋大国亦皆俛首以与吴楚防且呉之暴横凭陵上国尤非昔日比至哀十二年黄池之防书公防晋侯及呉子又非防钟离柤向之可拟也叶氏曰春秋齐晋而外莫大于呉楚小白一起而正之重耳继败城濮楚不得肆盖齐与晋犹有与之敌者也故申之防晋与鲁虽不能拒亦不复从成公之末呉骤强夫所恃以主盟者晋而已厉公之暴悼公之贤皆不能少振反率诸侯而从之一防而合七国再防而合十三国三防而合十二国我皆与之俱无不听于呉焉而其伐郯伐陈入州来无不如志及其久也破楚柏举而入楚败顿沈陈蔡之师杀二国君我遂舍中国而从之昭公不耻同姓而与之昏哀公始以叔还离防于柤已而身为鄫与橐臯之好其逼于强臣而有逊越之辱宜矣孙氏曰春秋于楚呉越书之有渐焉非进之也三国日强而天下无伯春秋所以伤中国之衰也
　　许迁于叶【舒涉切】
　　杜氏曰叶南阳叶县也张氏曰即汝州叶县左氏曰许灵公畏偪于郑请迁于楚辛丑楚公子申迁许于叶杜氏曰许畏郑南依楚故以自迁为文皆未详信否髙氏曰许防弱之国邻于郑郑亟加兵自三年去疾伐许四年郑伯伐许九年郑人围许十四年公子喜伐许今遂迁焉畏郑而南依楚而郑人之辠着矣愚谓王纲之坏与许之不能治其国家亦可见矣○张氏曰许迁之以近楚中国盟主不能安小国而使之昵近楚人以求安春秋深以着小国之失所也
　　十有六年春王正月雨木冰【雨如字】
　　雨木冰者谷梁曰雨而木冰也范氏曰雨着木而成冰也朴乡吕氏曰上温下冷也愚案月令正月东风解冻蛰虫始振天气下降地气上腾天地和同草木萌动今雨着木而成冰则寒极矣在季冬犹为极备之凶况正月乎害物多矣隂盛伉阳臣强君弱之象着矣
　　夏四月辛未滕子卒
　　滕称子见桓二年不名阙文也大意见隐七年滕侯卒
　　郑公子喜帅师侵宋
　　左氏曰楚子自武城使公子成以汝隂之田求成于郑郑叛晋子驷从楚子盟于武城郑子罕伐宋宋将鉏乐惧败诸汋陂退舍于夫渠不儆郑人覆之败诸汋陵获将鉏乐惧未详信否贯道王氏曰宋于郑无恶也今郑一与楚为成首兴侵宋之师是自攻其类也义又见庄十年公侵宋○髙氏曰郑服中国五年矣至是始叛晋附楚加兵中国自是与楚同害中国诸侯之兵无复宁嵗矣
　　六月丙寅朔日有食之
　　义见隠三年
　　晋侯使栾黡来乞师【黡于斩切】
　　左氏曰晋侯将伐郑范文子曰若逞吾愿诸侯皆叛晋可以逞若唯郑叛晋国之忧可立俟也栾武子曰不可以当吾世而失诸侯必伐郑乃兴师郤犫如卫遂如齐皆乞师焉栾黡来乞师义见十三年郤锜乞师此比伐秦为有名耳○高氏曰郑之叛晋实晋有以致之以其失伯主之义不足令诸侯故也特使卿来乞师
　　甲午晦晋侯及楚子郑伯战于鄢陵楚子郑师败绩【鄢谒晩切又于建切】
　　杨氏曰上六月丙寅朔日食则此甲午晦是二十九日也髙氏曰晋将伐郑郑告于楚楚子遽引师而来于是晋不暇俟诸侯之兵先与之合战而大败之我既未致伐于彼彼志非来伐于我故直书战而已称晋之及晋为主也杜氏曰鄢陵郑地属颍川郡后汉郡国志颍川鄢陵晋败楚之地张氏曰即东京开封府鄢陵县谷梁曰楚不言师君重于师也莘老孙氏曰韩之战实获晋侯不言晋师之败君获则师败矣鄢陵之战楚师败绩而楚子伤焉不曰楚师君伤则师败也左氏曰戊寅晋师起郑人闻有晋师使告于楚姚句耳与往楚子救郑司马将中军令尹将左右尹子辛将右过申子反入见申叔时曰师其何如对曰徳刑详义礼信战之器也徳以施惠刑以正邪详以事神义以建利礼以顺时信以守物民生厚而徳正用利而事节时顺而物成上下和睦周旋不逆求无不具各知其极故诗曰立我烝民莫匪尔极是以神降之福时无灾害民生敦厐和同以听莫不尽力以从上命致死以补其阙此战之所由克也今楚内弃其民而外絶其好渎齐盟而食话言奸时以动而疲民以逞民不知信进退辠也人恤所底其谁致死子其勉之吾不复见子矣姚句耳先归子驷问焉对曰其行速过险而不整速则失志不整丧列志失列丧将何以战楚惧不可用也五月晋师济河闻楚师将至范文子欲返曰我伪逃楚可以纾忧夫合诸侯非吾所能也以遗能者我若羣臣辑睦以事君多矣武子曰不可六月晋楚遇于鄢陵范文子不欲战郤至曰韩之战惠公不振旅箕之役先轸不反命邲之师荀伯不复从皆晋之耻也子亦见先君之事矣今我辟楚又益耻也文子曰吾先君之亟战也有故秦狄齐楚皆强不尽力子孙将弱今三强服矣敌楚而已唯圣人能内外无患自非圣人外宁必有内忧盍释楚以为外惧乎甲午晦楚晨压晋军而陈军吏患之范匄趋进曰塞井夷灶陈于军中而疏行首晋楚唯天所授何患焉文子执戈逐之曰国之存亡天也童子何知焉栾书曰楚师轻窕固垒而待之三日必退退而击之必获胜焉郤至曰楚有六间不可失也其二卿相恶王卒以旧郑陈而不整蛮军而不陈陈不违晦在陈而嚣合而加嚻各顾其后莫有鬭心旧不必良以犯天忌戒必克之伯州犁以公卒告王苗贲皇在晋侯之侧亦以王卒告皆曰国士在且厚不可当也苗贲皇言于晋侯曰楚之良在其中军王族而已请分良以击其左右而三军萃于王卒必大败之公筮之史曰吉其卦遇复曰南国防射其元王中厥目国防王伤不败何待公从之步毅御晋厉公栾鍼为右彭名御楚共王潘党为右石首御郑成公唐苟为右栾范以其族夹公行癸巳潘尫之党与养由基蹲甲而射之彻七札焉以示王曰君有二臣如此何忧于战王怒曰大辱国诘朝尔死艺及战吕锜射共王中目王召养由基与之两矢使射吕锜中项伏弢以一矢复命楚师薄于险叔山冉谓养由基曰虽君有命为国故子必射乃射再发尽殪叔山冉搏人以投中车折轼晋师乃止囚楚公子茷子重复鼓旦而战见星未巳子反命军吏察夷伤补卒乗缮甲兵展车马鸡鸣而食唯命是听晋人患之苗贲皇徇曰搜乗补卒秣马利兵修陈固列蓐食申祷明日复战乃逸楚囚王闻之召子反谋谷阳竖献饮于子反子反醉而不能见王曰天败楚也夫余不可以待乃宵遁晋入楚军三日谷范文子立于戎马之前曰君幼诸臣不佞何以及此君其戒之周书曰惟命不于常有徳之谓愚谓楚子黩武取败不足责也郑伯背晋即楚以致丧师耻辱甚矣义又见僖二十八年战于城濮○戴氏曰鄢陵之战与城濮同然厉公所以异于文公者一胜之后无以居之观沙随之不见公行父之见执厉公之志骄矣
　　楚杀其大夫公子侧
　　侧子反也左氏曰楚师还及瑕王使谓子反曰先大夫之覆师徒者君不在子无以为过不谷之辠也子反再拜稽首曰君赐臣死死且不朽臣之卒实奔臣之辠也子重使谓子反曰初陨师徒者而亦闻之矣盍图之对曰虽微先大夫有之大夫命侧侧敢不义侧亡君师敢忘其死王使止之弗及而卒义见庄二十六年曹杀大夫
　　秋公防晋侯齐侯卫侯宋华元邾人于沙随不见公杜氏曰沙随宋地梁国宁陵县北有沙随亭张氏曰宁陵宋熈宁间拨属拱州左氏曰战之日齐国佐髙无咎至于师卫侯出于卫公出于坏隤宣伯通于穆姜欲去季孟而取其室将行穆姜送公而使逐二子公以晋难告曰请反而听命姜怒公子偃公子鉏趋过指之曰女不可是皆君也公待于坏隤申宫儆备设守而后行是以后使孟献子守于公宫秋防于沙随谋伐郑也宣伯使告郤犫曰鲁侯待于坏隤以待胜者郤犫将新军且为公族大夫以主东诸侯取货于宣伯而诉公于晋侯晋侯不见公谷梁曰不见公者可以见也可以见而不见讥在诸侵也程子曰晋侯怒公之后期故不见公君子正已而无恤乎人鲁之后期国难故也晋不见为非矣彼曲我直不足为耻也愚谓晋厉胜楚而骄于此可见矣然孔子有曰能治其国家谁敢侮之不见公虽诸侯之辠而成公之为君又可知矣
　　公至自防
　　义见桓二年公至自唐
　　公防尹子晋侯齐国佐邾人伐郑
　　杜氏曰尹子王卿士子爵左氏曰尹武公君举陈氏曰防伐未有书王人者此其书尹子何初以王卿士与伐也春秋不以诸侯用王师于是厉公恣矣髙氏曰楚郑既败而郑犹不服见晋政之斁久矣愚谓郑之坚于背晋而即楚辠亦不可掩也○常山刘氏曰尹子单子与诸侯伐郑正乎曰不正也然是时楚人方强郑附于楚晋假天子之命致王卿士以伐之所谓彼善于此则有之矣
　　曹伯归自京师
　　曹伯不名阙文也黄氏曰突忽争立故出入必书名以为别曹成之位已定三年不待书名为别耳未详是否愚谓使曹伯有辠天王治之易其位可也如其无辠正晋侯之非即归之可也今执之二年是非不辨无故使归则是其执其归因晋侯之喜怒而姑假手于天王天王亦唯晋命是听而刑赏不由于已不惟礼乐征伐自诸侯出又见晋侯得使天王也王纲倒置莫甚于此
　　九月晋人执季孙行父舍之于苕丘【舍旧音去声今当作上声苕公羊作招】
　　叶氏曰舍之犹言释之也左氏曰宣伯使告郤犫曰鲁之有季孟犹晋之有栾范也政令于是乎成今其谋曰晋政多门不可从也宁事齐楚有亡而已蔑从晋矣若欲得志于鲁请止行父而杀之我毙蔑也而事晋蔑有贰矣鲁不贰小国必睦不然归必叛矣九月晋人执季文子于苕丘公还待于郓使子叔声伯请季孙于晋郤犫曰茍去仲孙蔑而止季孙行父吾与子国亲于公室对曰侨如之情子必闻之矣若去蔑与行父是大弃鲁国而辠寡君也若犹不弃而惠徼周公之福使寡君得事晋君则夫二人者鲁国社稷之臣也若朝亡之鲁必夕亡以鲁之宻迩仇雠亡而为雠治之何及郤犫曰吾为子请邑对曰婴齐鲁之常也敢介大国以求厚焉承寡君之命以请若得所请吾子之赐多矣又何求范文子谓栾武子曰季孙于鲁相二君矣妾不衣帛马不食粟可不谓忠乎信谗慝而弃忠良若诸侯何子叔婴齐奉君命无私谋国家不贰图其身不忘其君若虚其请是弃善人也子其图之乃许鲁平赦季孙孙氏曰沙随之防晋侯既不见公今又执季孙行父晋再辱鲁其恶可知也愚谓沙随之防晋侯不见公既辱其君矣今成公防晋侯伐郑又无故而执鲁卿且无故而舍之轻躁纵恣如此何以服诸侯之心哉然成公不能辨之于早至再辱国后世人君举动可以鉴此矣义又见庄十七年齐执郑詹○叶氏曰传见行父以九月执十二月方盟意此三月之间犹未得释故以舍之为处之云尔不知侨如在鲁十月已奔齐若非知晋悟侨如之谮而释行父则何由遽奔若晋人执叔孙婼传言乃馆诸箕此乃传所谓舎者而经自不书矣愚案叶氏之说是也与刘氏陈岳氏同然左氏载执行父事首尾颇悉独舍之一义少误耳故録左氏传而附见叶氏之说云
　　冬十月乙亥叔孙侨如出奔齐
　　贯道王氏曰侨如挟君母之宠既辱其君又辱正卿鲁有政皆僇余也晋从鲁请而赦行父侨如知其谋不遂故不敢容而奔齐受乱人齐亦辠也愚谓侨如造衅成公不明之所致也以侨如之恶鲁不即诛于不见公之时至再辱国又不能诛而纵之奔鲁国无政可知也世卿之祸一至于此后世可以鉴此矣义又见僖二十八年元咺奔晋
　　十有二月乙丑季孙行父及晋郤犫盟于扈【犫公羊作州】晋执季孙既舍之而惧其贰也盟以结之执之舍之盟之晋之举动可知矣大夫自为盟晋鲁之政又可知矣
　　公至自防
　　逾时也叶氏曰此伐郑也何以言公至自防防而后伐以防告也凡因伐而防伐在防前则致伐防而谋伐伐在防后则致防以所告者书也义见桓二年公至自唐
　　乙酉刺公子偃
　　刺见僖二十八年左氏曰季孙及郤犫盟于扈归刺公子偃召叔孙豹于齐而立之义见庄二十六年曹杀大夫○贯道王氏曰偃与鉏公之庶弟也皆穆姜所指以代公者也独刺偃刑之颇也侨如乱国容其奔乃以嫌而杀偃毋亦吐刚而茹柔乎愚谓鲁杀偃又伤骨肉之恩不特专杀大夫之辠矣但左氏所载未可尽信耳
　　十有七年春卫北宫括帅师侵郑【括公羊作结误】髙氏曰卫侵郑晋命也义又见庄十年公侵宋
　　夏公防尹子单子晋侯齐侯宋公卫侯曹伯邾人伐郑叶氏曰单子王之中大夫左氏曰郑太子髠顽侯獳为质于楚楚公子成公子寅戌郑公防尹武公单襄公及诸侯伐郑自戏童至于曲洧楚子重救郑师于首止诸侯还未详信否叶氏曰王大夫前未有二人临诸侯者此何以言尹子单子郑恃楚而不服晋复请于王而益之也王命而行使方伯可矣虽益何补晋为伯主不能服郑而假王人以临诸侯不能使郑服而益大夫交失也义又见十六年
　　六月乙酉同盟于柯陵
　　杜氏曰柯陵郑西地左氏曰同盟于柯陵寻戚之盟也陆氏曰不重言诸侯见尹子单子与盟苏氏曰齐晋之盛天子之大夫防而不盟犹尊周也柯陵之防尹子单子始与诸侯之盟自是习以为常非礼也义又见庄十六年○张氏曰晋厉公愤郑之不服而假同盟之礼以约束诸侯然不知其无益于郑之叛而自取盟王官之辠
　　秋公至自防
　　伐而致防与十六年同义见桓二年公至自唐
　　齐髙无咎出奔莒
　　左氏曰齐庆克通于声孟子与妇人蒙衣乗辇而入于闳鲍牵见之以告国武子武子召庆克而谓之庆克久不出而告夫人曰国子谪我夫人怒国子相灵公以防髙鲍处守及还将至闭门而索客孟子诉之曰髙鲍将不纳君而立公子角国子知之刖鲍牵而逐髙无咎无咎奔莒髙弱以卢叛未详信否义见僖二十八年元咺奔晋
　　九月辛丑用郊
　　公谷曰用者不宜用也指掌碎玉曰犹用币于社因史之文也愚谓鲁郊已非礼况不时乎是非礼之中又非礼也○髙氏曰鲁自每嵗僭郊之后春秋不书其书之者或因卜不从或因牛伤死有变则书耳今无他变故而书之者以其自出已意非时之郊而不之卜不宜用而用之是无天也其不宜用未有甚于此者故书
　　晋侯使荀防来乞师【防公羊作婴】
　　义见十六年栾黡乞师○师氏曰请王命以讨有辠宜纠合诸侯以尊王命奉辞以往无敢或后可也乃使大夫乞师于鲁邪以盟主而乞师已为卑辱况以王之卿士主兵乃言乞师其卑王室以误宠诸侯也甚矣夫欲仗天子威以讨叛伐贰乃先为此卑辱欲郑畏威得乎
　　冬公防单子晋侯宋公衞侯曹伯齐人邾人伐郑孙氏曰郑与楚比周晋侯再假王命三合诸侯伐之不能服中国不振可知也义又见十六年○愚案诸侯以王命伐背华之郑其名正其事顺名正事顺常事也春秋冝不书而亦书焉者晋厉假之也天理人欲同行而异情厉公之举挟天子以令诸侯者也古者诸侯有辠大国讨之不服则方伯讨之又不服则天子亲讨之晋厉既非方伯又非真为天子讨有辠者不过假伐郑以行吾伯及其不服然后搂天子之卿以伐之其名似正其事似顺而其情则不然也桓文之事皆然而晋厉独无功者何也信义不行于诸侯诸侯解体民心不附故桓文得以济其欲而晋厉卒劳百姓无桓文之功而有桓文之辠为人君者可以鉴此矣
　　十有一月公至自伐郑
　　前以防致此以伐郑致者叶氏以为因伐而防出以伐告归亦以伐告也义见桓二年公至自唐
　　壬申公孙婴齐卒于貍脤【貍力之切脤市轸切公羊作轸谷梁作蜃】
　　李氏曰下有十二月丁巳朔则知此壬申在十月十六也经误愚谓或书丁巳者误也杜氏曰貍脤地阙苏氏曰婴齐从于伐郑还而道卒大夫卒不地其地在外也窃谓此亦讥世卿耳
　　十有二月丁巳朔日有食之
　　义见隐三年
　　邾子貜且卒【且子余切】
　　此为十八年邾子同盟于虚朾起文也大意又见隐七年滕侯卒
　　晋杀其大夫郤锜郤犫郤至【犫公羊作州】
　　左氏曰晋厉公多外嬖反自鄢陵欲尽去羣大夫而立其左右胥童以胥克之废也怨郤氏而嬖于厉公郤锜夺夷阳五田五亦嬖于厉公郤犫与长鱼矫争田执而梏之与其父母妻子同一辕既矫亦嬖于厉公栾书怨郤至以其不从已而败楚师也欲废之使楚公子茷告公曰此战也郤至实召寡君以东师之未至也与军帅之不具也曰此必败吾因奉孙周以事君公告栾书书曰其有焉不然岂其死之不恤而受敌使乎君盍尝使诸周而察之郤至聘于周栾书使孙周见公使觇之信遂怨郤至厉公田与妇人先杀而饮酒后使大夫杀郤至奉豕寺人孟张夺之郤至射而杀之公曰季子欺余厉公将作难胥童曰必先三郤族大多怨去大族不偪敌多怨有庸公曰然郤氏闻之郤锜欲攻公曰虽死君必危郤至曰人所以立信知勇也信不叛君知不害民勇不作乱失兹三者其谁与我死而多怨将安用之君实有臣而杀之其谓君何我之有辠吾死后矣若杀不辜将失其民欲安得乎待命而已受君之禄是以聚党有党而争命辠孰大焉壬午胥童夷阳五帅甲八百将攻郤氏长鱼矫请无用众公使清沸魋助之抽戈结衽而伪讼者三郤将谋于榭矫以戈杀驹伯苦成叔于其位温季曰逃威也遂趋矫及诸其车以戈杀之皆尸诸朝胥童以甲劫栾书中行偃于朝矫曰不杀二子忧必及君公曰一朝而尸三卿余不忍益也对曰人将忍君臣闻乱在外为奸在内为轨御奸以徳御轨以刑不施而杀不可谓徳臣偪而不讨不可谓刑徳刑不立奸轨并至臣请行遂出奔狄公使辞于二子曰寡人有讨于郤氏郤氏既伏其辜矣大夫无辱其复职位皆再拜稽首曰君讨有辠而免臣于死君之惠也二臣虽死敢忘君徳乃皆归公使胥童为卿谷梁曰自祸于是起矣孙氏曰君之卿佐是谓股肱厉公不道一日而杀三卿此自祸之道也谁与处矣故列数之以着其恶明年弑州蒲义又见庄二十六年曹杀大夫○髙氏曰又见晋之用人不求贤徳唯取世族而已张氏曰或曰晋至此时六卿之势已成矣厉公之讨将以强公室也纵而不治则臣强君弱将若之何不知事有机括政有要领正君道以御其臣初不在多杀也宋太祖举五代总兵专国之强臣使之辞兵柄解重权于一夕指麾之间盖得其机据其要而彼之心恱诚服自不容已也何乃以多杀立威而求安乎春秋辠厉公之杀三卿而卒以自及其示后世御臣之法至矣
　　楚人灭舒庸
　　任氏曰舒庸东夷偃姓之国地谱庐州城下舒城左氏曰舒庸人以楚师之败也道呉人围巢伐驾围厘虺遂恃呉而不设备楚公子橐师袭舒庸灭之未详信否义见僖三年徐取舒
　　十有八年春王正月晋杀其大夫胥童
　　髙氏曰胥童胥甲之孙胥克之子义见庄二十六年曹杀大夫
　　庚申晋弑其君州蒲【高氏曰汉应劭作旧君讳议周穆王名蒲晋厉名州蒲又有子孙蒲是同名不讳然则州蒲乃蒲字之误也未详是否】
　　不言弑君之贼见文十八年存耕赵氏曰晋厉本无大恶徒以志骄意盈遂至君臣疑间以及此祸愚谓厉公合诸侯攘强暴未为无功也败狄伐秦鄢陵得志骄侈既生杀戮近臣遂不得其死夫不矜不伐刚之则也有天下者可以鉴此矣义又见隐四年衞州吁事○张氏问胡氏传栾书弑晋厉公事若许栾书之弑何也朱子曰旧亦尝疑之愚谓晋字下有弑君贼名而阙之耳不然则左氏不可信也厉公之过特在战胜而骄遽杀四大夫耳非若陈灵晋灵不仁之甚也陈灵见弑犹书夏徴舒晋灵见弑犹书赵盾岂有栾书中行偃弑君而春秋反匿其名而为众弑之辞哉父虽不慈子不可以不孝君虽不仁臣不可以不忠若栾书中行偃弑其君而与之不可以训
　　齐杀其大夫国佐
　　义见庄二十六年曹杀大夫○吕氏曰属辞比事春秋敎也比其事则时可知十七年晋杀三郤十八年杀胥童而晋弑其君齐杀其大夫国佐两月之间诸国君臣上下相残杀如此则仁义不施而礼乐絶灭之效也后之君臣欲思患预防者覩此亦可以少戒矣
　　公如晋
　　左氏曰晋悼公即位公如晋朝嗣君也贯道王氏曰朝嗣君事天子之礼也义又见僖十年公如齐
　　夏楚子郑伯伐宋宋鱼石复入于彭城
　　杜氏曰彭城宋邑即彭城县张氏曰即徐州彭城县左氏曰宋人患之西鉏吾曰何也若楚人与吾同恶以徳于我吾固事之不敢贰矣大国无厌鄙我犹憾不然而收吾憎使賛其政以间吾衅亦吾患也今将崇诸侯之奸而披其地以塞夷庚逞奸而携服毒诸侯而惧呉晋吾庸多矣非吾忧也且事晋何为晋必恤之贯道王氏曰鱼石奔楚故楚纳之伐宋纳鱼石也不言自楚伐重于有奉也郑亦同伐郑恶甚矣彭城宋之要邑也伐彭城而纳鱼石楚欲以絶呉晋往来之道也愚谓又为襄元年诸侯之大夫围宋彭城起文○苏氏曰公孙宁仪行父言纳而鱼石不言纳鱼石之书复入而先言楚郑之伐已着其纳乱臣也故不言自楚而书复入然不言叛者复入而将以乱国非直叛君而已故鱼石栾盈之辠重于赵鞅宋辰也朴乡吕氏曰纳公孙宁仪行父于陈则纳之者楚子尔非公孙宁仪行父之能为也今曰宋鱼石复入于彭城则纳之者虽楚子而复入则鱼石也其诸晋栾盈之俦乎
　　公至自晋
　　义见桓二年公至自唐
　　晋侯使士匄来聘
　　晋侯悼公也诸侯为之后者为之服则悼公之于厉公子也悼公之入不先讨贼又居丧次未朝天子而先聘鲁失礼甚矣以悼公之贤而为此其亦年之幼而狃于习俗之陋欤原其心急于求诸侯以图伯也五伯为三王之辠人急功利故也
　　秋杞伯来朝八月邾子来朝
　　杞伯杞桓公左氏曰邾宣公来朝即位而来见也义见隐十一年滕薛来朝
　　筑鹿囿【音又】
　　鹿囿囿名公羊曰何以书讥有囿矣又为也叶氏曰又以八月役民也○许氏曰大夫擅国威福日去而公务自虞于鸟兽草木是谓豫在上何可长也髙氏曰前此未有书筑囿者自此之后昭九年筑郎囿定十三年筑蛇渊囿人君之示子孙可不戒哉
　　己丑公薨于路寝
　　义见庄公薨
　　冬楚人郑人侵宋
　　楚郑既使鱼石据彭城于此又侵宋焉其志将以取宋也义见庄十年荆败蔡师
　　晋侯使士鲂来乞师【鲂音房公羊作彭】
　　士鲂晋大夫左氏曰晋士鲂来乞师季文子问师数于臧武仲对曰伐郑之役知伯实来下军之佐也今彘季亦佐下军如伐郑可也事大国无失班爵而加敬焉礼也从之义见十六年栾黡乞师
　　十二月仲孙蔑防晋侯宋公衞侯邾子齐崔杼同盟于虚朾【虚起居切朾他丁切】
　　髙氏曰襄公不防当丧故也杜氏曰虚朾地阙左氏曰孟献子防于虚朾谋救宋也宋人辞诸侯而请师以围彭城孟献子请于诸侯而先归防葬愚谓晋侯当丧而防盟诸侯盖当时之伯习若王者则行一不义虽得天下不为义又见庄十六年
　　丁未葬我君成公
　　义见葬桓公



　　春秋本义卷十九
<经部,春秋类,春秋本义>
　　钦定四库全书
　　春秋本义卷二十　　　　元　程端学　撰
　　襄公【名午成公子定姒所出贯道王氏曰成公庶子四嵗即位】
　　元年春王正月公即位
　　义见文公即位
　　仲孙蔑防晋栾黡宋华元衞甯殖曹人莒人邾人滕人薜人围宋彭城
　　曰宋彭城者鲁史之笔而孔子因之非孔子加宋字也夫彭城虽为鱼石所据亦宋之彭城耳木讷赵氏曰伐叛讨贼伯主事也悼公之兴首合诸侯之大夫为宋围彭城讨鱼石得其职矣冝列国和防愿奉其职也愚谓悼公此举其功过与召陵城濮之师同此又足以正君臣之义然诸侯不亲而大夫为之则大夫张矣
　　夏晋韩厥帅师伐郑仲孙蔑防齐崔杼曹人邾人杞人次于鄫【厥公羊作屈下同鄫公羊谷梁作合】
　　杜氏曰鄫郑地在陈留襄邑县东南戴氏曰韩厥身伐郑而诸侯不与焉亦见悼公图伯之初使大夫身亲其劳不敢勤诸侯之师也黄氏曰郑从楚者也晋既救宋矣故以次伐郑诸侯之师次于鄫为之援也康侯胡氏曰楚人释君而臣是助事已悖矣晋于是乎降彭城遂伐郑而诸侯次于鄫此皆放于义而行者也愚谓此伐功过亦与召陵城濮同义又见隠二年郑伐衞○木讷赵氏曰中国伐郑屡矣必连诸侯之师今悼公之图郑亦可谓有谋矣以韩厥独攻其前以五国之兵援其后楚兵不出则一韩厥足以敌郑而有余楚兵出则五国之师足以鬭楚而不慑此皆所以慎用诸侯而不忍轻鬭其民也
　　秋楚公子壬夫帅师侵宋
　　义见庄十年荆败蔡师○贯道王氏曰晋既降彭城矣遂问辠于郑师有名也楚失彭城欲救郑而不敢师以侵宋势穷也
　　九月辛酉天王崩
　　此为速葬及邾子来朝衞晋来聘及诸侯侵伐盟防等事起文也
　　邾子来朝
　　杜氏曰邾子宣公也愚案襄公在丧已不可朝况天子方崩乃不奔丧而遂朝鲁其辠着矣鲁亦不顾君父之丧而偃然受之其辠等也
　　冬卫侯使公孙剽来聘晋侯使荀防来聘
　　杜氏曰剽子叔黒背子髙氏曰二国来聘以公新即位故也凡聘必以礼乐相见公在丧中又遭天王之丧晋卫二国不废聘好则诸侯之辠大矣鲁亦岂可晏然受之乎愚谓二臣不能谏止而为之使是亦从君于昏者也义又见隐七年齐来聘○康侯胡氏曰滕定公薨世子定为三年之丧父兄百官皆不欲曰吾宗国鲁先君莫之行也丧纪益废民习于耳目而不察后世以日易月人子安而行之不知春秋之义无君臣之礼岂不惜哉
　　二年春王正月简王
　　髙氏曰五月而葬诸侯之礼也可以见同轨之不至矣
　　郑师伐宋
　　左氏曰楚令也许氏曰书伐宋者积郑之疚义又见隠二年郑伐卫○木讷赵氏曰郑成公固而不知机彼郑文郑襄不幸无伯主楚兵胁之姑从楚以纾国患而已成公之初坚附中华一折而从楚则至死不变晋厉败楚师三以诸侯伐郑郑可归矣反受役于楚以叛中国黄氏曰晋厉犹以力服之也今楚纳宋之叛臣悼公伐而取之义声震天下逆顺晓然矣尚为楚伐宋邪
　　夏五月庚寅夫人姜氏薨
　　髙氏曰此成公夫人也于襄公为母愚谓此为速葬与葬齐姜起文也义又见文十六年姜氏薨
　　六月庚辰郑伯睔卒【睔古囷切】
　　髙氏曰不书葬者以成公背中华故诸侯不防其也大意见隠七年滕侯卒
　　晋师宋师卫甯殖侵郑
　　杜氏曰宋虽非卿师重故序衞上愚谓当时亦以国之大小强弱为次也吕氏曰卫不称师将尊师少也苏氏曰郑虽以叛中国为辠而伐其丧非礼也愚谓此其为伯者师也但知乗机以求志不知伐丧之非礼若三王则行一不义而得天下弗为义又见庄十年公侵宋
　　秋七月仲孙蔑防晋荀防宋华元卫孙林父曹人邾人于戚
　　戚见文元年左氏曰郑成公疾子驷请息肩于晋公曰楚君以郑故亲集矢于其目非异人任寡人也若背之是弃力与言其谁昵我免寡人唯二三子郑伯睔卒于是子罕当国子驷为政子国为司马晋师侵郑诸大夫欲从晋子驷曰官命未改防于戚谋郑故也孟献子曰请城虎牢以偪郑知武子曰善鄫之防吾子闻崔子之言今不来矣滕薛小邾之不至皆齐故也寡君之忧不唯郑防将复于寡君而请于齐得请而告吾子之功也若不得请事将在齐吾子之请诸侯之福也岂唯寡君頼之木讷赵氏曰合六国之大夫而不加侵伐求所以服之之术而已晋所以皇皇然速于得郑者盖郑僖初立傥一为楚所羁则未可以文告致是机防之不容失者不然一嵗之间三合兵车何诸侯之不惮烦哉髙氏曰大夫而谋诸侯之事专恣可知矣又为下文起也愚谓伯者功过如此义又见隐九年防于防此则大夫自为防甚矣
　　己丑葬我小君齐姜
　　杜氏曰三月而葬速义又见文十七年葬声姜
　　叔孙豹如宋
　　豹得臣之次子也侨如之弟亦称穆子左氏曰穆叔聘于宋通嗣君也义见隠七年齐来聘此又见侨如得辠于鲁而复世卿也○木讷赵氏曰叔孙氏自公孙兹叔孙得臣再世为卿至叔孙侨如其横滋甚反谮成公及季孙行父于晋事败奔齐叔孙氏之党沮矣今襄公即位幼未能君盟防征伐专于仲孙蔑蔑者孟献子而季孙行父为正卿则耄矣故叔孙氏复出而任聘问之事
　　冬仲孙蔑防晋荀防齐崔杼宋华元衞孙林父曹人邾人滕人薛人小邾人于戚遂城虎牢
　　遂城虎牢者先防谋于戚而后城虎牢也张氏曰虎牢故东虢之邑郑灭虢为制邑秦汉为成臯东有泛水今孟州汜水县有故虎牢城吕氏曰城虎牢所以服郑而拒楚郑服则楚自逺荀防城之非取其地而有之也故不系之郑愚谓郑既灭虢而据虎牢则虎牢非郑封内之邑诸侯本城亡国之虎牢故不系之郑然此亦鲁史之文耳左氏曰冬复防于戚齐崔武子及滕薛小邾之大夫皆防知武子之言故也遂城虎牢郑人乃成木讷赵氏曰晋楚争郑五十年乍叛乍服唯强是从郑成一叛入楚而终身不复反以一郑不服天下诸侯为之不宁兵车之防无日而置今晋悼谋制郑之防而城虎牢虎牢岩险闻于天下楚郑倚之以抗中国今晋帅十国之大夫取而城之虎牢既非郑有郑何恃以抗中国哉故鸡泽之盟郑不伐而自至天下无兵者六年则城虎牢诚有功于天下也愚谓城虎牢而中国安晋悼之功也然非天子命又使大夫城之以逼郑之丧则过也此亦同于召陵城濮之功过矣
　　楚杀其大夫公子申
　　左氏曰楚公子申为右司马多受小国之赂以偪子重子辛楚人杀之许氏曰婴齐壬夫躬执楚政恶申之偪以政杀之皆未详信否义见庄二十六年曹杀大夫
　　三年春楚公子婴齐帅师伐呉
　　左氏曰楚子重伐呉为简之师克鸠兹至于衡山使邓廖帅组甲三百被练三千以侵呉呉人要而击之获邓廖其能免者组甲八十被练三百而已子重归旣饮至三日呉人伐楚取驾驾良邑也邓瘳亦楚之良也君子谓子重于是役也所获不如所亡楚人以是咎子重子重病之遂遇心疾而卒愚谓春秋为中国害莫大于呉楚此其相为盛衰之由亦见王政不纲而方国自相攻伐也义又见僖三年徐取舒
　　公如晋
　　左氏曰始朝也高氏曰童子侯不朝王盖不可接以成人之礼也岂可反朝同列乎义又见僖十年公如齐
　　夏四月壬戌公及晋侯盟于长樗
　　张氏曰长樗近晋之地髙氏曰凡盟者必为坛于国外故晋侯出其国都以与公盟左氏曰盟于长樗孟献子相公稽首知武子曰天子在而君辱稽首寡君惧矣孟献子曰以敝邑介在东表密迩仇雠寡君将君是望敢不稽首义见隐元年盟于蔑○贯道王氏曰襄公在幼安知朝晋之为礼其臣挟之以如晋欲媚事晋耳两君防盟少长不侔歃血诅神果由衷乎
　　公至自晋
　　盟于长樗而至自晋者盖公如晋则朝晋矣长樗之盟乃朝后之事故东莱吕氏曰本谋如晋而以如晋为重故不以长樗至义见桓二年公至自唐
　　六月公防单子晋侯宋公衞侯郑伯莒子邾子齐世子光己未同盟于鸡泽
　　单子下同列国盟盖袭柯陵之旧弊也杜氏曰鸡泽在广平曲梁县西南任氏曰地谱一名鸡丘张氏曰即洺州永平县左氏曰晋为郑服故且欲修呉好将合诸侯使士匄告于齐曰寡君使匄以嵗之不易与不虞之不戒寡君愿与一二兄弟相见以谋不协请君临之使匄乞盟齐侯欲勿许而难为不协乃盟于耏外六月公防单顷公及诸侯己未同盟于鸡泽晋侯使荀防逆呉子于淮上呉子不至康侯胡氏曰王臣将命必惇信明义而后可以表正乎天下诸侯守邦必尊主奉法而后可以保其社稷今王臣下与诸侯约誓诸侯亦敢上与王臣要言斯大乱之道也义又见庄十六年
　　陈侯使袁侨如防戊寅叔孙豹及诸侯之大夫及陈袁侨盟
　　书叔孙豹及之者自鲁言之也啖氏曰诸侯既盟而袁侨乃至故大夫别与之为盟也左氏曰楚子辛为令尹侵欲于小国陈成公使袁侨如防求成晋侯使和组父告于诸侯秋叔孙豹及诸侯之大夫及陈袁侨盟陈请服也君举陈氏曰以大夫盟袁侨晋侯不欲袁侨诎诸侯也虽然有诸侯在而大夫盟于是始晋悼公为之也诸侯在而大夫自为盟而后大夫专盟矣○康侯胡氏曰悼公盍亦増修徳政而谓袁侨曰诸侯之盟事毕矣而吾子始来若再刑牲歃血要质鬼神是渎之也且吾子以帝王之胄习于礼义害楚之政背夷即华此诸侯之愿寡君之欲也虽防盟誓天地鬼神实照临之其惟同心纠逖王慝厚礼遣之使往报焉足矣奚必汲汲使大夫盟哉孙氏曰诸侯盟大夫又盟是大夫强而诸侯始失政也故十六年溴梁之防戊寅大夫自盟政在大夫也孔子曰禄之去公室五世矣政逮于大夫四世矣非独鲁也滔滔者天下皆是也吕氏曰言君臣上下之失其所也
　　秋公至自防
　　义见桓二年公至自唐
　　冬晋荀防帅师伐许
　　左氏曰许灵公事楚不防于鸡泽冬知武子帅师伐许贯道王氏曰许自新城以来不与中国盟防四十余年困于郑而安于楚也荀防辅晋苟能存陈芘郑则许必慕徳而归之矣何为一狃于陈之如防而遽求多于许邪义又见隐二年郑伐卫
　　四年春王三月己酉陈侯午卒
　　义见隐三年宋公卒此又为陈人围顿起文也
　　夏叔孙豹如晋
　　左氏曰穆叔如晋报知武子之聘也义见隠七年齐来聘
　　秋七月戊子夫人弋氏薨【弋左氏谷梁作姒下同叶氏曰左氏谷梁不能辨二定乃以定姒之事言之遂误以弋氏为姒氏愚案此既称定姒不应哀公时复称定姒当以公羊为正】叶氏曰定弋襄公之妾母贯道王氏曰自成风以来鲁以庙祔二母为常矣鲁之宗庙不肃失礼不经甚矣义又见文四年风氏薨此又为公如晋起文也
　　葬陈成公
　　义见隐三年葬宋穆公○贯道王氏曰郑睔书卒不书葬以其从于楚而中国诸侯不防其也陈午卒而书葬以其从于中国而诸侯遣大夫防其葬也
　　八月辛亥葬我小君定弋【公羊作弋今从之】
　　髙氏曰死才三十二日遽以夫人之礼之又别为之諡时公方七嵗耳愚谓童子侯何知当国大臣之罪也义见文五年葬成风
　　冬公如晋
　　左氏曰公如晋听政义见僖十年公如齐
　　陈人围顿
　　左氏曰楚人使顿间陈而侵伐之故陈人围顿髙氏曰僖二十五年楚人围陈纳顿子于顿陈侯畏楚而不敢讨顿子恃楚而不事陈今陈复从中国而顿为楚间故围之皆未详信否愚谓陈侯居丧且方归中国不修徳敎民外御强楚而越丧兴师围楚之与国以致宼比事而观辠自见也义又见隠二年郑伐卫
　　五年春公至自晋
　　存耕赵氏曰居衰绖之中废朝正之礼也义又见桓二年公至自唐
　　夏郑伯使公子发来聘
　　左氏曰郑子国来聘通嗣君也义见桓三年齐来聘
　　叔孙豹鄫世子巫如晋【鄫谷梁作缯】
　　公羊曰此何以书为叔孙豹率而与之俱也莒将灭之故相与往殆乎晋也愚谓莒有灭鄫之势故鄫托鲁以依晋其秋鄫人遂防于戚此为莒灭鄫起文也
　　仲孙蔑卫孙林父防呉于善道【公羊谷梁作稻】
　　许氏曰凡序呉者防我也殊呉者往防之也又见成十五年善道范氏曰呉地左氏曰呉子使寿越如晋辞不防于鸡泽之故且请听诸侯之好晋人将谓之合诸侯使鲁衞先防呉且告防期故孟献子孙文子防呉于善道贯道王氏曰晋悼复伯挟中国之诸侯以制楚不患其力之不足也乃命鲁卫之大夫先防呉于善道又徧告于诸侯而防之是使中国胥为吴之从也夫楚则攘之呉则防之是犹外抗大盗而内延小窃也意者悼公患楚之方强急于攘之故不暇为吴虑欤孔子曰人无逺虑必有近忧悼公之防吴无逺虑矣义又见成十五年防呉于钟离○贯道王氏曰晋自景公始通吴然教之叛楚而未与之接也厉公钟离之防以六国之卿礼賔之则袭矣今悼公将欲防吴使鲁卫二卿先告防期不且变而加厉吴爲封豕长蛇以荐食上国悼唘之矣
　　秋大雩
　　左氏曰旱也义见桓五年
　　楚杀其大夫公子壬夫
　　左氏曰楚人讨陈叛故曰由令尹子辛实侵欲焉乃杀之未详信否义见庄二十六年曹杀大夫
　　公防晋侯宋公陈侯卫侯郑伯曹伯莒子邾子滕子薛伯齐世子光吴人鄫人于戚【鄫谷梁作缯】
　　呉称人防者也或曰呉楚大夫多称人鄫序吴下者鄫与吴皆子爵意伯主尊吴而忘其中外之别也戚见文元年左氏曰防呉且命戍陈也髙氏曰此吴人来防中国非若钟离善道相向皆中国往防呉也夫呉与楚类今中国诸侯屑与之防者为其能病楚也殊不知彼能病楚则亦能病中国矣此中国之误计也观呉自败楚之后伐齐伐鲁伐卫伐陈以至与晋争盟则其病中国可知矣义又见隠九年防于防及隠二年防戎于潜
　　公至自防
　　义见桓二年公至自唐
　　冬戍陈
　　啖氏曰戍者以兵守之也谷梁曰戍陈内辞也贯道王氏曰先书诸侯防于戚下又书诸侯救陈知诸侯之戍不疑也左氏曰楚子囊为令尹范宣子曰我丧陈矣楚人讨贰而立子囊必改行而疾讨陈陈近于楚民朝夕急能无往乎有陈非吾事也无之而后可冬诸侯戍陈张氏曰自桓文以来所以服陈者未闻以兵守之也晋为安陈之计如此何以能保陈乎愚谓于此见楚人之强中国之劳而不能支也○君举陈氏曰君子以悼公之伯业桓文之所不屑为也桓公不战而屈楚文公战而屈楚自悼公通吴以制楚矣防于戚于向于柤皆东境也而又戍陈以守之楚诚强而晋诚下防也
　　楚公子贞帅师伐陈
　　左氏曰子囊伐陈义见庄十年荆败蔡师
　　公防晋侯宋公卫侯郑伯曹伯齐世子光救陈【谷梁曹伯下有莒子邾子滕子薛伯八字】
　　左氏曰防于城棣以救之义见庄二十八年救郑
　　十有二月公至自救陈
　　以救陈出故以救陈至义见桓二年公至自唐
　　辛未季孙行父卒
　　讥世卿也大意又见隐元年益师卒
　　六年春王三月壬午杞伯姑容卒
　　左氏曰杞桓公卒义见隐三年宋公卒
　　夏宋华弱来奔【弱公羊作溺】
　　义见僖二十八年元咺奔晋
　　秋杞桓公
　　义见隠三年葬宋穆公
　　滕子来朝
　　左氏曰滕成公义见隠十一年滕薛来朝
　　莒人灭鄫
　　义见庄十年齐灭谭○案鄫惧莒而求庇于晋晋与之为戚之防矣坐视其灭而不问此伯业之所以卑也吕氏曰是时礼义衰絶灭国弑君皆目见之熟不为甚异故虽晋悼号为贤君亦莫能正也
　　冬叔孙豹如邾
　　左氏曰穆叔如邾聘且修平义见僖七年齐来聘
　　季孙宿如晋
　　宿行父之子武子也木讷赵氏曰宿父丧未期而执使命知世卿以固位而已襄公幼弱盖非公意宿自为之义又见隠七年齐来聘
　　十有二月齐侯灭莱
　　左氏曰二年春齐侯伐莱莱人使正舆子赂夙沙卫以索牛马皆百匹齐师乃还齐姜薨齐侯使诸姜妇来送葬召莱子莱子不防故晏弱城东阳以逼之六年齐侯灭莱莱恃谋也于郑子国之来聘也四月晏弱城东阳而遂围莱甲寅堙之环城传于堞及杞桓公卒之月乙未王湫帅师及正舆子棠人军齐师齐师大败之丁未入莱莱共公浮柔奔棠正舆子王湫奔莒莒人杀之四月陈无宇献莱宗器于襄宫晏弱围棠丙辰而灭之未详信否邦衡胡氏曰齐之谋莱久矣自宣七年公防齐侯伐莱至九年又伐之及是凡四十年乃灭莱则齐侯处心积虑岂不可甚辠欤义又见庄十年齐灭谭○公羊曰曷为不言莱君出奔国灭君死之正也
　　七年春郯子来朝
　　义见隠十一年滕薛来朝
　　夏四月三卜郊不从乃免牲
　　义见僖三十一年此但三卜少殊耳
　　小邾子来朝
　　左氏曰小邾穆公义见隠十一年滕薛来朝
　　城费
　　费张氏曰沂州费县左氏曰南遗为费宰叔仲昭伯为隧正欲善季氏而求媚于南遗谓遗请城费吾多与而役故季氏城费贯道王氏曰天子有分土无分民诸侯则无分土矣大夫食禄于其邑未有城而守者也故曰家不藏甲邑无百雉之城夫是以上下相保莫敢觊觎季孙固有无君之心而城费则鲁襄之失政可知矣邦衡胡氏曰春秋邑而城者多矣费为季氏邑则见季氏之强而设险以自固也其后南蒯以费叛而季孙帅师堕费则知邑不可以设险矣书者非但讥不时劳民而已盖为恃险者戒也义又见隐七年城中丘○存耕赵氏曰先是季友立僖公于是赐以汶阳之田及费季氏有费以来更三世传七十五年未尝欲城也行父死未毕丧而费城于夏四月非时非制始有以张公室之意也禄去公室自城费始康侯胡氏曰书城费乃履霜坚冰之戒用人不惟其贤惟其世岂不殆哉君举陈氏曰经至定十二年堕费盖始见于此
　　秋季孙宿如衞
　　存耕赵氏曰宿代父为政甫兹用事不俟免丧而如卫如晋殆无虚嵗何汲汲如此盖以缔私交而固其执政之柄义又见隠七年齐来聘
　　八月螽【公羊谷梁作】
　　义见桓五年
　　冬十月卫侯使孙林父来聘壬戌及孙林父盟
　　左氏曰卫孙文子来聘且拜武子之言而寻孙桓子之盟公登亦登叔孙穆子相趋进曰诸侯之防寡君未尝后卫君今吾子不后寡君寡君未知所过吾子其少安孙子无辞亦无悛容穆叔曰孙子必亡为臣而君过而不悛亡之本也义见成三年荀庚来聘
　　楚公子贞帅师围陈
　　邦衡胡氏曰前书伐陈未足以克陈也此书围陈则以兵合而守之书此以见楚之凭陵中国极矣屡书公子贞帅师亦见贞之专楚也义又见庄十年荆败蔡师
　　十有二月公防晋侯宋公陈侯衞侯曹伯莒子邾子于鄬【于轨切谷梁或作防】
　　左氏曰楚子囊围陈防于鄬以救之杜氏曰鄬郑地谋救陈陈侯逃归故不书救也愚谓书此以见晋之救陈而为陈侯逃归起文也
　　郑伯髠顽如防未见诸侯丙戌卒于鄵【七报切又采南切顽公羊谷梁作原鄵作操】
　　公羊曰鄵者何郑之邑也赵氏曰诸侯死书名此则为上文言郑伯如防下不可又言郑伯髠顽卒又不可上言郑伯如防下但言髠顽卒所以于如防时书名以便文也义见隐三年宋公卒
　　陈侯逃归
　　左氏曰陈人患楚庆虎庆寅谓楚人曰吾使公子黄往而执之楚人从之二庆告陈侯于防曰楚人执公子黄矣君若不来羣臣不忍社稷宗庙惧有二图陈侯逃归康侯胡氏曰上二年诸侯戍陈今楚来伐诸侯又救之亦既勤矣为陈侯计者下令国中大申儆备立太子以固守亲听命于诸侯谋御敌之防当是时晋君方明八卿和睦诸侯听命必能致力于陈矣不此之顾弃仪卫而逃归此匹夫之事耳夫义路也礼门也轻弃中国惟强者之惧是不能由是路出入是门其曰逃归可谓深切着明矣义又见僖五年郑伯逃归
　　八年春王正月公如晋
　　左氏曰公如晋朝且听朝聘之数义见僖十年公如齐○孙氏曰公前年防诸侯于鄬不至者公自鄬朝晋也未详信否
　　夏葬郑僖公
　　义见隐三年葬宋穆公
　　郑人侵蔡获蔡公子燮【息协切谷梁作湿】
　　左氏曰郑子国子耳侵蔡获司马公子燮郑人皆喜唯子产不顺曰小国无文徳而有武功祸莫大焉楚人来讨能无从乎从之晋师必至晋楚伐郑自今郑国不四五年弗得宁矣子国怒之曰尔何知国有大命而有正卿童子言焉将为戮矣愚谓郑伯居丧而遣兵侵蔡又获其大夫辠自着矣义又见僖元年获莒挐○黄氏曰僖公方葬郑乃侵楚之与国以挑衅此子产所以独忧而不旋踵致楚之师髙氏曰师未尝败绩而遽获其大夫有以见民不亲上而委之于敌矣
　　季孙宿防晋侯郑伯齐人宋人衞人邾人于邢丘任氏曰邢丘故邢国河内平臯县也邢自邢丘迁襄国又迁夷仪左氏曰防于邢丘以命朝聘之数使诸侯之大夫听命刘氏曰公在也曷为大夫防晋侯公反矣未至也公正月如晋反未至国令季孙宿复往防耳○孙氏曰邢丘之防公在晋也晋侯不与公防而与季孙宿防者襄公幼弱政在季氏故也晋为盟主弃其君而与其臣何以宗诸侯晋侯之恶亦可见矣前说近是义又见隐九年防于防
　　公至自晋
　　义见桓二年公至自唐
　　莒人伐我东鄙
　　左氏曰莒人伐我东鄙以疆鄫田未详信否义见隠二年郑人伐卫○张氏曰莒人灭鄫而鲁不问伯主不讨所以兴伐鲁之师也
　　秋九月大雩
　　左氏曰旱也义见桓五年
　　冬楚公子贞帅师伐郑
　　左氏曰楚子囊伐郑讨其侵蔡也子驷子国子耳欲从楚子孔子蟜子展欲待晋子驷曰周诗有之曰俟河之清人寿几何兆云询多职竞作罗谋之多族民之多违事滋无成民急矣姑从楚以纾吾民晋师至吾又从之敬恭币帛以待来者小国之道也牺牲玉帛待于二竟以待强者而庇民焉宼不为害民不罢病不亦可乎子展曰小所以事大信也小国无信兵乱日至亡无日矣五防之信今将背之虽楚救我将安用之亲我无成鄙我是欲不可从也不如待晋晋君方明四军无阙八卿和睦必不弃郑楚师辽逺粮食将尽必将速归何患焉舍之闻之杖莫如信完守以老楚杖信以待晋不亦可乎子驷曰诗云谋夫孔多是用不集发言盈庭谁敢执其咎如匪行迈谋是用不得于道请从楚騑也受其咎乃及楚平使王子伯騈告于晋曰君命敝邑修而车赋儆而师徒以讨乱略蔡人不从敝邑之人不敢宁处悉索敝赋以讨于蔡获司马燮献于邢丘今楚来讨曰汝何故称兵于蔡焚我郊保凭陵我城郭敝邑之众夫妇男女不皇启处以相救也剪焉倾覆无所控告民死亡者非其父兄即其子弟夫人愁痛不知所庇民知穷困而受盟于楚孤也与其二三臣不能禁止不敢不告知武子使行人子员对之曰君有楚命亦不使一介行李告于寡君而即安于楚君之所欲也谁敢违君寡君将帅诸侯以见于城下唯君图之康侯胡氏曰郑介大国之间困强楚之令欲息肩于晋若能信任仁贤以礼法自守而亲比四邻必能保其封境楚虽大何畏焉而加兵于蔡无故怒楚所谓不修文徳而有武功者也楚人来讨不从则力不敌从之则晋师必至晋楚争郑自兹弗得宁矣义又见庄十年荆败蔡师
　　晋侯使士匄来聘
　　左氏曰晋范宣子来聘且拜公之辱告将用师于郑义见隐七年齐来聘
　　九年春宋灾【公羊作火非也】
　　左氏曰宋灾乐喜为司城以为政使伯氏司里火所未至彻小屋涂大屋陈畚挶具绠缶备水器量轻重蓄水潦积土涂廵丈城缮守备表火道使华臣具正徒令隧正纳郊保奔火所使华阅讨右官庀其司向戍讨左亦如之使乐遄庀刑器亦如之使皇郧命校正出马工正出车备甲兵庀武守使西鉏吾庀府守令司宫巷伯儆宫未详信否义见庄二十年○髙氏曰宋自昭文以来乱败相属三书宋灾见人事之不修举近可以知逺言小可以知大也
　　夏季孙宿如晋
　　左氏曰季武子如晋报宣子之聘也义见僖七年齐来聘
　　五月辛酉夫人姜氏薨
　　杜氏曰姜氏成公母义见文十六年姜氏薨
　　秋八月癸未葬我小君穆姜
　　杜氏曰四月而速义又见文十七年声姜
　　冬公防晋侯宋公衞侯曹伯莒子邾子滕子薛伯杞伯小邾子齐世子光伐郑十二月己亥同盟于戏
　　杜氏曰戏郑地左氏曰诸侯伐郑庚午季武子齐崔杼宋皇郧从荀防士匄门于鄟门衞北宫括曹人邾人从荀偃韩起门于师之梁滕人薛人从栾黡士鲂门于北门人郳人从赵武魏绛斩行栗甲戌师于汜令于诸侯曰修器备盛糇粮归老幼居疾于虎牢肆眚围郑郑人恐乃行成中行献子曰遂围之以待楚人之救也而与之战不然无成知武子曰许之盟而还师以敝楚人吾三分四军与诸侯之锐以逆来者于我未病楚不能矣犹愈于战暴骨以逞不可以争大劳未艾君子劳心小人劳力先王之制也诸侯皆不欲战乃许郑成十一月己亥同盟于戏郑服也将盟郑六卿公子騑公子发公子嘉公孙辄公孙虿公孙舍之及其大夫门子皆从郑伯晋士庄子为载书曰自今日既盟之后郑国不唯晋命是听而或有异志者有如此盟公子騑趋进曰天祸郑国使介居二大国之间大国不加徳音而乱以要之使其鬼神不获歆其禋祀其民人不获享其土利夫妇辛苦垫隘无所厎告自今日既盟之后郑国不唯有礼与强可以庇民者是从而敢有异志者亦如之荀偃曰改载书公孙舍之曰昭大神要言焉若可改也大国亦可叛也知武子谓献子曰我实不徳而要人以盟岂礼也哉非礼何以主盟姑盟而退修徳息师而来终必获郑何必今日我之不徳民将弃我岂唯郑若能休和逺人将至何恃于郑乃盟而还存耕赵氏曰襄公有祖母之丧而同于防伐罪自见矣愚谓此亦伯者功过之事也义又见庄十六年
　　楚子伐郑
　　左氏曰楚子伐郑子驷将及楚平子孔子蟜曰与大国盟口血未干而背之可乎子驷子展曰吾盟固云唯强是从今楚师至晋不我救则楚强矣盟誓之言岂敢背之且要盟无质神弗临也所临唯信信者言之瑞也善之主也是故临之神明不蠲要盟背之可也乃及楚平公子罢戎入盟同盟于中分楚庄夫人卒王未能定郑而归晋侯归谋所以息民魏绛请施舍输积聚以贷自公以下茍有积者尽出之国无滞积亦无困人公无禁利亦无贪民祈以币更賔以特牲器用不作车服从给行之期年国乃有节三驾而楚不能与争存耕赵氏曰郑从楚则晋伐从晋则楚伐两面受师实自取也不曰晋中国也吾宗也楚南蛮也异姓也但曰大国曽无中外之辨愚谓可见王道既坏中外混淆小役大弱役强而已矣义又见庄十年荆败蔡师















　　春秋本义卷二十
　　钦定四库全书
　　春秋本义卷二十一　　　元　程端学　撰
　　襄公
　　十年春公防晋侯宋公曹伯莒子邾子滕子薛伯伯小邾子齐世子光防吴于柤【庄加切】
　　防吴见防于钟离柤张氏曰后汉彭城国阳县有柤水左氏曰防于柤防吴子寿梦也○髙氏曰左传昭公六年楚公子弃疾如晋过郑郑伯劳诸柤则柤者郑地而楚人所由之道也吴在柤诸侯因徃与吴防以谋楚焉然吴人者名谋楚而实窥中国者也而晋合诸侯从之与钟离之防同然钟离之防诸侯之大夫徃从吴至戚之防吴来从诸侯今柤之防则诸侯复亲徃从吴矣义又见成十五年防吴于钟离○贯道王氏曰晋方患楚欲通吴而吴道多阻今于彭城之柤防吴道其来路也悼公以十一国之君賔吴吴始横矣争长之渐兆矣
　　夏五月甲午遂灭偪阳【偪谷梁作傅】
　　杜氏曰因柤防而灭之故曰遂偪阳妘姓国彭城傅阳县也张氏曰即徐州沛县左氏曰晋荀偃士匄请伐偪阳而封宋向戌焉荀防曰城小而固胜之不武弗胜为笑固请丙寅围之弗克诸侯之师久于偪阳荀偃士匄请于荀防曰水潦将降惧不能归请班师知伯怒投之以机出于其闲曰女成二事而后告余余恐乱命以不女违女既勤君而与诸侯牵帅老夫以至于此既无武守而又欲易余辠曰是实班师不然克矣余羸老也可重任乎七日不克必尔乎取之五月庚寅荀偃士匄帅卒攻偪阳亲受矢石甲午灭之书曰遂灭偪阳言自防也以与向戌向戌辞曰君若犹辱镇抚宋国而以偪阳光啓寡君羣臣安矣其何贶如之若专赐臣是臣兴诸侯以自封也其何辠大焉敢以死请乃予宋公未详信否许氏曰晋之威徳未能服逺躬率诸侯防吴而因道用师灭人之国恃众剽利无复伯讨则中国之礼义尽矣义又见庄十年齐灭谭○存耕赵氏曰防吴非矣灭偪阳何哉古之人行一不义杀一不辜虽得天下不为悼公欲通吴之道而灭偪阳以乱易乱也莘老孙氏曰若晋者所谓因诸侯而为利名恤灾救患而实自封殖者也
　　公至自防
　　义见桓二年公至自唐
　　楚公子贞郑公孙辄帅师伐宋
　　二大夫皆帅师省文耳左氏曰楚子囊郑子耳伐宋师于訾母髙氏曰郑背盟主而即楚又与楚人同伐与国辠不容诛也义又见庄十年荆败蔡师
　　晋师伐秦
　　左氏曰九年秦景公使士雃乞师于楚将以伐晋楚子许之子囊曰不可当今吾不能与晋争晋君类能而使之举不失选官不易方其卿让于善其大夫不失守其士竞于教其庶人力于农穑商工皁不知迁业韩厥老矣知防禀焉以为政范匄少于中行偃而上之使佐中军韩起少于栾黡士鲂上之使佐上军魏绛多功以赵武为贤而为之佐君明臣忠上让下竞当是时也晋不可敌事之而后可君其图之王曰吾既许之矣虽不及晋必将出师秋楚子师于武城以为秦援秦人侵晋晋饥弗能报也十年晋荀防伐秦报其侵也未详信否朩讷赵氏曰楚既得郑则兵及于宋势也楚郑伐宋晋不救宋而伐秦非所以伯也
　　秋莒人伐我东鄙
　　左氏曰莒人闲诸侯之有事也故伐我东鄙义见隐二年郑伐衞○髙氏曰鲁国卿大夫唯私室之务则公室之不竞冝矣且去年同盟于戏今年又防于柤又方同防伐郑退受莒兵而不能御鲁必有以取之也
　　公会晋侯宋公衞侯曹伯莒子邾子齐世子光滕子薛伯伯小邾子伐郑
　　吕氏曰齐世子光序诸侯上主防者爲之也春秋不改所以示讥言上下之无礼文专以强弱事势爲先后也愚谓薛杞二伯序于诸子之下亦然此亦功过之举义又见隐二年郑伐衞
　　冬盗杀郑公子騑公子发公孙辄【騑公羊谷梁作斐陆氏曰据字子驷冝爲騑】
　　騑子驷发子国辄子耳也孙氏曰盗者微贱之称左氏曰初子驷与尉止有争将御诸侯之师而黜其车尉止获又与之争子驷抑尉止曰尔车非礼也遂弗使献初子驷爲田洫司氏堵氏侯氏子师氏皆丧田焉故五族聚羣不逞之人因公子之徒以作乱于是子驷当国子国爲司马子耳爲司空子孔爲司徒尉止司臣侯晋堵女父子师仆帅贼以入晨攻执政于西宫之朝杀子驷子国子耳劫郑伯以如北宫子孔知之故不死书曰盗言无大夫焉子西闻盗不儆而出尸而追盗盗入于北宫乃归授甲臣妾多逃器用多丧子产闻盗爲门者庀羣司闭府库愼闭藏完守备成列而后出兵车十七乘尸而攻盗于北宫子蟜帅国人助之杀尉止子师仆盗众尽死侯晋奔晋堵女父司臣尉翩司齐奔宋子孔当国爲载书以位序听政辟大夫诸司门子弗顺将诛之子产止之请爲之焚书子孔不可曰爲书以定国众怒而焚之是众爲政也国不亦难乎子产曰众怒难犯专欲难成合二难以安国危之道也不如焚书以安众子得所欲众亦得安不亦可乎专欲无成犯众兴祸子必从之乃焚书于仓门之外众而后定髙氏曰爲大夫而见杀于盗则其所以在人上者可知也孙氏曰盗一日而杀三卿郑伯失刑政也○康侯胡氏曰卿大夫者君之陪贰政之本也本强则精神折冲闻有偃息谈笑而郤敌国之兵胜千里之难者矣乃至于身不能保而盗得杀之于朝安在其爲陪贰乎邦衡胡氏曰盗乘衅而至者也茍无衅隙盗岂敢犯哉三子者不能佐时忧国日寻干戈何异负贩小人而乗君子之器乎如此则盗之招也杀之何悔哉
　　戍郑虎牢
　　不言诸侯戍之者蒙上诸侯伐郑之文也城虎牢不言郑而戍言郑未详案左氏言郑及晋平岂爲郑戍之欤然下书楚救郑次年郑复侵宋则左氏之说又可疑姑阙以俟知者张氏曰前年戍陈不能制楚以保陈矣又踵前辙而劳诸侯以戍守罢敝中国岂伯主服人之道乎愚谓亦以见晋之眷郑如此而郑之反覆如彼也义又见五年戍陈○案成汤东征西夷怨南征北狄怨武王克商通道于九夷八蛮今晋之伯区区与楚争郑戍郑虽足以少戢问鼎之气而功烈之卑如此王伯之道厥效较然有天下者可以知所择矣
　　楚公子贞帅师救郑
　　左氏曰楚子囊救郑十一月诸侯之师还郑而南至于阳陵楚师不退知武子欲退曰今我逃楚楚必骄骄则可与战矣栾黡曰逃楚晋之耻也合诸侯以益耻不如死我将独进师遂进己亥与楚师夹颍而军子蟜曰诸侯旣有成行必不战矣从之将退不从亦退退楚必围我犹将退也不如从楚亦以退之宵涉颍与楚人盟栾黡欲伐郑师荀防不可曰我实不能御楚又不能庇郑郑何罪不如致怨焉而还今伐其师楚必救之战而不克爲诸侯笑克不可命不如还也丁未诸侯之师侵郑北鄙而归楚人亦还愚谓春秋凡书救皆彼善于此者也此书楚救郑非许之也见楚人之强而敢与中国争衡也楚强而与中国争衡则足反居上首顾居下王纲坠人道乱矣义又见庄十年荆败蔡师
　　公至自伐郑
　　义见桓二年公至自唐
　　十有一年春王正月作三军
　　杜氏曰万二千五百人爲军増立中军左氏曰季武子将作三军告叔孙穆子曰请爲三军各征其军穆子曰政将及子子必不能武子固请之穆子曰然则盟诸乃盟诸僖闳诅诸五父之衢正月作三军三分公室而各有其一三子各毁其乗季氏使其乗之人以其役邑入者无征不入者倍征孟氏使半爲臣若子若弟叔孙氏使尽爲臣不然不舍孔氏曰往前民皆属公国家自有二军若非征伐不属三子故三子自以其邑之民以爲己之私乗今旣三分公室所分得者即是已有不须更立私乗故三家各自坏旧时车乗部伍分以足成三军也役谓供官力役即唐之丁也邑谓赋税若唐之租调也季氏使所分得国内三分有一之人以其役与邑皆来入季氏者则无公征若不以入季氏者则使公家倍征之设利害以惧民敺之使入己耳民畏倍征则尽归季氏所分得者无一入公也叔孙氏臣其子弟不臣其父兄谓取二分而二归公也孟氏取其半又如叔孙所取其中止取其半又以半归公取一分而三分归公也故昭五年传云季氏尽征之叔孙臣其子弟孟氏取其半焉刘氏曰至襄而作三军也明襄之前未有三军也及其舍之也又曰舎中军明二军犹在也孙氏曰古者天子六军大国三军次国二军小国一军鲁次国而作三军乱圣王之制也莘老孙氏曰盖三桓而欲弱公室强私家不量其力之可否而顿作一军春秋以爲乱王制竭民力书曰作三军也○髙氏曰所谓大国三军次国二军小国一军乃兵数之大率如此其实皆藏于农歳役不过三日此先王之法也鲁次国也虽合二军必天子以牙璋起之然后取之于农耳亦何俟于作哉三分公室各取其一而作爲三军王法所不容也故不书作中军而云作三军者虽二军亦不可作所以辠三桓也
　　夏四月四卜郊不从乃不郊
　　义见成十年此但四卜少殊耳
　　郑公孙舎之帅师侵宋
　　左氏曰郑人患晋楚之故诸大夫曰不从晋国几亡楚弱于晋晋不吾疾也晋疾楚将辟之何爲而使晋师致死于我楚不敢敌而后可固与也子展曰与宋爲恶诸侯必至吾从之盟楚师至吾又从之则晋怒甚矣晋能骤来楚将不能吾乃固与晋大夫说之使疆埸之司恶于宋宋向戌侵郑大获子展曰师而伐宋可矣若我伐宋则诸侯之伐我必疾吾乃听命焉且告于楚楚师至吾乃与之盟而重赂晋师乃免矣夏郑子展侵宋未详信否献可杜氏曰甚哉郑之不道也介于晋楚不能以尊中国爲心以致二国交伐不已今复侵宋以起诸侯之伐义又见庄十年公侵宋
　　公会晋侯宋公衞侯曹伯齐世子光莒子邾子滕子薛伯杞伯小邾子伐郑
　　左氏曰诸侯伐郑己亥齐大子光宋向戌先至于郑门于东门其莫晋荀防至于西郊东侵旧许衞孙林父侵其北鄙六月诸侯会于北林师于向右还次于锁围郑观兵于南门西济于济隧髙氏曰齐光十年在滕子薛伯上已爲僭矣此会又在莒子邾子上于是爲甚见世子之益骄贯道王氏曰悼公进光不以礼光亦不自安于礼卒之见弑冝也愚谓此亦功过之举义又见隐二年郑伐衞
　　秋七月己未同盟于亳城北【亳公羊谷梁作京叶氏曰当从二传京郑邑太叔所封也未详孰是】
　　杜氏曰亳城郑地任氏曰偃师也故汤都左氏曰郑人惧乃行成同盟于亳范宣子曰不愼必失诸侯诸侯道敝而无成能无贰乎乃盟载书曰凡我同盟毋蕴年毋壅利毋保奸毋留慝救灾患恤祸乱同好恶奬王室或闲玆命司愼司盟名山名川羣神羣祀先王先公七姓十二国之祖明神殛之俾失其民队命亡民踣其国家义见庄十六年○师氏曰案去年秋诸侯伐郑者晋悼之初驾今伐郑而盟于亳城北者再驾也伐郑而防于萧鱼者三驾也左氏谓晋侯谋所以急民三驾而楚不能争者此也
　　公至自伐郑
　　义见桓二年公至自唐○叶氏曰前出而伐郑者未知郑服而盟也告伐郑而已今虽盟而非其出告之事故复以伐郑致也
　　楚子郑伯伐宋
　　郑至是与楚人三伐宋辠自见也义又见庄十年荆败蔡师
　　公会晋侯宋公衞侯曹伯齐世子光莒子邾子滕子薛伯杞伯小邾子伐郑会于萧鱼
　　杜氏曰萧鱼郑地郑服而诸侯会左氏曰诸侯悉师以复伐郑郑人使良霄大宰石防如楚告将服于晋曰孤以社稷之故不能怀君君若能以玉帛绥晋不然则武震以摄威之孤之愿也楚人执之诸侯之师观兵于郑东门郑人使王子伯骈行成晋赵武入盟郑伯郑子展出盟晋侯会于萧鱼赦郑囚皆礼而归之纳斥候禁侵掠晋侯使叔告于诸侯蘓氏曰郑与会也自八年后晋楚争郑三年之闲晋人四以诸侯伐郑楚辄救之晋用知防之谋未尝与楚人战至是楚不能应遂全师以服郑于是郑固与晋二十余年楚不能争程子曰郑不可信而晋悼公推诚以待人信之不疑至哉诚之能感人也邦衡胡氏曰所谓彼善于此者也其郤楚之功亦庶几召陵城濮之风焉义又见隐二年郑伐衞○黄氏曰案左氏所载郑之侵宋者郑子展谋欲从晋故伐宋以致诸侯之师而后与之也诸侯伐郑而同盟于亳城北者时郑方行成故盟诸侯使毋贰也楚子郑伯又伐宋者楚未知郑之隂已附晋尚率郑以伐宋而郑姑从之也晋又会诸侯伐郑而会于萧鱼者郑于是始决于从晋也楚执行人良霄者郑已从晋使告于楚楚无以制之而姑执其行人以泄愤也夫郑自公子騑公子发公子辄三人决于从楚故郑歳受晋楚迭至之兵三子旣爲盗所杀子展当国改谋从晋知所向背矣然不即安于晋必伐宋致师待晋师再伐已而后借以絶楚恐非谋国之要策若晋悼极力求郑卒成萧鱼之防则伯功之盛也
　　公至自会
　　程子曰兵不加郑故书至自会窃疑鲁大萧鱼之功出虽以伐郑告而归以会告尔然不敢质也义见桓二年公至自防
　　楚人执郑行人良霄【音消谷梁作宵】
　　杜氏曰良霄公孙辄之子伯有也左氏传见上文髙氏曰此着晋之所以得郑也郑伯使良霄告絶于楚楚人怒而执之虽执之亦不伐郑是不能得郑也不能得郑者势分于吴也势分于吴无如之何故执良霄以舒其愤懑不平之气自是不复出师以与晋争斯见楚力尽于此矣郑于是乎坚从晋也
　　冬秦人伐晋
　　报去年伐秦之役也晋无故伐秦秦又报复之皆愤兵也义见隐七年戎伐凡伯
　　十有二年春王三月莒人伐我东鄙围台季孙宿帅师救台遂入郓【台谷梁作邰】
　　台杜氏曰琅邪费县南有台亭郓东郓也见成九年孙氏曰莒背萧鱼之防伐我东鄙围台公羊曰大夫无遂事此其言遂事何公不得爲政尔谷梁曰受命而救台不受命而入郓恶季孙宿也康侯胡氏曰台在邦域之中而专行之非有无君之心者不敢爲也昭公逐定无正夫岂一朝一夕之故哉其所由来者渐矣义又见隐二年郑伐衞莒入向○贯道王氏曰鲁自鄫亡而莒实爲邻伐鲁东鄙屡矣小国旣灭鄫又求多于鲁台费之境也故宿出救而入郓他时取郓疆郓田而季氏之费广袤逾封君则实自宿始强也
　　夏晋侯使士鲂来聘
　　左氏曰晋士鲂来聘且拜师义见隐七年齐来聘
　　秋九月吴子乗卒
　　存耕赵氏曰吴前此不书卒自戚之会列于诸侯故乗以死赴于中国义见文十八年秦伯卒
　　冬楚公子贞帅师侵宋
　　义见庄十年荆败蔡师
　　公如晋
　　义见僖十年公如齐
　　十有三年春公至自晋
　　髙氏曰见公在外不朝正于庙也义又见桓二年公至自唐
　　夏取邿【音诗公羊作诗】
　　灭而言取见宣九年杜氏曰邿小国任城亢父县有邿亭义见庄十年齐灭谭
　　秋九月庚辰楚子审卒
　　髙氏曰楚共王也义见文十八年秦伯卒
　　冬城防
　　朩讷赵氏曰鲁有二防一近宋隐十年伐宋取防是也一近齐隐九年公会齐侯于防是也鲁旣事晋而外齐惧有齐师故城防以备之明年齐卒有围成之役髙氏曰厥后齐髙厚伐我北鄙围防则城防者畏齐也义见隐七年城中丘○贯道王氏曰自季氏城费而后各城其私邑防臧氏之邑所谓以防求爲后于鲁者也武仲据邑以请非以其城池之固乎未详是否
　　十有四年春王正月季孙宿叔老会晋士匄齐人宋人衞人郑公孙虿曹人莒人邾人滕人薛人人小邾人会吴于向【虿勅蘧切公羊作虿下同】
　　叔老公孙婴齐子叔老齐子也书人微者也杜氏曰向郑地邦衡胡氏曰春秋书内大夫出会未有两卿同行者此言季孙叔老见襄公失政小人之用事者众矣义又见成十五年会吴于钟离髙氏曰四卿帅师自成公始二卿列会自襄公始邦衡胡氏曰两卿出会大夫旣见于襄两卿及盟诸侯又见于哀以戒后世小人不可使至众众必乱邦矣
　　三月乙未朔日有食之
　　义见隐三年
　　夏四月叔孙豹会晋荀偃齐人宋人衞北宫括郑公孙虿曹人莒人邾人滕人薛人人小邾人伐秦【括公羊作结】左氏曰诸侯之大夫从晋侯伐秦以报栎之役也晋侯待于竟使六卿帅诸侯之师以进及泾不济叔向见叔孙穆子穆子赋匏有苦叶叔向退而具舟鲁人莒人先济郑子蟜见衞北宫懿子曰与人而不固取恶莫甚焉若社稷何懿子说二子见诸侯之师而劝之济济泾而次秦人毒泾上流师人多死郑司马子蟜帅郑师以进师皆从之至于棫林不获成焉荀偃令曰鸡鸣而驾塞井夷灶唯余马首是瞻栾黡曰晋国之命未是有也余马首欲东乃归下军从之左史谓魏庄子曰不待中行伯乎庄子曰夫子命从帅栾伯吾帅也吾将从之从帅所以待夫子也伯游曰吾令实过悔之何及多遗秦禽乃命大还晋人谓之迁延之役未详是否髙氏曰春夏兴师烦扰中国邦衡胡氏曰秦强敌也其与晋交伐久矣十一年又伐晋是好乱也然非不可怀来者晋遽合诸侯之师以伐之而以征伐之权委诸大夫失刑政矣○朩讷赵氏曰用诸侯之兵以报已怨辠也然自是一伐秦终春秋之世秦不敢复侵晋
　　己未衞侯衎出奔齐【左氏谷梁无衎字叶氏曰阙文也】
　　左氏曰衞献公戒孙文子甯惠子食皆服而朝日旰不召而射鸿于囿二子从之不释皮冠而与之言二子怒孙文子如戚孙蒯入使公饮之酒使大师歌巧言之卒章大师辞师曹请爲之初公有嬖妾使师曹诲之琴师曹鞭之公怒鞭师曹三百故师曹欲歌之以怒孙子以报公公使歌之遂诵之蒯惧告文子文子曰君忌我矣弗先必死并帑于戚而入见蘧伯玉曰君之暴虐子所知也大惧社稷之倾覆将若之何对曰君制其国臣敢奸之虽奸之庸知愈乎遂行从近关出公使子蟜子伯子皮与孙子盟于丘宫孙子皆杀之四月己未子展奔齐公如鄄使子行于孙子孙子又杀之公出奔齐孙氏追之败公徒于阿泽鄄人执之初尹公佗学射于庾公差庾公差学射于公孙丁二子追公公孙丁御公子鱼曰射爲背师不射爲戮射爲礼乎射两軥而还尹公佗曰子爲师我则逺矣乃反之公孙丁授公辔而射之贯臂子鲜从公及竟公使祝宗告亡且告无罪定姜曰无神何告若有不可诬也有辠若何告无舎大臣而与小臣谋一辠也先君有冢卿以爲师保而蔑之二辠也余以巾栉事先君而暴妾使余三辠也告亡而已无告无辠衞人立公孙剽孙林父甯殖相之以听命于诸侯师旷侍于晋侯晋侯曰衞人出其君不亦甚乎对曰或者其君实甚良君将赏善而刑淫养民如子盖之如天容之如地民奉其君爱之如父母仰之如日月敬之如神明畏之如雷霆其可出乎夫君神之主也民之望也若困民之主匮神之祀百姓絶望社稷无主将安用之弗去何爲天生民而立之君使司牧之勿使失性有君而爲之贰使师保之勿使过度是故天子有公诸侯有卿卿置侧室大夫有贰宗士有朋友庶人工商皁隷牧圉皆有亲昵以相辅佐也善则赏之过则匡之患则救之失则革之自王以下各有父兄子弟以补察其政史爲书瞽爲诗工诵箴谏大夫规诲士传言庶人谤商旅于市百工献艺故夏书曰遒人以朩铎徇于路官师相规工执艺事以谏正月孟春于是乎有之谏失常也天之爱民甚矣岂其使一人肆于民上以从其淫而弃天地之性必不然矣康侯胡氏曰臣而逐君其辠已眀矣君擅一国之名宠神之主而民之望也何可出也所爲见逐无乃肆于民上纵其淫虐以弃天地之性乎春秋端本清源故不书所逐之臣而以自奔爲名所以警乎人君者爲后世鉴也愚谓自成七年书孙林父出奔晋十四年书孙林父自晋归于衞又见于钟离善道之会又来聘而遂盟而终之以衞侯出奔则权臣逆命晋厉党恶皆可爲后世鉴不特衞侯之不君也义又见桓十五年郑突奔蔡
　　莒人侵我东鄙
　　髙氏曰莒自灭鄫之后凡四伐我矣义见隐二年郑伐衞
　　秋楚公子贞帅师伐吴
　　义见僖三年徐取舒
　　冬季孙宿会晋士匄宋华阅衞孙林父郑公孙虿莒人邾人于戚
　　戚见文元年左氏曰晋侯问衞故于中行献子对曰不如因而定之衞有君矣伐之未可以得志而勤诸侯君其定衞以待时乎冬会于戚谋定衞也张氏曰前书衞侯之奔此列孙林父于衞足见晋伯主抑君而臣是助具书于策则晋大夫之党孙林父辠恶自见贯道王氏曰戚林父邑也合列国于孙氏私邑抑君而臣是助非正名之义矣是役列国之大夫爲会政在大夫不可反矣髙氏曰剽逐其君而篡其位王法所不容而晋合诸侯以定之无王之甚也义又见文十一年会于承筐○黄氏曰荀偃本亦弑贼故爲逆贼孙林父谋而成其乱于孙林父之私邑凡今年春列国之会于向者大半不至亦可见人心之公而晋悼坐荀偃之误不少矣自是至剽贼而衎归有二君者十年晋实爲之也以悼公之贤而有此惜哉盖公怠矣明年遂薨
　　十有五年春宋公使向戌来聘二月己亥及向戌盟于刘【髙氏曰凡因聘而盟者必在国内如成三年晋侯使荀庚来聘衞侯使孙良夫来聘丙午及荀庚盟丁未及孙良夫盟十一年晋侯使郤犫来聘己丑及郤犫盟襄七年衞侯使孙林父来聘壬戌及孙林父盟是也刘盖王畿采地岂有来聘鲁而逺盟于刘者乎盖下文有刘夏传者因以爲春夏之夏与文四年夏逆妇姜于齐同文故误增于刘二字耳】
　　义见成三年晋荀庚来聘
　　刘夏逆王后于齐
　　杜氏曰刘采地夏名也刘夏非卿故书名也任氏曰刘夏书名士也愚谓天子嫁女于诸侯使同姓主之娶后亦使同姓主之故鲁史得书于策而春秋因以见义耳常山刘氏曰昏姻者人伦之本王后者天下之母刘夏非三公而逆后是不重人伦之本不尊天下之母礼何以兴风化何以成乎○莘老孙氏曰天子无亲逆之礼逆后则使三公春秋书逆后者二祭公得行礼而又书之者讥遂事也刘夏之逆则以非三公讥之春秋周王十二而逆后者惟二足知非礼则书也
　　夏齐侯伐我北鄙围成公救成至遇
　　成见桓六年杜氏曰遇鲁地左氏曰齐侯围成贰于晋故也公羊曰其言至遇何不敢进也髙氏曰齐于是贰晋是时衞侯在齐季孙宿爲戚之会以定衞而齐不与齐固有憾于诸国矣而犹怀夫袁娄之耻者也伐我北鄙以此之故鲁于是时已三分其民而公室卑弱已不足以当敌故书公救成至遇以见意焉愚谓齐侯伐鲁固无王矣然自晋士匄会林父定衞剽而齐始背盟成鲁邑也而书救又书至遇则王纲不振襄不能君三家分鲁举形可见自此至十八年齐五伐鲁故又爲十八年诸侯同围齐起文也○君举陈氏曰自宣之季年内不言君将于是书救成而不敢进矣无惑乎三家之专鲁也
　　季孙宿叔孙豹帅师城成郛【成公羊作郕】
　　杜氏曰郛郭也髙氏曰成郛坏而以非时城之也此孟孙之邑而季孙叔孙帅师城之者见三家相党以备齐爲名而兴役之众故其城坚固可守卒爲鲁患而不可堕也定十二年公围成是也义又见隐七年城中丘○邦衡胡氏曰城筑二十有九大夫帅师而城者三见文襄之际大夫张矣故帅师而城者皆三家也
　　秋八月丁巳日有食之
　　义见隐三年
　　邾人伐我南鄙
　　左氏曰邾人伐我南鄙使告于晋晋将爲会以讨邾莒晋侯有疾乃止晋悼公卒遂不克会贯道王氏曰邾属于齐而党于莒齐莒来伐故邾亦效尤义见隐二年郑伐衞○许氏曰政在君则民一民一则国强政在臣则民二民二则国弱鲁自文襄失政大夫益窃国灵齐与邾莒交伐其国不竞甚矣无他民分于桓故也
　　冬十有一月癸亥晋侯周卒
　　义见隐三年宋公卒○黄氏曰悼公生十四年而立三十而卒其经营楚郑时方二十四五功视桓文而德过之呜呼盛哉朩讷赵氏曰晋室中偾三郤诛厉公弑悼公以公族自外入继即位之初慨然思复文公之业一爲宋围彭城而得诸侯再夺郑虎牢而得陈郑外抗强楚萧鱼之会不战不盟楚不敢争郑不忍叛虽召陵之役不是过也其功业直将俎豆文公于百载之上襄成灵厉有慙德矣以传观之所以成伯业者抑亦内外两治者欤其爲国也施舍已责逮鳏寡振废滞康乏困救灾患禁淫慝薄赋敛宥罪戾举不失职官不易方爵不逾德师不陵正旅不偪官民无谤言所以复伯业若传果无溢美则悼公直出桓文之上余见僖三十二年晋侯重耳卒
　　十有六年春王正月葬晋悼公
　　髙氏曰三月而葬简也义又见隐三年葬宋穆公存耕赵氏曰平公彪欲合诸侯以爲荣不待期而葬父使下从大夫之礼无人心矣
　　三月公会晋侯宋公衞侯郑伯曹伯莒子邾子薛伯伯小邾子于湨梁戊寅大夫盟【湨古阒切】
　　苏氏曰衞侯剽也二十五年衞侯入于夷仪衎也二君皆称衞侯犹郑突及仪皆称郑伯也孙氏曰湨梁晋地杜氏曰湨水出河内轵县东南至温入河鸡泽会重序诸侯今此闲无异事即诸侯大夫可知左氏曰平公即位羊舌爲傅张君臣爲中军司马祈奚韩襄栾盈士鞅爲公族大夫虞丘书爲乗马御改服修宫烝于曲沃警守而下会于湨梁命归侵田公羊曰诸侯在是其言大夫盟何信在大夫也君若赘旒然谷梁曰湨梁之会诸侯失正矣义又见隐元年盟于蔑○髙氏曰爲讨邾莒也邾莒连伐鲁鲁使告于晋晋悼公将爲会以讨之遇疾乃止平公即位遂成父志夫居丧而出会失盟主之礼矣是时齐有崔髙衞有孙甯六卿分晋三家柄鲁禄去公室浸以衰微圣人因此盟以着丧乱之阶康侯胡氏曰上二年春会于向十有四国之大夫也夏会伐秦十有三国之大夫也冬会于戚七国之大夫也此三会皆国之大事也使大夫专之而诸侯不与焉是列国之君不自爲政弗躬弗亲礼乐征伐已自大夫出矣况悼公旣没晋平初立无先公之明也君若赘旒而大夫张亦宜矣夫岂一朝一夕之故哉善恶积于至微而不可掩常情忽于未兆而弗预谋赵籍韩防魏斯爲诸侯之势见矣有国者谨于礼而不敢忽此春秋以待后世之意也
　　晋人执莒子邾子以归
　　左氏曰以我故执邾宣公莒犂比公且曰通齐楚之使刘氏曰邾莒交伐鲁将讨焉而悼公卒平公即位知莒子邾子之可以讨矣而未知己之不可以讨也用乱治乱用不肖治不肖祸乃始作非正本之意也孟子曰惟天吏则可以伐之夫孟子可谓知本矣何氏曰诸侯有辠当归京师不得自治之録以归恶其专也
　　齐侯伐我北鄙
　　义见隐二年郑伐衞亦爲诸侯同围齐起文也
　　夏公至自会
　　义见桓二年公至自唐○贯道王氏曰书至于齐伐之后见诸侯之会未散而齐己抗矣
　　五月甲子地震
　　义见文九年
　　叔老会郑伯晋荀偃衞甯殖宋人伐许
　　髙氏曰晋卿主兵而先郑伯者臣不可过君也宋称人微者也宋当在诸国之上今列衞甯殖下故知微者也愚谓二者皆鲁史之文也邦衡胡氏曰衞甯殖出其君其恶大矣郑伯荀偃会之伐许是党恶也义又见隐二年郑伐衞
　　秋齐侯伐我北鄙围成【公羊作郕】
　　成见桓六年义见隐二年郑伐衞亦爲诸侯同围齐起文也
　　大雩
　　义见桓五年
　　冬叔孙豹如晋
　　左氏曰穆叔如晋聘且言齐故晋人曰以寡君之未禘祀与民之未息不然不敢忘穆叔曰以齐人之朝夕释憾于敝邑之地是以大请敝邑之急朝不及夕引领西望曰庶几乎比执事之闲恐无及也见中行献子赋圻父献子曰偃知辠矣敢不从执事以同恤社稷而使鲁及此见范宣子赋鸿鴈之卒章宣子曰匄在此敢使鲁无鸠乎义见隐七年齐来聘
　　春秋本义卷二十一
<经部,春秋类,春秋本义>
　　钦定四库全书
　　春秋本义卷二十二　　　元　程端学　撰
　　襄公
　　十有七年春王二月庚午邾子牼卒【牼苦耕切公羊谷梁作瞷】邾子宣公也大意见隐七年滕侯卒此又爲其冬邾人伐我南鄙起文也○孙氏曰前年晋人执邾子以归此书邾子卒者晋人寻赦之也
　　宋人伐陈
　　义见隐二年郑伐衞
　　夏衞石买帅师伐曹
　　左氏曰衞孙蒯田于曹隧饮马于重丘毁其缾重丘人闭门而訽之曰亲逐而君尔父爲厉是之不忧而何以田爲夏衞石买孙蒯伐曹曹人愬于晋未详信否义见隐二年郑伐衞又爲十八年晋执石买起文也
　　秋齐侯伐我北鄙围桃齐髙厚帅师伐我北鄙围防【桃公羊作洮左氏无齐字】
　　杜氏曰桃弁县东南有桃墟左氏曰齐人以其未得志于我故秋齐侯伐我北鄙围桃髙厚围臧纥于防师自阳关逆臧孙至于旅松聊叔纥臧畴臧贾帅甲三百宵犯齐师送之而复齐师去之髙氏曰齐爲二师以交攻鲁其恃众暴寡如此况齐鲁仍世昏姻之国也数年之闲见伐不已见鲁政之衰矣义又见隐二年郑伐衞亦爲诸侯同围齐起文也
　　九月大雩
　　义见桓五年
　　宋华臣出奔陈
　　义见僖二十八年元咺奔晋
　　冬邾人伐我南鄙
　　左氏曰爲齐故也愚谓邾宣公卒未逾年悼公居丧兴兵以伐鲁其辠着矣义又见隐二年郑伐衞○高氏曰邾之先君以伐鲁而爲晋所执旣归而卒嗣子在丧而复兴兵伐我者叛晋与齐也齐人使之修先君之怨此祝柯之防所以复见执也
　　十有八年春白狄来
　　义见僖二十九年介葛卢来○髙氏曰辠中国不当与之交接也且宣八年晋师白狄伐秦是晋强而附晋伐秦也成九年秦人白狄伐晋是秦强而附秦伐晋也刘氏曰蕃服于中国无事焉其于天子世一见则诸侯虽善其交际不得而通也是以春秋不与者所以惩淫慝一内外也周公致太平越裳氏九译而献白雉公曰君子德不及焉不享其贽此乃天子而让也况列国之君守藩之臣乎
　　夏晋人执衞行人石买
　　左氏曰晋人执衞行人石买于长子爲曹故也黄氏曰爲石买无故伐曹而执之也然不当因其爲行人而执之张氏曰案石买之执有三失焉舎大而治小一也行人非所执二也不归于京师三也义又见庄二十七年齐执郑詹○刘氏曰假晋欲明天子之禁修方伯之义黜叛夫而诛乱臣者则莫如正孙蒯之恶而诸侯服矣今置所先而收所后急所轻而缓所重伯者之讨固有若是乎夫赏不当其功罚不当其辠不祥莫大焉大恶不举小过必察犹不当其辠也
　　秋齐侯伐我北鄙【侯公羊作师左氏或作师】
　　许氏曰齐人四年之闲六伐我鄙而四围邑又从邾莒以助其虐虽鲁有以取之然诸侯相陵未有若是者也是以动天下之兵几亡其国义又见隐二年郑伐衞亦爲诸侯同围齐起文也
　　冬十月公会晋侯宋公衞侯郑伯曹伯莒子邾子滕子薛伯伯小邾子同围齐
　　同围者共围也诸不言同而此言同者因旧史之文而不革也刘氏曰同围之者犹曰环之也左氏曰齐侯伐我北鄙晋侯伐齐将济河献子以朱丝系玉二瑴而祷曰齐环怙恃其险负其众庶弃好背盟陵虐神主曾臣彪将率诸侯以讨焉其官臣偃实先后之苟捷有功无作神羞官臣偃无敢复济惟尔有神裁之沈玉而齐冬十月防于鲁济寻湨梁之言同伐齐齐侯御诸平隂堑防门而守之广里夙沙衞曰不能战莫如守险弗听诸侯之士门焉齐人多死范宣子告析文子曰吾知子敢匿情乎鲁人莒人皆请以车千乗自其乡入旣许之矣若入君必失国子盍图之子家以告公公恐晏婴闻之曰君固无勇而又闻是弗能久矣齐侯登巫山以望晋师晋人使司马斥山泽之险虽所不至必斾而防陈之使乗车者左实右僞以斾先与曳柴而从之齐侯见之畏其众也乃脱归丙寅晦齐师夜遁十一月丁夘朔入平隂遂从齐师夙沙衞连大车以塞隧而殿殖绰郭最曰子殿国师齐之辱也子姑先乎乃代之殿衞杀马于隘以塞道晋州绰及之射殖绰中肩两矢夹脰曰止将爲三军获不止将取其衷顾曰爲私誓州绰曰有如日乃弛弓而自后缚之其右具丙亦舎兵而缚郭最皆衿甲面缚坐于中军之皷下晋人欲逐归者鲁衞请攻险己夘荀偃士匄以中军克京兹乙酉魏绛栾盈以下军克邿赵武韩起以上军围卢弗克十二月戊戌及秦周伐雍门之萩范鞅门于雍门其御追喜以戈杀犬于门中孟庄子斩其槆以爲公琴己亥焚雍门及西郭南郭刘难士弱率诸侯之师焚申池之竹木壬寅焚东郭北郭范鞅门于扬门州绰门于东闾左骖迫还于东门中以枚数阖齐侯驾将走邮棠大子与郭荣扣马曰师速而疾略也将退矣君何惧焉且社稷之主不可以轻轻则失众君必待之将犯之大子抽劒断鞅乃止甲辰东侵及潍南及沂叶氏曰灵公以十五年伐我北鄙至是连伐我者五嵗再围成又围桃围防我之虐于诸侯未有甚于齐也故尝以叔孙豹请于晋于是荀偃从之而诸侯之师无不尽其力则是虽以鲁出而所以围齐不以鲁也故围齐之城周其四门非共恶之能若是乎周公封蔡曰睦乃四隣夫不能睦其邻亦不能睦其国也国何以守义又见僖十九年宋围曹
　　曹伯负刍卒于师
　　此亦纪实事以起葬曹成公之文耳义见隐三年宋公卒
　　楚公子午帅师伐郑
　　左氏曰郑子孔欲去诸大夫将叛晋而起楚师以去之使告子庚子庚弗许楚子闻之使杨豚尹冝告子庚曰国人谓不谷主社稷而不出师死不从礼不谷即位于今五年师徒不出人其以不谷爲自逸而忘先君之业矣大夫图之其若之何子庚叹曰君王其谓午怀安乎吾以利社稷也见使者稽首而对曰诸侯方睦于晋臣请尝之若可君而继之不可収师而退可以无害君亦无辱子庚帅师治兵于汾于是子蟜伯有子张从郑伯伐齐子孔子展子西守二子知子孔之谋完守入保子孔不敢会楚师楚师伐郑次于鱼陵右师城上棘遂涉颍次于旃然蔿子冯公子格率锐师侵费滑胥靡献于雍梁右回梅山侵郑东北至于虫牢而反子庚门于纯门信于城下而还涉于鱼齿之下甚雨及之楚师多冻役徒几尽晋人闻有楚师师旷曰不害吾骤歌北风又歌南风南风不竞多死声楚必无功董叔曰天道多在西北南师不时必无功叔向曰在其君之德也义见庄十年荆败蔡师○髙氏曰楚于是复争郑
　　十有九年春王正月诸侯盟于祝柯【公羊作阿】
　　杜氏曰前年围齐之诸侯也祝柯县属济南郡即督扬张氏曰后汉志平原郡祝柯地谱齐州禹城县齐邑左氏曰诸侯还自沂上盟于督扬曰大毋侵小髙氏曰盟者何平公修伯也虽盟焉楚闚于南齐易于后吴人且张一邾之微面从而背睽之盟奚益哉义又见隐元年盟于蔑
　　晋人执邾子
　　左氏曰执邾悼公以其伐我故张氏曰前年执邾子以其伐鲁故也邾人冝有所惩戒而伐鲁无忌刘氏曰邾人伐鲁晋人疾之执其君以劫其地不言以归释之也未得其地故劫之已得其地故释之执君取地不以王命何以服人心而正其辠乎髙氏曰旣来同会又与同盟而乃执之非伯讨也下书取邾田自漷水则知胁人之君而夺其地此平公之伯政也
　　公至自伐齐
　　贯道王氏曰此围齐也何以致伐盖以伐齐出而终之以围也刘氏曰围而以伐致者以伐告也义见桓二年公至自唐○案此与僖二十九年围许致围不同者盖彼以会出而遂围许故以围许告此以伐齐出而归以伐齐告围乃伐之一事耳皆鲁史之旧无他义也
　　取邾田自漷水【漷好虢切】
　　杜氏曰取邾田以漷水爲界也漷水出东北合乡县西南经鲁国至髙平湖陆县入泗左氏曰遂次于泗上疆我田取邾田自漷水归之于我张氏曰言取邾田则非鲁之旧可知异于济西汶阳之取而恃伯威以强取明矣髙氏曰邾之病鲁信有辠矣鲁以诸侯之力旣执其先君又执其嗣君亦可已矣又取其田盖已甚矣晋劫邾使与鲁岂伯者之举哉但书取邾田足矣又云自漷水者随漷水以爲界言其取之多也又辠其乱先王之疆理也○愚案邾屡伐鲁信不道矣爲鲁者上告天王下告方伯正名其辠以伐之可也因伐齐之举倚晋以执其君取其田则是挟诈以爲利也何以服人心哉春秋先书邾鲁之盟继之以执邾子又终之以取邾田则晋鲁过恶着矣后世鉴戒昭矣
　　季孙宿如晋
　　左氏曰季武子如晋拜师黄氏曰拜其爲鲁伐齐且取邾田以与鲁也义见僖七年齐来聘
　　曹成公
　　义见隐三年宋穆公
　　夏卫孙林父帅师伐齐
　　义见隐二年郑伐衞○案伐齐左氏以爲晋命也张氏曰讨强暴之辠而使逐君之大夫尸其事则晋何以服齐皆未详信否
　　秋七月辛夘齐侯环卒【环公羊作瑗】
　　义见隐三年宋公卒此又爲齐杀髙厚及二十年齐侯澶渊之盟起文也
　　晋士匄帅师侵齐至谷闻齐侯卒乃还
　　邦衡胡氏曰襄昭之际大夫专权凡帅师而专伐者多非君命春秋无义战彼善于此则有之士匄引师而还亦庶乎彼善于此之义矣愚谓诸侯非王命而侵伐人之国皆恶也况大夫帅师哉士匄闻齐侯卒而还其恶大其善小春秋纪其实以戒后世非独善之而已
　　八月丙辰仲孙蔑卒
　　讥世卿也盖庆父爲三桓之始以奔莒不书卒其子公孙敖亦奔莒至蔑而始书卒蔑之后仲孙速仲孙羯仲孙貜仲孙何忌皆执鲁政是以谨志其卒以见父卒而子继也大意又见隐元年益师卒又爲二十年仲孙速居丧盟莒伐邾起文也
　　齐杀其大夫髙厚
　　左氏曰齐侯娶于鲁曰顔懿姬无子其侄鬷声姬生光以爲大子诸子仲子戎子戎子嬖仲子生牙属诸戎子戎子请以爲大子许之仲子曰不可废常不祥闲诸侯难光之立也列于诸侯矣今无故而废之是专黜诸侯而以难犯不祥也君必悔之公曰在我而已遂东大子光使髙厚傅牙以爲大子夙沙衞爲少傅齐侯疾崔杼微逆光疾病而立之齐灵公卒庄公即位执公子牙于句渎之丘以夙沙衞易已衞奔髙唐以叛齐崔杼杀髙厚于洒蓝而兼其室愚案此必齐光旣立之后崔杼与光共杀之故以国杀而又曰杀其大夫也义见庄二十六年曹杀大夫○朩讷赵氏曰齐之权臣崔与髙也髙旣诛齐之权在崔而已故不旋踵而有崔杼之逆髙之杀崔之幸齐之不幸也
　　郑杀其大夫公子嘉【公羊作喜】
　　左氏曰郑子孔之爲政也专国人患之乃讨西宫之难与纯门之师子孔当辠以其甲及子革子良氏之甲守甲辰子展子西率国人伐之杀子孔而分其室未详信否义见庄二十六年曹杀大夫
　　冬葬齐灵公
　　义见隐三年葬宋穆公
　　城西郛
　　左氏曰惧齐也义见隐七年城中丘○邦衡胡氏曰西郛国之内城夫惧齐而城其内城则鲁之弱滋甚矣书此以戒爲国家者修其政刑虽大国必畏之何区区劳民而城哉
　　叔孙豹会晋士匄于柯
　　杜氏曰魏郡内黄县东北有柯城愚案此柯非庄十三年之柯义见文十一年会于承筐○许氏曰宣十五年书仲孙蔑会齐髙固于无娄成五年书叔孙侨如会晋荀首于谷此书叔孙豹会晋士匄于柯以见政在大夫列国之事如此故屡书之
　　城武城
　　杜氏曰泰山南武城县左氏曰穆叔归曰齐犹未也不可以不惧乃城武城义见隐七年城中丘○髙氏曰襄公四书城邑非本务也使民饥而散虽城之孰与守之
　　二十年春王正月辛亥仲孙速会莒人盟于向【速公羊作遫】速仲孙蔑之子庄子也杜氏曰向莒邑左氏曰春及莒平孟庄子会莒人盟于向督扬之盟故也髙氏曰向本属莒宣四年取之莒是以数伐鲁前年诸侯盟于祝柯故二国复自盟以结好自是二十年莒鲁不交兵速代父爲卿未练而从政无复三年之丧此辠恶可见者也义又见隐元年盟于蔑
　　夏六月庚申公防晋侯齐侯宋公衞侯郑伯曹伯莒子邾子滕子薛伯伯小邾子盟于澶渊【澶市然切】
　　杜氏曰澶渊在顿丘县南今名繁汚衞地张氏曰唐置澶州后属开德府临河县左氏曰盟于澶渊齐成故也髙氏曰齐以晋不伐丧而感服居丧而出盟盖亦越礼畔道矣义又见隐元年盟于蔑
　　秋公至自会
　　髙氏曰逾时而返义又见桓二年公至自唐
　　仲孙速帅师伐邾【速公羊作遫】
　　许氏曰祝柯之会执邾子又取其田报亦足矣而复伐之讥已甚也且澶渊在彼何以盟爲义又见隐二年郑伐衞
　　蔡杀其大夫公子变蔡公子履出奔楚【夑谷梁作湿】
　　左氏曰蔡公子燮欲以蔡之晋蔡人杀之公子履其母弟也故出奔楚初蔡文侯欲事晋曰先君与于践土之盟晋不可弃且兄弟也畏楚不能行而卒楚人使蔡无常公子燮求从先君以利蔡不能而死未详信否义见庄二十六年曹杀大夫僖二十八年元咺奔晋此出奔楚尤辱尔
　　陈侯之弟黄出奔楚【黄公羊谷梁作光后同】
　　邦衡胡氏曰陈侯之弟而出奔甚其叛兄而失守也楚南蛮而即之恶又甚矣夫兄兄弟弟而家道正弟而出奔固可辠矣兄亦未爲得也讥千乗之国不能容其亲也○愚案异姓大夫不得于君有可去之义同姓无可去之道况兄弟乎爲人弟而出奔天伦絶矣
　　叔老如齐
　　齐与鲁平于是通聘义见隐七年齐来聘
　　冬十月丙辰朔日有食之
　　义见隐三年
　　季孙宿如宋
　　义见隐七年齐来聘
　　二十有一年春王正月公如晋
　　义见僖十年公如齐
　　邾庶其以漆闾丘来奔
　　叶氏曰以漆闾来奔者据其邑叛而归我也杜氏曰二邑在髙平南平阳县东北有漆乡西北有显闾亭任氏曰兖州邹县即南平阳也后汉山阳南平乡有漆亭山阳南平阳有闾丘亭左氏曰邾庶其以漆闾丘来奔季武子以公姑姊妻之皆有赐于其从者于是鲁多盗季孙谓臧武仲曰子盍诘盗武仲曰不可诘也纥又不能季孙曰我有四封而诘其盗何故不可子爲司冦将盗是务去若之何不能武仲曰子召外盗而大礼焉何以止吾盗子爲正卿而来外盗使纥去之将何以能庶其窃邑于邾以来子以姬氏妻之而与之邑其从者皆有赐焉若大盗礼焉以君之姑姊与其大邑其次皁牧舆马其小者衣裳劔带是赏盗也赏而去之其或难焉纥也闻之在上位者洒濯其心壹以待人轨度其信可明徴也而后可以治人夫上之所爲民之归也上所不爲而民或爲之是以加刑罚焉而莫敢不惩若上之所爲而民亦爲之乃其所也又何禁乎髙氏曰庶其叛其君又盗其土地来奔于鲁其辠大矣时公在晋而季氏遂纳其邑受其叛臣是之谓以利主逋逃恶自见也○木讷赵氏曰今一受庶其之叛其后莒牟夷邾黑肱接踵而至曲阜之地汇爲贼渊黄氏曰此所谓春秋三叛臣者也然鲁受之皆非君命襄公如晋而庶其以漆闾丘来昭公如晋而牟夷以牟娄防兹来昭公在干侯而黑肱以滥来然则实爲贼渊者惟季氏与
　　夏公至自晋
　　义见桓二年公至自唐
　　秋晋栾盈出奔楚
　　栾盈晋大夫怀子也左氏曰栾桓子娶于范宣子生怀子范鞅以其亡也怨栾氏故与变盈爲公族大夫而不相能桓子卒栾祈与老州賔通几亡室矣怀子患之祈惧其讨也愬诸宣子曰盈将爲乱以范氏爲死桓主而专政矣曰吾父逐鞅也不怒而以宠报之又与吾同官而专之吾父死而益富死吾父而专于国有死而已吾蔑从之矣其谋如是惧害吾主吾不敢不言范鞅爲之徴怀子好施士多归之宣子畏其多士也信之怀子爲下卿宣子使城着而遂逐之栾盈出奔楚髙氏曰盈旣取奔亡复有作乱之志故特奔于楚焉以楚强大今日可恃以逃难他日可挟以复归也义见僖二十八年元咺奔晋又爲二十三年栾盈入于晋起文也○邦衡胡氏曰凡书出奔楚者恶其失守出奔而又即安于蛮荆也当是时衞侯郑蔡公子履陈侯之弟黄陈鍼冝咎蔡侯朱宋华亥向宁华定王子朝徐子章羽皆奔楚者也此非特伤中国之衰日入于强楚盖深戒后世有国家者不可即安以贻悔也
　　九月庚戌朔日有食之冬十月庚辰朔日有食之许氏曰比年食今又比月食盖此八年之闲而日七食祸变重矣郭纲曰此不入食限而食焉政教之失然也义又见隐三年○髙氏曰连食两月变之大者厯家推步之术皆一百七十三日始一交会去度逺则日食渐少无频食之理而此年九月十月二十四年七月八月频食下至汉晋以来亦或有之不可委之天数之常故圣人必以爲谴异而书之以警人君之或怠后世任数而不修德德不修而祸未至益以爲天无心而数有定也惟天之仁又出灾异以申劝之且曰前旣无騐此奚爲哉亦数而已矣目习于见耳习于闻而不复思上帝之怒不足独当而下延祸于众庶于是斯民皆怨其上而民心离矣孟子曰王无辠歳斯天下之民至焉爲人君者可不戒哉
　　曹伯来朝
　　曹伯负刍之子左氏曰曹武公来朝始见也义见隐十一年滕薛来朝
　　公会晋侯齐侯宋公衞侯郑伯曹伯莒子邾子于商任【音壬】杜氏曰商任地阙邦衡胡氏曰会于商任沙随齐平故也自诸侯围齐至澶渊之会而齐始平故商任沙随齐侯与焉义见隐九年会于防
　　二十有二年春王正月公至自会
　　髙氏曰着不朝正于庙义又见桓二年公至自唐
　　夏四月
　　秋七月辛酉叔老卒
　　讥世卿也大意又见隐元年益师卒
　　冬公会晋侯齐侯宋公衞侯郑伯曹伯莒子邾子薛伯伯小邾子于沙随【公羊谷梁薛伯上有滕子二字】
　　沙随见成十六年义见隐九年会于防
　　公至自会
　　义见桓二年公至自唐
　　楚杀其大夫公子追舒
　　追舒令尹子南也义见庄二十六年曹杀大夫
　　二十有三年春王二月癸酉朔日有食之
　　义见隐三年
　　三月己巳伯匄卒【匄古害切】
　　义见隐三年宋公卒
　　夏邾畀我来奔【畀必利切公羊作鼻】
　　孙氏曰此言邾畀我来奔者恶内也恶卿受邾叛人邑今又纳叛人也义又见僖二十八年元咺奔晋
　　葬孝公
　　伯三月卒而葬于夏非二月而葬则三月四月耳可以见其速矣义又见隐三年葬宋穆公
　　陈杀其大夫庆虎及庆寅
　　义见庄二十六年曹杀大夫○案晋杀赵同赵括蔡杀公孙姓公孙霍皆不言及而此言及吕氏以爲庆虎庆寅之辠不等故言及愚谓此亦旧史之文耳不必执彼以例此也
　　陈侯之弟黄自楚归于陈
　　言自楚有奉也夫爲人弟而奔异国又倚异国而归陈其辠着矣
　　晋栾盈复入于晋入于曲沃
　　康侯胡氏曰曲沃者栾盈所食之地张氏曰在河东闻喜县左氏曰晋将嫁女于吴齐侯使析归父媵之以藩载栾盈及其士纳诸曲沃栾盈夜见胥午而告之对曰不可天之所废谁能兴之子必不免吾非爱死也知不集也盈曰虽然因子而死吾无悔矣我实不天子无咎焉许诺伏之而觞曲沃人乐作午言曰今也得栾孺子何如对曰得主而爲之死犹不死也皆叹有泣者爵行又言皆曰得主何贰之有盈出徧拜之四月栾盈帅曲沃之甲因魏献子以昼入绛初栾盈佐魏庄子于下军献子私焉故因之赵氏以原屏之难怨栾氏韩赵方睦中行氏以伐秦之役怨栾氏而固与范氏和亲知悼子少而听于中行氏程郑嬖于公唯魏氏及七舆大夫与之乐王鲋侍坐于范宣子或告曰栾氏至矣宣子惧桓子曰奉君以走固宫必无害也且栾氏多怨子爲政栾氏自外子在位其利多矣旣有利权又执民柄将何惧焉栾氏所得其惟魏氏乎而可强取也夫克乱在权子无懈矣公有姻丧王鲋使宣子墨衰冒绖二妇人辇以如公奉公以如固宫范鞅逆魏舒则成列旣乗将逆栾氏矣趋进曰栾氏帅贼以入鞅之父与二三子在君所矣使鞅逆吾子鞅请骖乗持带遂超乗右抚劒左援带命驱之出仆请鞅曰之公宣子逆诸阶执其手赂之以曲沃初斐豹隷也着于丹书栾氏之力臣曰督戎国人惧之斐豹谓宣子曰苟焚丹书我杀督戎宣子喜曰而杀之所不请于君焚丹书者有如曰乃出豹而闭之督戎从之逾隐而待之督戎逾入豹自后击而杀之范氏之徒在台后变氏乗公门宣子谓鞅曰矢及君屋死之鞅用劒以帅卒栾氏退摄车从之遇栾乐曰乐免之死将讼女于天乐射之不中又注则乗槐本而覆或以戟钩之断肘而死变鲂伤栾盈奔曲沃晋人围之孙氏曰此栾盈以曲沃之甲入晋败而奔曲沃也经言栾盈复入于晋入于曲沃者栾盈复入于晋犯君当诛曲沃大夫不可纳也入于曲沃明曲沃大夫纳之刘氏曰曷爲不言叛非叛者也劫众以敌君直乱而已矣○髙氏曰昔昭公分国以封沃沃盛强昭公微弱国将叛而归沃故诗人作扬之水椒聊杕杜之诗以见意然则沃者晋之繁衍强盛必叛之邑也愚案宋鱼石入于彭城将引楚作乱也晋栾盈入于晋自作乱也皆乱贼也春秋书之不特爲人臣之戒亦所以着君人者不能正身治国防微杜渐而封邑逾制假臣以权卒之乱国矣
　　秋齐侯伐衞遂伐晋
　　左氏曰秋齐侯伐衞自衞将遂伐晋晏平仲曰君恃勇力以伐盟主若不济国之福也不德而有功忧必及君崔杼谏曰不可臣闻之小国闲大国之败而毁焉必受其咎君其图之弗听陈文子见崔武子曰将如君何武子曰吾言于君君弗听也以爲盟主而利其难羣臣若急君于何有子姑止之文子退告其人曰崔子将死乎谓君甚而又过之不得其死过君以义犹自抑也况以恶乎齐侯遂伐晋取朝歌爲二队入孟门登大行张武军于荧庭戍郫邵封少水以报平隂之役乃还赵胜帅东阳之师以追之获晏牦髙氏曰齐侯因晋有栾氏之难而助之以报十八年之役也十八年诸侯同围齐者鲁之故也齐之所以数伐鲁者衞之故也故先伐衞晋不之问于是遂伐晋晋爲盟主而衞其同盟也旣伐同盟又伐盟主祸乱成于此矣义又见隐二年郑伐衞
　　八月叔孙豹帅师救晋次于雍榆【公羊谷梁作俞】
　　杜氏曰雍榆晋地汲郡朝歌县东有雍城莘老孙氏曰不救则惧晋之讨往救则畏齐之强常山刘氏曰晋有栾盈之难重以齐侯之伐鲁命豹救之义也豹怠弃君命不恤同姓之忧次于雍榆卒不能救豹辠明矣愚谓亦见三家之专而鲁君威命之不行也
　　己卯仲孙速卒【速公羊谷梁作遫】
　　此讥世卿与次年叔孙羯侵齐起文也大意又见隐元年益师卒
　　冬十月乙亥臧孙纥出奔邾
　　纥臧孙许之子臧武仲也左氏曰季武子无适子公弥长而爱悼子欲立之访于申丰申丰趋退访于臧纥臧纥曰饮我酒吾爲子立之季氏饮大夫酒臧纥爲客旣献臧孙命北面重席新樽絜之召悼子降逆之大夫皆起及旅而召公鉏使与之齿季孙失色季氏以公鉏爲马正孟孙恶臧孙季孙爱之孟氏之御驺丰防好羯也曰从余言必爲孟孙孟庄子疾丰防谓公鉏茍立羯请雠臧氏公鉏谓季孙曰孺子秩固其所也若羯立则季氏信有力于臧氏矣弗应己卯孟孙卒公鉏奉羯立于戸侧季孙至入哭而出曰秩焉在公鉏曰羯在此矣季孙曰孺子长公鉏曰何长之有唯其才也且夫子之命也遂立羯秩奔邾臧孙入哭甚哀多涕出其御曰孟孙之恶子也而哀如是季孙若死其若之何臧孙曰季孙之爱我疾疢也孟孙之恶我药石也美疢不如恶石夫石犹生我疢之美其毒滋多孟孙死吾亡无日矣孟氏闭门告于季孙曰臧氏将爲乱不使我葬季孙不信臧孙闻之戒冬十月孟氏将辟借除于臧氏臧孙使正夫助之除于东门甲从已而视之孟氏又告季孙季孙怒命攻臧氏乙亥臧纥斩鹿门之关以出奔邾蘧伯玉曰不以道事其君其出乎义又见僖二十八年元咺奔晋杜氏曰阿顺季孙爲废长立少以取奔亡
　　晋人杀栾盈
　　左氏曰晋人克栾盈于曲沃尽杀变氏之族党栾鲂出奔宋愚谓凡言杀其大夫者讥其专杀也栾盈作乱人所当讨故以讨贼之辞书之与郑良霄同亦衞州吁齐无知之类也可爲乱臣之戒矣
　　齐侯袭莒
　　轻行掩其不备曰袭左氏曰齐侯还自晋不入遂袭莒门于且于伤股而退明日将复战期于寿舒杞殖华还载甲夜入且于之队宿于莒郊明日先遇莒子于蒲侯氏莒子重赂之使无死曰请有盟华周对曰贪货弃命亦君所恶也昏而受命日未中而弃之何以事君莒子亲鼓之从而伐之获梁莒人行成莘老孙氏曰莒小国齐诸侯之强而世爲盟主以强攻弱又掩其不备书曰齐侯袭莒盖侵伐之中辠之尤大者也　黎氏曰春秋用兵虽多无书袭者此独曰袭讥诸侯行盗贼之事臧武仲于其伐晋亦云闻晋乱而后作抑君似鼠鼠昼伏夜动
　　二十有四年春叔孙豹如晋
　　左氏曰穆叔如晋杜氏曰贺克栾氏义见僖七年齐来聘
　　仲孙羯帅师侵齐
　　羯仲孙速之次子孝伯也左氏曰孟孝伯侵齐晋故也髙氏曰齐之伐晋也鲁使叔孙豹救之无功故仲孙羯于是乎侵齐羯代速爲卿未练而从政无复三年之丧辠自见矣义又见庄十年公侵宋○戴氏曰豹之如晋贺克栾氏羯之侵齐爲晋复怨夫当事而救不致力旣事而聘何益于晋当齐伐晋不能击齐旣退而侵何损于齐君子是以知其爲文具也
　　夏楚子伐吴
　　左氏曰焚子爲舟师以伐吴不爲军政无功而还义见僖三年徐取舒○朩讷赵氏曰楚怨吴之与晋虽吴与晋不交者已十年至是凡三伐吴矣髙氏曰于此见楚弱而吴强也自襄公言之十一年失郑十四年伐吴自是舍郑而不取置栾盈而不事又十年而一再伐吴以是而知楚弱而势分于吴方急吴而缓中国也
　　秋七月甲子朔日有食之旣
　　义见二十一年及隐三年
　　齐崔杼帅师伐莒
　　左氏曰齐侯闻将有晋师使陈无宇从防啓彊如楚辞且乞师崔杼帅师送之遂伐莒侵介根未详信否朩讷赵氏曰齐以盗窃之计袭莒无得故崔杼复伐莒成君之恶而已得行其奸义见隐二年郑伐衞邦衡胡氏曰自古奸臣篡弑之祸未有不本于其君假之以权之重而任之久也赵盾崔杼在春秋时奸恶最甚然非一日之积也皆假威弄权盟会侵伐无所不至其君信之深任之笃一旦变生肘腋而犹弗悟故圣人详録其渐凡一侵一伐必谨而志之以明兵柄倒持积而爲篡弑之祸故赵盾之将弑则先书其侵崇侵郑之渐崔杼之将弑则先书其伐莒伐鲁之渐易曰其所由来者渐矣可不鉴哉
　　大水
　　义见桓元年
　　八月癸巳朔日有食之
　　两月连食异之大者也义见二十一年及隐三年
　　公会晋侯宋公衞侯郑伯曹伯莒子邾子滕子薛伯伯小邾子于夷仪【夷公羊作陈】
　　夷仪见僖元年杜氏曰夷仪本邢地衞灭邢而爲衞邑左氏曰会于夷仪将以伐齐水不克叶氏曰晋之再会皆爲谋衞未详孰是髙氏曰伯居丧出会覩文见义义又见隐九年会于防○髙氏曰自盟柯陵之后齐有轻晋之心齐侯环卒而光新立乃受盟于澶渊及商任沙随之会晋失其令齐于是不賔明年乃伐衞遂伐晋又加兵于莒晋侯爲是爲夷仪之会帅十二国诸侯之师将以讨齐然会而不伐是有畏也国势不竞众志不一也未详是否
　　冬楚子蔡侯陈侯许男伐郑
　　三国附楚人以伐中国辠也义又见庄十年荆败蔡师
　　公至自会
　　义见桓二年公至自唐
　　陈鍼冝咎出奔楚【鍼其廉切】
　　义见僖二十八年元咺奔晋
　　叔孙豹如京师
　　左氏曰齐人城郏穆叔如周聘且贺城王嘉其有礼也赐之大路未详信否愚谓襄公即位未尝朝京师而使大夫徃聘大不敬也
　　大饥
　　谷梁曰五谷不升爲大饥谓之大侵大侵之礼君食不兼味台榭不涂弛侯廷道不除百官布而不制鬼神祷而不祀此大侵之礼也康侯胡氏曰古者救灾之政若国凶荒或发廪以赈之或移粟以通用或徙民以就食或爲粥溢以救饿莩或兴工作以聚失业之人缓刑舍禁弛力薄征索鬼神除盗贼弛射侯而不燕置廷道而不修杀礼物而不备虽有旱干水溢民无菜色所以备之者如此其至是年秋有隂沴之灾而冬大饥盖所以赈业之者有不备矣故书之以爲戒义又见宣十年饥






　　春秋本义卷二十二
　　钦定四库全书
　　春秋本义卷二十三　　　元　程端学　撰
　　襄公
　　二十有五年春齐崔杼帅师伐我北鄙
　　左氏曰齐崔杼帅师伐我北鄙以报孝伯之师也公患之使告于晋孟公绰曰崔子将有大志不在病我必速归何患焉其来也不冦使民不严异于他日齐师徒归存耕赵氏曰兵凶器也弗戢必自焚齐庄连歳用兵伐衞伐晋伐莒伐鲁三年之闲曾弗之戢而又授兵于好乱之夫蛟虬作于隂虎兕出于柙冝其终不免于祸也义又见隐二年郑伐衞○叶氏曰自襄以前庄僖文成之伐我者各一皆齐而已至文而邾复见于伐襄而莒复见伐是终其世三国见伐者十有三甚乎襄之不能爲国也齐伐其北莒伐其东邾伐其南齐侯之师遂至围成围桃围防莒亦进而围台则非特及其鄙而已我虽城防城西郛城武城曾不足以自守而区区方托晋爲雍榆之救固已兆怨矣又从而侵之岂吾所得已哉皆晋之故也此其所以讫不能振也春秋固志之矣
　　夏五月乙亥齐崔杼弑其君光
　　左氏曰齐棠公之妻东郭偃之姊也东郭偃臣崔武子棠公死偃御武子以吊焉见棠姜而美之使偃取之偃曰男女辨姓今君出自丁臣出自桓不可武子筮之遇困之大过史皆曰吉示陈文子文子曰夫从风风陨妻不可娶也且其繇曰困于石据于蒺防入于其宫不见其妻凶困于石徃不济也据于蒺防所恃伤也入于其宫不见其妻凶无所归也崔子曰嫠也何害先夫当之矣遂取之庄公通焉骤如崔氏以崔子之冠赐人侍者曰不可公曰不爲崔子其无冠乎崔子因是又以其闲伐晋也曰晋必将报欲弑公以恱于晋而不获闲公鞭侍人贾举而又近之乃爲崔子闲公夏五月莒爲且于之役故莒子朝于齐甲戌飨诸北郭崔子称疾不视事乙亥公问崔子遂从姜氏姜入于室与崔子自侧戸出公拊楹而歌侍人贾举止众从者而入闭门甲兴公登台而请弗许请盟弗许请自刃于庙弗许皆曰君之臣杼疾病不能听命近于公宫陪臣干掫有淫者不知二命公逾墙又射之中股反队遂弑之贾举州绰邴师公孙敖封具铎父襄伊偻堙皆死祝佗父祭于髙唐至复命不说弁而死于崔氏申蒯侍渔者退谓其宰曰尔以帑免我将死其宰曰免是反子之义也与之皆死崔氏杀鬷蔑于平隂晏子立于崔氏之门外其人曰死乎曰独吾君也乎哉吾死也曰行乎曰吾辠也乎哉吾亡也曰归乎曰君死安归君民者岂以陵民社稷是主臣君者岂爲其口实社稷是养故君爲社稷死则死之爲社稷亡则亡之若爲已死而爲已亡非其私昵谁敢任之且人有君而弑之吾焉得死之而焉得亡之将庸何归门啓而入枕尸股而哭兴三踊而出人谓崔子必杀之崔子曰民之望也舍之得民卢蒲癸奔晋王何奔莒叔孙宣伯之在齐也叔孙还纳其女于灵公嬖生景公丁丑崔杼立而相之庆封爲左相盟国人于大宫曰所不与崔庆者晏子仰天叹曰婴所不唯忠于君利社稷者是与有如上帝乃歃辛巳公与大夫及莒子盟大史书曰崔杼弑其君崔子杀之其弟嗣书而死者二人其弟又书乃舎之南史氏闻大史尽死执简以往闻旣书矣乃还崔氏侧庄公于北郭丁亥葬诸士孙之里四翣不跸下车七乗不以兵甲邦衡胡氏曰崔杼之弑其处心积虑盖二十有五年而后发其始也同盟于虚朾代君而盟次于鄫代君而会则专盟会之权矣其渐也会荀防而城虎牢其益恣也帅师而伐莒伐鲁则窃威福之柄矣一旦动于恶而人始知其弑君不知其非一日之积也易之防微矣愚谓齐光自爲世子而出与会盟侵伐或骄蹇序于诸侯之上及其即位则背丧出盟违盟伐衞遂伐盟主袭莒伐鲁莫非悖乱之举春秋厯书崔氏之世卿崔杼之专权又书齐光之悖乱而终之以此乱臣贼子惧矣人君鉴戒昭矣义又见隐四年衞州吁事○又案崔杼弑君而后无讨贼之文则春秋之时乱可知矣
　　公会晋侯宋公衞侯郑伯曹伯莒子邾子滕子薛伯伯小邾子于夷仪【夷公羊作陈下同】
　　义见隐九年会于防
　　六月壬子郑公孙舍之帅师入陈
　　左氏曰初陈侯会楚子伐郑当陈隧者井堙朩刋郑人怨之六月郑子展子产帅车七百乗伐陈宵突陈城遂入之陈侯扶其大子偃师奔墓愚谓郑伯出会而舍之入陈不特无王亦无其君也义又见隐元年莒入向
　　秋八月己巳诸侯同盟于重丘
　　杜氏曰夷仪之诸侯也重丘齐地张氏曰曹州乗氏县有故城愚谓齐桓之盟壹明天子之禁晋侯爲夷仪之会重丘之盟齐有弑君之贼而不能讨冝其六卿分晋诸侯解体蛮夷日炽而不支也然则此会此盟又齐桓之辠人矣义又见庄十六年
　　公至自会
　　义见桓二年公至自唐
　　衞侯入于夷仪
　　衞侯衎也不名阙文也愚谓衞国者衎之国也不能治其国而见逐于贼臣则旣不君矣犹当上告天子下告方伯以复之天子不能讨方伯不能正乃旋入夷仪以求复位无足道也然王政不纲而诸侯失位诸侯不君而庶孽篡窃大夫专恣冠屦倒置皆可爲后世鉴此当与次年喜弑其君剽衞侯衎复归于衞兼考可也
　　楚屈建帅师灭舒鸠
　　舒鸠见宣八年左氏曰二十四年吴人爲楚舟师之役故召舒鸠人舒鸠人叛楚楚子师于荒浦使沈尹寿与师祈犂让之舒鸠子敬逆二子而告无之且请受盟二子复命王欲伐之防子曰不可彼告不叛且请受盟而又伐之伐无辠也姑归息民以待其卒卒而不贰吾又何求若犹叛我无辞有庸乃还二十五年舒鸠人卒叛楚令尹子朩伐之及离城吴人救之子朩遽以右师先子疆息桓子捷子骈子孟帅左师以退吴人居其闲七日子疆曰久将垫隘隘乃禽也不如速战请以其私卒诱之简师陈以待我我克则进奔则亦视之乃可以免不然必爲吴禽从之五人以其私卒先击吴师吴师奔登山以望见楚师不继复逐之傅诸其军简师会之吴师大败遂围舒鸠舒鸠溃八月楚灭舒鸠义见僖三年徐取舒○朩讷赵氏曰羣舒其先本与楚俱张荆舒是惩是也因其近楚爲楚蚕食至是尽矣宣八年灭舒蓼成十七年灭舒庸及是灭舒鸠
　　冬郑公孙夏帅师伐陈【夏公羊作虿】
　　左氏曰郑子产献捷于晋受之十月子展相郑伯如晋拜陈之功子西复伐陈陈及郑平愚谓陈从楚伐郑信有辠矣然犹廹于强楚而不得已也郑舎之入陈报之过矣至是而复伐之则又甚焉义又见隐二年郑伐衞
　　十有二月吴子遏伐楚门于巢卒【遏公羊谷梁作谒】
　　杜氏曰遏诸樊也门于巢攻巢门也贯道王氏曰巢门楚外城门也叶氏曰诸侯不生名吴子何以名吴子卒矣不可再见举卒之名加之伐楚之上无嫌也赵氏曰此与郑髠顽如会卒于鄵文义正同皆以便文尔莘老孙氏曰吴子攻巢之门而卒故曰门于巢卒也义见僖三年徐取舒
　　二十有六年春王二月辛卯衞喜弑其君剽【匹妙切】剽公孙剽也十四年衞侯衎奔齐衞人立剽左氏曰二十年衞惠子疾召悼子曰吾得辠于君悔而无及也名藏在诸侯之策曰孙林父殖出其君君入则掩之若能掩之则吾子也若不能犹有鬼神吾有馁而已不来食矣悼子许诺惠子遂卒二十五年冬衞献公自夷仪使与喜言喜许之大叔文子闻之曰乌呼诗曰夙夜匪懈以事一人今子视君不如奕棊其何以免乎奕者举棊不定不胜其偶而况置君而弗定乎必不免矣九世之卿族一举而灭之可哀也哉二十六年衞献公使子鲜爲复辞敬姒强命之对曰君无信臣惧不免敬姒曰虽然以吾故也许诺初献公使与喜言喜曰必子鲜在不然必败故公使子鲜子鲜不获命于敬姒以公命与喜言曰苟反政由氏祭则寡人喜告蘧伯玉伯玉曰瑗不得闻君之出敢闻其入遂行从近关出告右宰谷右宰谷曰不可获辠于两君天下谁畜之悼子曰吾受命于先人不可以贰谷曰我请使焉而观之遂见公于夷仪反曰君淹恤在外十二年矣而无忧色亦无寛言犹夫人也若不已死无日矣悼子曰子鲜在右宰谷曰子鲜在何益多而能亡于我何爲悼子曰虽然弗可以已孙文子在戚孙嘉聘于齐孙襄居守二月庚寅甯喜右宰谷伐孙氏不克伯国伤甯子出舍于郊伯国死孙氏夜哭国人召甯子甯子复攻孙氏克之辛卯杀子叔及大子角黄氏曰剽本篡立而书甯喜弑其君者喜尝事之爲君十三年也许氏曰君臣之分一正不可复易此圣人所以定天下之经也义又见隐四年衞州吁事○叶氏曰剽之与衎盖不两立以衎之归爲正则剽不得爲正矣何以名喜曰弑哉此剽与衎之说非喜与剽之说也夫所谓君臣者一日北面而事之皆君也方孙林父之逐衎殖以爲不然则去而违之旣与之立则殖之君也喜者受命于殖者也孰有北面事之十三年而不以爲君者乎爲衎则可以杀剽爲喜则不可以杀剽此喜与衎之说也喜受命而杀之非弑君而何以衎言之则公孙剽而已矣别嫌明微非春秋不能辨愚案此与文十八年齐人弑其君商人同意
　　衞孙林父入于戚以叛
　　戚见文元年赵氏曰据土背君曰叛髙氏曰献公之奔也林父实逐之今甯喜弑剽将纳献公故林父惧而入于戚以叛愚谓人臣而叛其君辠恶自见矣○君举陈氏曰春秋之季家有藏甲邑有百雉之城矣故书叛始于此
　　甲午衞侯衎复归于衞
　　黄氏曰衞侯归书名者剽弑衎归衞有二君名以别之也孙氏曰衞侯前年入于夷仪今喜弑剽四日而复归于衞此待弑而归也愚谓衞侯先入夷仪使甯喜弑其君而复归于衞夫国虽其国然其归也非正义明道之举也夫王法不行邪正莫辨势力诈谋强者得之如奕棊然此春秋所以作也
　　夏晋侯使荀吴来聘
　　杜氏曰荀吴偃子义见僖七年齐来聘
　　公会晋人郑良霄宋人曹人于澶渊【澶市延切】
　　晋宋曹称人微者也郑加宋上者郑以卿也澶渊见二十年义见隐九年会于防
　　秋宋公杀其世子痤【才何切公羊作座】
　　左氏曰初宋芮司徒生女子赤而毛弃诸堤下共姬之妾取以入名之曰弃长而美平公入夕共姬与之食公见弃也而视之尤姬纳诸御嬖生佐恶而婉大子痤美而很合左师畏而恶之寺人惠墙伊戾爲大子内师而无宠秋楚客聘于晋过宋大子知之请野享之公使徃伊戾请从之公曰夫不恶女乎对曰小人之事君子也恶之不敢逺好之不敢近敬以待命敢有贰心乎纵有共其外莫共其内臣请往也遣之至则歃用牲加书徴之而骋告公曰大子将爲乱旣与楚客盟矣公曰爲我子又何求对曰欲速公使视之则信有焉问诸夫人与左师则皆曰固闻之公囚大子大子曰惟佐也能免我召而使请曰日中不来吾知死矣左师闻之聒而与之语过期乃缢而死佐爲大子公徐闻其无辠也乃亨伊戾康侯胡氏曰贼世子者寺人矣而独辠宋公何哉谮言之得行也必有嬖妾配适以惑其心又有小人欲结内援者以爲之助然后爱恶一移父子夫妇之闲不能相保者众矣尸此者其谁乎直称君春秋正其本之意义又见僖五年晋侯杀世子○髙氏曰晋献公惑骊姬之谗而杀申生宋平公听伊戾之诈而杀痤春秋以晋侯宋公杀之直辠君之不明惑于谗慝爲后世戒汉武帝唐明皇犹蹈之盖晋宋不足道也呜呼自古谗人爲国患虽其君之父子不能相保况臣下乎春秋书此当三复其言
　　晋人执衞甯喜
　　公羊曰不以其辠执之也愚谓甯喜弑君之贼晋不之讨乃因其来而执之则旣失刑矣况旣执而不杀又使还衞次年书衞杀其大夫甯喜则知其舍之矣故曰不以其辠执之也
　　八月壬午许男甯卒于楚
　　左氏曰许灵公如楚请伐郑曰师不兴孤不归矣八月卒于楚髙氏曰以中国诸侯而死于蛮荆死非其所矣义又见隐三年宋公卒○贯道王氏曰君守宗庙出入必告不幸而死于道路犹爲弃社稷也许男死于楚是以四岳伯夷之血祀而委之蛮荆矣
　　冬楚子蔡侯陈侯伐郑
　　左氏曰楚子曰不伐郑何以求诸侯楚子伐郑郑人将御之子产曰晋楚将平诸侯将和楚王是故昩于一来不如使逞而归乃易成也夫小人之性衅于勇啬于祸以足其性而求名焉者非国家之利也若何从之子展说不御寇十二月乙酉入南里堕其城涉于乐氏门于师之梁县门发获九人焉涉于汜而归而后许灵公愚谓佳兵求伯楚辠大矣而陈蔡从之抑又甚焉义又见庄十年荆败蔡师
　　葬许灵公
　　义见隐三年葬宋穆公
　　二十有七年春齐侯使庆封来聘
　　杜氏曰景公即位通嗣君也义见僖七年齐来聘
　　夏叔孙豹会晋赵武楚屈建蔡公孙归生衞石恶陈孔奂郑良霄许人曹人于宋【奂公羊作瑗】
　　不序宋大夫者在宋故也在宋则宋与会可知后盟同左氏曰宋向戌善于赵文子又善于令尹子木欲弭诸侯之兵以爲名如晋告赵孟赵孟谋于诸大夫韩宣子曰兵民之残也财用之蠧小国之大菑也将或弭之虽曰不可必将许之弗许楚将许之以召诸侯则我失爲盟主矣晋人许之如楚楚亦许之皆告于小国爲会于宋五月甲辰晋赵武至于宋丙午郑良霄至戊申叔孙豹衞石恶至楚公子黑肱先至成言于晋宋向戌如陈从子木成言于楚子木谓向戌请晋楚之从交相见也陈孔奂蔡公孙归生曹许之大夫皆至以藩爲军晋楚各处其偏孙氏曰隐桓之际天子失道诸侯擅权宣成之闲诸侯错命大夫专国至宋之会则又甚矣何哉宋之会诸侯日微天下之政中国之事皆大夫专持之也故二十九年城三十年会澶渊昭元年会虢诸侯莫有见者此天下之政中国之事皆大夫专持之可知也君举陈氏曰晋楚初同主夏盟也以诸侯分爲晋楚之从于是始则是南北二伯也天下之大变也于溴梁而无君臣之分于宋而无夷夏之辨昭定哀之春秋将以终于吴越焉尔矣○邦衡胡氏曰诸侯之大夫会屈建欲以弭兵是以兵爲可弭而楚人可以信结乎愚亦甚矣自后三四年楚子大合诸侯于申伐吴灭赖执中国之君杀中国之大夫则弭兵之说果可信邪楚人果可以久处邪髙氏曰此事利害甚重不可轻举也而诸侯大夫不详其故始循其弭兵之名遂会于宋而与之盟自是大启戎心干盟偪好晋楚之从请交相见而诸侯亦俛首两事晋楚嗟乎桓文数十年之功业一朝而坏之天下之势遂大溃而不可收矣彼岂知天下之大计哉
　　衞杀其大夫喜
　　左氏曰衞喜专公患之公孙免余请杀之公曰微子不及此吾与之言矣事未可知只成恶名止也对曰臣杀之君勿与知乃与公孙无地公孙臣谋使攻氏弗克皆死公曰臣也无辠父子死余矣夏免余复攻氏杀喜及右宰谷尸诸门莘老孙氏曰喜弑贼也弑剽而归衎衞侯衎德喜之迎已反国复用之爲大夫未尝夺其位喜旣见执而归衞侯乃以其私杀之喜虽有辠然衞侯杀之不以其辠故曰杀其大夫也晋里克杀奚齐弑卓子而立夷吾夷吾杀之晋侯夷吾衞侯衎之杀大夫皆以其私而不以其辠故春秋皆曰杀其大夫也义又见庄十六年曹杀大夫
　　衞侯之弟鱄出奔晋【鱄市转切又音专谷梁作专】
　　鱄子鲜也左氏曰免余杀喜子鲜曰逐我者出纳我者死赏罚无章何以沮劝君失其信而国无刑不亦难乎且鱄实使之遂出奔晋公使止之不可及河又使止之止使者而盟于河托于木门不向衞国而坐木门大夫劝之仕不可曰仕而废其事辠也从之昭吾所以出也将谁愬乎吾不可立于人之朝矣终身不仕公丧之如税服终身未详信否义见二十年陈侯弟奔楚
　　秋七月辛巳豹及诸侯之大夫盟于宋
　　豹不氏前见也诸侯之大夫亦前目后凡也再言于宋者会之后闲喜与鱄之事不得不再言宋无他义也左氏曰辛巳将盟于宋西门之外楚人衷甲伯州犂曰合诸侯之师以爲不信无乃不可乎夫诸侯望信于楚是以来服若不信是弃其信以服诸侯也固请释甲子木曰晋楚无信久矣事利而已苟得志焉焉用有信赵孟患楚衷甲以告叔向叔向曰何害也匹夫一爲不信犹不可单毙其死若合诸侯之卿以爲不信必不捷矣食言者不病非子之患也夫以信召人而以僭济之必莫之与也安能害我且吾因宋以守病则夫能致死与宋致死虽倍楚可也子何惧焉又不及是曰弭兵以召诸侯而称兵以害我吾庸多矣非所患也晋楚争先晋人曰晋固爲诸侯盟主未有先晋者也楚人曰子言晋楚匹也若晋常先是楚弱也且晋楚狎主诸侯之盟也久矣岂专在晋叔向谓赵孟曰诸侯归晋之德只非归其尸盟也子务德无争先且诸侯盟小国固必有尸盟者楚爲晋细不亦可乎乃先楚人未详信否义与前会同此则因会而盟又甚焉者也○君举陈氏曰晋之不足以主夏盟自宋始宋之盟赵孟之偷也孔子曰庭燎之百由齐桓公始大夫之奏肆夏由赵文子始也是王伯所以兴衰也愚谓齐桓攘楚晋文继之有城濮之师襄悼嗣伯虽事有优劣然皆以攘楚爲义孔子作春秋于齐桓晋文多与词意盖如此鲁襄以来楚未有胜中国之势赵武使屈建同主夏盟分中国之诸侯以朝楚而中外于是乎莫辨赵武之辠不可胜诛也而说者以爲赵武之力岂不悖哉
　　冬十有二月乙亥朔日有食之
　　义见隐三年
　　二十有八年春无冰
　　义见桓十四年
　　夏衞石恶出奔晋
　　左氏曰衞人讨氏之党故石恶出奔晋义见僖七年元咺奔晋
　　邾子来朝
　　邾悼公也义见隐十一年滕薛来朝
　　秋八月大雩
　　左氏曰旱也义见桓五年
　　仲孙羯如晋【羯居谒切】
　　义见僖七年齐来聘
　　冬齐庆封来奔
　　左氏曰齐崔杼生成及彊而寡娶东郭姜生明东郭姜以孤入曰棠无咎与东郭偃相崔氏崔成有疾而废之而立明成请老于崔崔子许之偃与无咎弗予曰崔宗邑也必在宗主成与彊怒将杀之告庆封曰夫子之身亦子所知也惟无咎与偃是从父兄莫得进矣大恐害夫子敢以告庆封曰子姑退吾图之告卢蒲嫳卢蒲嫳曰彼君之雠也天或者将弃彼矣彼实家乱子何病焉崔之薄庆之厚也他日又告庆封曰苟利夫子必去之难吾助女九月庚辰崔成崔彊杀东郭偃棠无咎于崔氏之朝崔子怒而出其众皆逃求人使驾不得使圉人驾寺人御而出且曰崔氏有祸止余犹可遂见庆封庆封曰崔庆一也是何敢然请爲子讨之使卢蒲嫳帅甲以攻崔氏崔氏堞其宫而守之弗克使国人助之遂灭崔氏杀成与彊而尽俘其家其妻缢嫳复命于崔子且御而归之至则无归矣乃缢崔明夜辟诸大墓辛巳崔明来奔庆封当国二十八年庆封好田而耆酒与庆舍政则以其内实迁于卢蒲嫳氏易内而饮酒数日国迁朝焉使诸亡人得贼者以告而反之故反卢蒲癸癸臣子之有宠妻之癸言王何而反之二子皆嬖使执寝戈而先后之十月庆封田于莱十一月乙亥尝于大公之庙庆舍涖事卢蒲癸王何执寝戈庆氏以其甲环公宫栾髙陈鲍之徒介庆氏之甲子尾抽桷击扉三卢蒲癸自后刺子之王何以戈击之死遂杀庆绳麻婴公惧陈无须以公归税服而如内宫庆封归遇告乱者丁亥伐西门弗克还伐北门克之入伐内宫弗克反陈于岳请战弗许遂来奔旣而齐人来让奔吴义见僖七年元咺奔晋　贯道王氏曰崔杼弑君庆封与之爲比乃乗其家乱而灭之以当国欲不亡得乎鲁敢受乱是召乱也
　　十有一月公如楚
　　左氏曰爲宋之盟故公及宋公陈侯郑伯许男如楚存耕赵氏曰楚虽强非鲁所当朝有周不事而如齐如晋春秋犹书之矧如楚乎以中国之诸侯奔走于荆蛮之庭曾无一人言其不可者是春秋之又一变也孟轲有言今之诸侯五伯之罪人也其此之谓乎○邦衡胡氏曰王纲旣衰中国无伯廹于强令故公逺朝于楚以息肩而圣人必书戒后世不可屈身于异国也其后唐髙祖称臣于突厥倚以爲助石晋父事契丹欲以保国而卒被害有不可胜言者春秋之戒微矣
　　十有二月甲寅天王崩
　　天王灵王也一见王崩而公在楚不奔丧二见明年晋会十一国之大夫城及会于澶渊三见晋士鞅吴子楚防罢来聘仲孙羯聘晋子来盟四见景王居丧而杀其弟凡三年之内居丧而行吉礼者皆辠也义又见隐二年
　　乙未楚子昭卒
　　乙未距甲寅四十二日俱属十二月者范氏以爲闰月之日系前月之下史策常体也左氏曰楚康王义见文十八年秦伯卒
　　二十有九年春王正月公在楚
　　孙氏曰案成十年七月公如晋十一年三月公至自晋昭十五年冬公如晋十六年夏公至自晋皆不书所在晋国犹可在楚又甚矣故详録之愚谓公当奉正朔朝庙退而听政之始而犹在楚故于此书公之所左而其义自见矣○髙氏曰公在齐晋多矣阙朝正之礼亦不少矣但书公如晋如齐则义自见矣今书公在楚则圣人之防深矣案二十八年十一月公如楚十二月天王崩乙未楚子昭卒不笃君臣之义以奔天王之丧而徇强大之令以俟楚子之待夏乃归故于朝正之时书公所在与昭公失国而在干侯同
　　夏五月公至自楚
　　义见桓二年公至自唐此兼见公朝荆蛮逾时而返不奔王丧也
　　庚午衞侯衎卒
　　义见隐三年宋公卒
　　阍弑吴子余祭
　　石氏曰书阍又贱乎盗也左氏曰吴人伐越获俘焉以爲阍公羊曰阍者何门人也刑人也君子不近刑人近刑人则轻死之道也谷梁曰不称名姓阍不得齐于人不称其君阍不得君其君也礼君不使无耻不近刑人不狎敌不迩怨贱人非所贵也贵人非所刑也刑人非所近也举至贱而加之吴子吴子近刑人也阍弑吴子余祭仇之也义又见隐四年衞州吁事○邦衡胡氏曰人君如堂人臣如陛众隷如地等级辽絶而贱微之隷得弑之者君狎而近之也其曰阍门者至贱乎贱者也举至贱而加之吴子恶吴子之自祸也孙氏曰则知爲人君者虽一介不可慢也
　　仲孙羯会晋荀盈齐髙止宋华定衞世叔仪郑公孙段曹人莒人邾人滕人薛人小邾人城【仪公羊作齐左氏无邾人】左氏曰晋平公杞出也故治杞知悼子合诸侯之大夫以城杞孟孝伯会之郑子大叔与伯石往子大叔见大叔文子与之语文子曰甚乎其城也子大叔曰若之何哉晋国不恤宗周之阙而夏肄是屏其弃诸姬亦可知也已诸姬是弃其谁归之吉也闻之弃同即异是谓离德诗曰协比其邻昏姻孔云晋不邻矣其谁云之未详信否孙氏曰微弱不能自城故诸侯之大夫相与城者政在大夫故也邦衡胡氏曰天子在上诸侯各守封域非其所守而擅兴力役以城之况大夫乎愚谓况夺农时以役人乎此亦放伯者之事而不成乎伯者也
　　晋侯使士鞅来聘
　　左氏曰范献子来聘拜城也未详信否义见僖七年齐来聘
　　子来盟
　　子杞文公称子见桓二年盟见隐元年盟于蔑
　　吴子使札来聘
　　札不氏康侯胡氏曰楚椒秦术之流也木讷赵氏曰彼其来聘岂情也哉窥中国而已义见文九年椒来聘
　　秋九月葬衞献公
　　义见隐三年葬宋穆公
　　齐髙止出奔北燕
　　杜氏曰止髙厚之子陆氏曰北燕姬姓伯爵召公奭之后武王封之于燕居鹿阳蒯县自召公至简公二十九世始见春秋张氏曰燕国蓟县左氏曰齐髙子容与宋司徒见知伯女齐相礼賔出司马侯言于知伯曰二子皆将不免子容专司徒侈皆亡家之主也知伯曰何如对曰专则速及侈将以其力毙专则人实毙之将及矣义见僖二十年元咺奔晋○木讷赵氏曰自髙止奔燕而燕以乱燕伯奔齐齐侯伐燕皆基于髙止
　　冬仲孙羯如晋
　　左氏曰冬孟孝伯如晋报范叔也义见僖七年齐来聘
　　三十年春王正月楚子使防罢来聘【防爲彼切罢音皮公羊作颇下同】左氏曰通嗣君也张氏曰鲁以君朝而楚以大夫聘此齐桓晋文所以行乎列国者故自宋之盟而夷夏不辨楚人行伯主之礼于中国义又见文九年楚椒来聘○邦衡胡氏曰经书楚子始末不同如杀大夫始不言氏但曰得臣而已其后则书杀公子侧大夫盟会始不言氏但曰楚人而已其后则书公子婴齐大夫帅师始不言氏但曰楚师而已其后则书公子婴齐公子壬夫大夫来聘始不言氏但曰使椒而已至此则书防罢兼举大夫姓氏与中国一同愚谓此皆鲁史之文圣人因之以见外裔渐与中国混同之一端也
　　夏四月蔡世子般弑其君固
　　孙氏曰不日者脱之左氏曰二十八年蔡侯归自晋入于郑郑伯享之不敬子产曰蔡侯其不免乎日其过此也君使子展廷劳于东门之外而傲吾曰犹将更之今还受享而惰乃其心也君小国事大国而惰傲以爲己心将得死乎若不免必由其子其爲君也淫而不父侨闻之如是者恒有子祸三十年蔡景侯爲大子般娶于楚通焉大夫弑景侯义见文元年楚商臣事此则中国之人爲之人道之坏极矣
　　五月甲午宋灾
　　义见僖二十年西宫灾此则一国之灾甚矣又爲其冬会于澶渊起文也
　　宋伯姬卒【公羊谷梁无宋字脱之也】
　　伯姬成九年归宋者也此爲七月叔弓如宋葬共姬起文也
　　天王杀其弟佞夫【佞公羊作年非也】
　　孙氏曰书称帝尧克明俊德以亲九族而景王不能容一母弟且诸侯有失教及不能友爱其弟而出奔者孔子犹详録之讥其失兄之道况景王尊爲天子富有四海乎吕氏曰言杀其弟无亲亲之恩也○愚案爲天子弟而至于见杀其爲弟可知矣爲天子而至于杀其弟其爲兄亦可知矣然春秋书曰天王杀其弟者盖爲人兄而不以舜之所以处象者处其弟则未足以尽爲兄之义其防深哉
　　王子瑕奔晋
　　王子者王之子也瑕其名也爲人子而至于奔子道尽矣然景王爲天下主而致其子之奔父道尽矣旣杀其弟又奔其子比事属辞所谓父不父子不子兄不兄弟不弟京师王化之本而大乱若此王纲之不振有以哉
　　秋七月叔弓如宋葬宋共姬【谷梁葬字下无宋字】
　　弓叔老之子子叔子也孙氏曰内女不葬者也其书葬皆非常也共姬妇人也襄王景王天子也鲁皆使卿会恶孰甚焉然内女葬当有恩礼使卿则不可也愚谓共姬不从夫之諡而别爲諡又不谓于王而自諡又三月而葬皆非礼也○髙氏曰使卿葬内女非礼也始终之礼皆过于厚成八年夏宋公使公孙寿十月衞人来媵九年二月伯姬归于宋夏季孙行父如宋致女晋人来媵十年齐人来媵皆非礼也
　　郑良霄出奔许自许入于郑郑人杀良霄
　　存耕赵氏曰许与郑世仇言自许许有奉也刘氏曰何爲不言杀其大夫也讨贼之辞也左氏曰二十九年郑伯有使公孙黑如楚辞曰楚郑方恶而使余往是杀余也伯有曰世行也子晳曰可则往难则已何世之有伯有将强使之子晳怒将伐伯有氏大夫和之十二月己巳郑大夫盟于伯有氏三十年伯有耆酒爲窟室而夜饮酒击钟焉朝至未巳朝者曰公焉在其人曰吾公在壑谷皆自朝布路而罢旣而朝则又将使子晳如楚归而饮酒庚子子晳以驷氏之甲伐而焚之伯有奔雍梁醒而后知之遂奔许乙巳郑伯及其大夫盟于大宫盟国人于师之梁之外伯有闻郑人之盟已也怒闻子皮之甲不与攻已也喜曰子皮与我矣癸丑晨自墓门之渎入因马师颉介于襄库以伐旧北门驷带率国人以伐之伯有死于羊肆子产襚之枕之股而哭之敛而殡诸伯有之臣在市侧者旣而葬诸斗城愚谓爲人臣而至于出奔旣得辠矣又不自反而复入作乱其见杀也冝许奉叛臣以入亦辠也义又见襄二十二年晋人杀栾盈此言复彼言复入者史氏之辞不同耳初无异义也○张氏曰良霄之出公孙黑盖有辠焉春秋舍公孙黑专伐之辠而辠良霄何也曰耆酒而不恤政汰侈而好争伯有之所爲有丧家亡身之道焉虽微公孙黑其能免于死乎旣亡而不自省又入伐君而大乱其国此春秋所以正名讨贼之辞也春秋于丧国失家者皆不书所逐之人以明其身之有辠使有国有家者皆兢兢自谨而求所以保身也知保身则奔亡之祸逺矣春秋之义也
　　冬十月葬蔡景公
　　诸侯不讨乱臣贼子而但会其葬髙氏所谓皆无父无君者也七月方葬又其失礼之细者义又见隐三年葬宋穆公○案蔡般不讨而景公书葬则传所谓贼不讨不书葬者妄也
　　晋人齐人宋人衞人郑人曹人莒人邾人滕人薛人人小邾人会于澶渊宋灾故
　　十二国称人皆微者也不称鲁会鲁不会也宋灾故爲宋灾之故也澶渊见二十年刘氏曰晋人与诸侯之大夫凡爲宋灾故谋之也非务也何言乎非务蔡侯弑其君而不谋宋灾而谋之微矣君子虑所逺而小人恤所近夫灾虽诸侯所当救然而一时之变一国之祸也财足以周其乏粟足以济其用则已矣非所以爲天下之忧也彼天下之忧者臣弑其君一子弑其父二如是则禽兽矣故孔子论天下之信则曰宁去食论陈恒之变则曰请讨之其察于道之轻重缓急也审矣岂以姑息爱人哉○康侯胡氏曰蔡之乱犹人有腹心之疾而宋之灾譬如桐梓鸡犬之亡失也故言会之所爲以垂戒欲人自审于轻重之等也可谓深切着明矣
　　三十有一年春王正月
　　夏六月辛巳公薨于楚宫
　　左氏曰公作楚宫穆叔曰君欲楚也夫故作其宫若不复适楚必死是宫也公薨于楚宫杜氏曰公适楚好其宫归而作之不居先君之路寝而安所乐失其所也许氏曰公还自楚不能増修德政而反勤民伤财务作楚宫公之志亦荒矣其何振之有又况防本乐异乱国经常所以爲不祥之道也义又见僖公薨○吕氏曰若襄公者可谓安其危而利其灾乐其所以亡者矣
　　秋九月癸巳子野卒
　　孙氏曰子野襄公大子未逾年之君也不薨不地降成君也赵氏曰子野非被弑不书地阙文也愚案书卒之义未详左氏曰立胡女敬归之子子野次于季氏癸巳卒毁也康侯胡氏曰般赤弑而书卒子野亦书卒何以辨乎曰闵公不书即位则般之弑可知下书夫人姜氏归于齐上书公子遂叔孙得臣如齐则子赤之弑可知与子野异矣存耕赵氏曰襄公之庶长也传云毁也案经书癸巳子野卒辞同子般然子般云弑以传详之子野立次于季氏卒不于他所而于季氏此疑以传疑之辞子野卒而季氏必欲立裯是也俱未详是否
　　己亥仲孙羯卒
　　讥世卿也大意见隐元年益师卒
　　冬十月滕子来会葬
　　许氏曰子大叔曰先王之制诸侯之丧士吊大夫送葬滕子会葬非礼也髙氏曰此僭天子之礼也愚谓鲁不拒之以礼而受之皆非也○君举陈氏曰诸侯来会葬于是始改葬惠公也衞侯来会葬隐公不见春秋之初鲁犹秉礼也晋景公之丧成公吊焉亦已卑矣晋于是止公使送葬诸侯莫在鲁人辱之楚康王之丧公及陈侯郑伯许男送于西门之外则天下诸侯有会葬于楚者矣于是滕会葬于鲁是春秋之季也
　　癸酉葬我君襄公
　　义见隐三年葬宋穆公
　　十有一月莒人弑其君密州
　　称人见文十六年密州左氏曰犂比公也义见隐四年衞州吁事○案此又爲次年去疾入莒展舆奔莒起文也











　　春秋本义卷二十三
　　钦定四库全书
　　春秋本义卷二十四　　　元　程端学　撰
　　昭公【名稠襄公之子齐归所生】
　　元年春王正月公即位
　　义见文元年
　　叔孙豹防晋赵武楚公子围齐国弱宋向戍衞石恶陈公子招蔡公孙归生郑罕虎许人曹人于虢【公羊弱作酌左氏谷梁石恶作齐恶罕虎作轩虎后及罕逹同虢作漷谷梁作郭】
　　公子招者陈侯之弟也康侯胡氏曰公子者其本当称者也曰弟者因事而称之也髙氏曰卫石恶在陈蔡之上者上卿也宋之盟齐人不预焉今齐又从楚矣中国微弱可知也义见襄二十七年防于宋○叶氏曰自襄以来晋主夏盟齐楚皆未入防宋未尝不先诸侯鸡泽之防齐始以世子光来犹在邾下至邢丘而齐人居宋人上则齐已亢矣澶渊之防齐侯始入防遂居宋公上宋之防楚始入防屈建遂居蔡卫上至是楚公子围先国弱而向戍在三楚人愈强虽齐亦为屈而二王之后防矣
　　三月取郓【公羊作运后同】
　　灭而言取见宣九年郓东郓也见成九年义见庄十年齐灭谭
　　夏秦伯之弟鍼出奔晋
　　义见襄二十年陈侯弟奔楚
　　六月丁巳邾子华卒
　　义见隐三年宋穆公卒
　　晋荀吴帅师败狄于大卤【音鲁左氏经作卤传作原公羊谷梁经作原传作卤】箕与交刚皆书晋人而此书卿帅师者将尊师众也杜氏曰大卤大原晋阳县张氏曰公羊防云古文及晋阳人皆谓之大卤而今经及师读皆谓之大原说文西方谓之卤易曰兊为刚卤西方之泽也春秋大原为大卤亦西方也义见庄二十年齐伐戎
　　秋莒去疾自齐入于莒莒展舆出奔吴【公羊谷梁无舆字陆德明注左传云一本无舆字】
　　叶氏曰自齐有奉也言入逆辞也左氏曰莒展舆立而夺群公子秩公子召去疾于齐秋公子鉏纳去疾展舆奔吴未详信否愚谓展舆去疾皆庶孽也展舆不称子与庄二十四年曹羁同其事与桓十一年突归于郑郑忽奔卫同但郑忽为嫡展舆为庶耳书之以见展舆君弑不讨贼既立逾年而出奔其不能君可知若去疾之篡辠不容诛齐又奉之恶亦可见然天子方伯不能正而庶孽得以容其篡三纲不立又益以显矣
　　叔弓帅师疆郓田
　　杜氏曰春取郓今正其封疆刘氏曰疆之者沟封之也曷为沟封之别乎莒也愚谓取人之国而以兵力疆田恶可见矣盖叔弓为季氏党欲强其私家耳任氏曰春取郓而秋疆其田汲汲乎利其土地之甚也帅师而疆之岂独有虞于莒乎虽郓人亦不服所以必欲疆之也取郓为不善矣疆田又不善也疆田为不善矣帅师而疆之尤为不喜也
　　葬邾悼公
　　邾始书葬鲁防之也义见隐三年葬宋穆公○髙氏曰入春秋来邾始书葬盖邾滕薛皆小国也秦逺国也皆至昭公而书葬是时鲁衰甚矣小国如大国逺国如近国愚案此说与隠七年滕侯卒相表里参考可也
　　冬十有二月己酉楚子麇卒【麇九伦切公羊谷梁作卷】义见文十八年秦伯卒
　　楚公子比出奔晋
　　比左氏曰右尹子干也义见僖二十八年元咺奔晋○朴郷吕氏曰楚防立而比出奔意者其与防争国者乎木讷赵氏曰楚子卒而比出奔则比者必麇之孚有所不容于嗣君耳皆未详是否
　　二年春晋侯使韩起来聘
　　起韩宣子韩厥次子也义见隐七年齐来聘
　　夏叔弓如晋
　　左氏曰叔弓聘于晋报宣子也义见隠七年齐来聘
　　秋郑杀其大夫公孙黑
　　黑子晳也左氏曰元年郑徐吾犯之妹美公孙楚聘之矣公孙黑又使强委禽焉犯惧告子产子产曰是国无政非子之患也唯所欲与犯请于二子请使女择焉皆许之子晳盛饰入布币而出子南戎服入左右射超乗而出女自房观之曰子晳信美矣抑子南夫也夫夫妇妇所谓顺也适子南氏子晳怒既而櫜甲以见子南欲杀之而取其妻子南知之执戈逐之及冲击之以戈子晳伤而归告大夫曰我好见之不知其有异志也故伤大夫皆谋之子产曰直钧幼贱有辠辠在楚也乃执子南而数之曰国之大节有五女皆奸之畏君之威听其政尊其贵事其长养其亲五者所以为国也今君在国女用兵焉不畏威也奸国之纪不听政也子晳上大夫女嬖大夫而弗下之不尊贵也幼而不忌不事长也兵其从兄不养亲也君曰予不忍女杀宥女以逺勉速行乎无重而辠五月庚辰郑放游楚于吴将行子南子产咨于大叔大叔曰吉不能亢身焉能亢宗彼国政也非私难也子图郑国利则行之又何疑焉周公杀管叔而蔡蔡叔夫岂不爱王室故也吉若获戾子将行之何有于诸游二年秋郑公孙黑将作乱欲去游氏而代其位伤疾作而不果驷氏与诸大夫欲杀之子产在鄙闻之惧弗及乗遽而至使吏数之曰伯有之乱以大国之事而未尔讨也尔有乱心无厌国不女堪专伐伯有而辠一也昆弟争室而辠二也薰隧之盟女矫君位而辠三也有死辠三何以堪之不速死大刑将至再拜稽首辞曰死在朝夕无助天为虐子产曰人谁不死凶人不终命也作凶事为凶人不助天其助凶人乎请以印为褚师子产曰印也若材君将任之不才将朝夕从女女辠之不恤而又何请焉不速死司寇将至七月壬寅缢尸诸周氏之衢加木焉未详信否义见庄二十六年曹杀大夫
　　冬公如晋至河乃复季孙宿如晋
　　左氏曰晋少姜卒公如晋及河晋侯使士文伯来辞曰非伉俪也请君无辱公还季孙宿遂致服焉常山刘氏曰凡人君动止有度岂可非礼而行无故而乃复哉葢进退皆非礼义也康侯胡氏曰经书公如晋至河乃复季孙宿如晋而昭公失国之因季孙逐君之渐晋人下比之迹皆见矣○莘老孙氏曰公如晋朝而晋不纳至河乃复以公之自复爲文者臣子之心不欲其君见拒于人而公自复也昭公四如晋四至河而复又二十三年冬至河乃复书有疾焉公虽不见纳于晋然有疾而复犹可尔叶氏曰公自即位三十二年之间朝于晋者五唯其末言疾外此皆非公之自复晋辞公也晋岂得以辱公哉葢公尝为少姜卒而徃吊矣为季孙意如执而徃请矣以千乗之君吊嬖妾且为臣而亲行则晋人不得不易公也故或以莒人之愬而辞公或以鲜虞之伐而辞公使公知恭之不忘礼则一辞公固可以止何待至于再三而不已乎如是而流离于外不得志于齐犹有望于晋以为寄彷徨乎干侯卒至于死而不悟此春秋所以屡书不少杀独以有疾一着其实者所以志公之媿也刘氏曰为国以礼者处胜人之地矣
　　三年春王正月丁未滕子原卒【原公羊作泉】
　　义见隐三年宋公卒又为叔弓如滕起文也
　　夏叔弓如滕五月葬滕成公
　　髙氏曰入春秋来滕始书夫以卿共其葬非礼也以我襄公之葬滕子来防故鲁报之然与二十三年葬景王无辨矣义又见隠三年葬宋穆公
　　秋小邾子来朝
　　左氏曰穆公也义见隐十一年滕薛来朝
　　八月大雩
　　义见桓五年
　　冬大雨雹
　　髙氏曰为灾故书秋旱冬雹皆人事所召且为四年起也义见僖二十九年○张子曰雹戾气也此中国不振而吴楚防诸侯之兆也
　　北燕伯款出奔齐
　　北燕见襄二十九年左氏曰燕简公多嬖宠欲去诸大夫而立其宠人冬燕大夫比以杀公之外嬖公惧奔齐未详信否义见襄十四年卫侯奔齐
　　四年春王正月大雨雹【公羊谷梁作雪范氏云或作雹叶氏曰当从左氏】义见僖二十九年○存耕赵氏曰自冬歴春大雹者二阳气不得达阴锢之也由鲁而论则臣干君季氏逼君之应也由中国而论则吴楚强而争伯之验也
　　夏楚子蔡侯陈侯郑伯许男徐子滕子顿子胡子沈子小邾子宋世子佐淮夷防于申
　　杜氏曰胡国汝隂县西北有胡城淮夷孔氏曰淮浦之夷也后汉志下邳国有淮浦县张氏曰申姜姓之国杜氏曰在南阳宛县愚谓宋世子在小邾子下者世子不敢敌诸侯与齐世子光同淮夷不殊防者非诸侯防淮夷淮夷来与防耳俱无他义左氏曰许男如楚楚子止之遂止郑伯复田江南许男与焉使椒举如晋求诸侯二君待之椒举致命曰寡君使举曰日君有惠赐盟于宋曰晋楚之从交相见也以嵗之不易寡君愿结驩于二三君使举请闲君若苟无四方之虞则愿假宠以请于诸侯晋侯欲勿许司马侯曰不可楚王方侈天或者欲逞其心以厚其毒而降之罚未可知也其使能终亦未可知也晋楚唯天所相不可与争君其许之乃许楚使使叔向对曰寡君有社稷之事是以不获春秋时见诸侯君实有之何辱命焉楚子问于子产曰晋其许我诸侯乎对曰许君晋君少安不在诸侯其大夫多求莫匡其君在宋之盟又曰如一若不许君将焉用之王曰诸侯其来乎对曰必来从宋之盟承君之欢不畏大国何敢不来不来者其鲁卫曹邾乎曹畏宋邾畏鲁鲁卫偪于齐而亲于晋唯是不来其余君之所及也谁敢不至王曰然则吾所求者无不可乎对曰求逞于人不可与人同欲尽济夏诸侯如楚鲁卫曹邾不防曹邾辞以难公辞以时祭卫侯辞以疾郑伯先待于申楚子合诸侯于申椒举言于楚子曰臣闻诸侯无归礼以为归今君始得诸侯其慎礼矣霸之济否在此防也夏啓有钧台之享商汤有景亳之命周武有孟津之誓成有岐阳之搜康有酆宫之朝穆有涂山之防齐桓有召陵之师晋文有践土之盟君其何用宋向戍郑公孙侨在诸侯之良也君其选焉王曰吾用齐桓王使问礼于左师与子产左师曰小国习之大国用之敢不荐闻献公合诸侯之礼六子产曰小国共职敢不荐守献伯子男防公之礼六楚子示诸侯侈椒举曰夫六王二公之事皆所以示诸侯礼也诸侯所由用命也夏桀为仍之防有缗叛之商纣为黎之搜东夷叛之周幽王为太室之盟戎狄叛之皆所以示诸侯汰也诸侯所由弃命也今君以汰无乃不济乎王弗听孙氏曰中国自宋之防诸侯不见者十年矣此书防于申楚子大合诸侯于此也桓文死中国不振丧乱日甚幅裂横溃制在楚人故也自是中国之事皆楚人制之至于平丘召陵之防诸侯虽云再出寻复叛去事无所救不足道也○程子曰晋平不在诸侯楚于是强为伯者之事叶氏曰楚子始欲求诸侯而未定问于子产曰晋其许我乎诸侯其来乎则楚子固自以为不足服诸侯也当是时使晋稍强诸侯听之则楚亦不得肆志而晋侯方溺于嬖宠岂复有志于中国哉楚偃然专诸侯诸侯舍晋无所附则亦不得已而从楚晋虽不防自胡沈小国至淮夷无不在楚于是伐吴灭陈灭蔡杀干徴师楚之得志于中国未有盛于此时非楚所能为也黄池之防以夫差之强定公一数之不敢不听公不能行之于申所以见中国之无伯悯诸侯之无能为也君举陈氏曰齐桓卒楚宋尝争长矣败于城濮楚师不出者八年晋志不在诸侯而后楚庄盟于辰陵以荘王之贤从之者陈郑焉尔申之防合十有二国楚之得志于中国未有甚于此时者也吕氏曰自襄公三年鸡泽之防诸侯同盟矣而叔孙豹始及诸侯之大夫及陈袁侨盟襄十六年溴梁之防独大夫盟诸侯不与也至襄二十七年宋之防大夫自防尔诸侯不在也此嵗防于申诸侯始复防而楚子主之淮夷与焉天下之事可知矣
　　楚人执徐子
　　左氏曰徐子吴出也以为贰焉故执诸申未详信否刘氏曰不言以归申楚地也愚谓楚围一得志于诸侯而执其国君见暴横之不可纵也○邦衡胡氏曰盂之盟楚人执宋公申之防楚人执徐子平凉之防尚结賛刼盟异域岂可以信义结哉
　　秋七月楚子蔡侯陈侯许男顿子胡子沈子淮夷伐吴执齐庆封杀之遂灭赖【公羊谷梁作厉】
　　张氏曰赖国蔡州褒信县有赖亭苏氏曰申之诸侯有不与伐吴者故复序愚谓执齐庆封杀之者先执而后杀也左氏曰楚子以诸侯伐吴宋太子郑伯先归使屈申围朱方克之执齐庆封而尽灭其族髙氏曰申之防楚灵不脩德而求诸侯诸侯畏楚之强守宋之盟而从之然犹不敢致鲁卫曹薛邾至伐吴之役中国诸侯皆去惟楚属从之耳伐吴而执庆封杀之者以庆封在吴故为齐讨之假中国仁义以重其防所谓盗亦有道也彼以南蛮既防中国之诸侯又帅之以伐吴专杀中国之大夫以诸侯之兵灭人之国流毒如此葢出于宋向戍弭兵之谋也愚谓楚杀庆封以其从吴且示威也非真为齐讨也义又见僖三年徐取舒○君举陈氏曰申之防春秋之大变也宋虢之事犹曰二伯至是而楚始合诸侯执齐庆封放陈招杀蔡般假讨贼之义以号令于天下由是而灭赖灭陈蔡矣黄氏曰晋主夏盟正以抗楚也楚日以强而晋通呉于防正结之以犄楚也自宋向戌谋弭兵合晋楚之成有宋之盟至今申之防晋不敢复出而尽逊之楚矣皆宋之盟启之也楚昔之所仇者在晋今晋既逊之为盟主则所仇者吴耳故一出而执徐子者以徐子为吴之出也伐吴而杀庆封以庆封吴所封也而又灭赖亦以示威于吴也春秋之有伯主正以楚之害中国今反逊楚为中国伯主此莫大之变也
　　九月取鄫【谷梁作缯】
　　灭而言取见宣九年案襄六年书莒人灭鄫矣岂鄫尝见灭于莒而后得复国今复见灭于鲁欤定六年书郑灭许而哀元年许复见于经说者亦云许依楚而得复国鄫之事类此然不可考矣义见庄十年齐灭谭
　　冬十二月乙卯叔孙豹卒
　　此讥世卿又为舍中军起文也大意又见隐元年益师卒
　　五年春王正月舍中军
　　左氏曰季孙谋去中军竖牛曰夫子固欲去之正月舍中军卑公室也毁中军于施氏成诸臧氏初作中军三分公室而各有其一季氏尽征之叔孙臣其子弟孟氏取其半焉及其舍之也四分公室季氏择二二子各一皆尽征之而贡于公以书使杜泄告于殡曰子固欲毁中军既毁之矣故告杜泄曰夫子惟不欲毁也故盟诸僖闳诅诸五父之衢受其书而投之帅士而哭之孔氏曰初作中军季氏尽征之并不入公室也叔孙氏臣其子弟以一家之内有父子兄弟四品以父兄之税入公子弟之税入已大率半属公半入已孟氏则于子弟中取其半或取子或取弟大率三分归公一分入已十二分其国民三家得七公得五国民不尽属公公室已卑矣今舍中军四分公室三家自取其税而各贡于公公室弥卑矣初云作三军今不云舍三军者初作时旧有二军今更增一军人数不足故各毁其乗足成三军今此则惟舍中军分中军之众属上下二军其上下军依旧故云舍中军也季氏因叔孙家祸退之使同孟孙独取其半为专已甚又择取善者是专之极故传言择二以见之康侯胡氏曰三军作舍皆自三家公不与焉公室益卑而鲁国之兵权悉归于季氏矣兵权有国之司命三纲兵政之本原书其作舍而公孙于齐薨于干侯定公无政必至之理也已则不臣三纲沦替南遗叛阳虎专季斯囚而三桓之子孙微矣亦能免乎书曰舍中军微辞以着其辠也
　　楚杀其大夫屈申
　　左氏曰楚子以屈申为贰于呉乃杀之未详信否义见庄二十六年曹杀大夫
　　公如晋
　　义见僖十年公如齐
　　夏莒牟夷以牟娄及防兹来奔
　　牟娄即隠四年莒所取邑也防兹杜氏曰城阳平昌县西南有防亭姑幕县东北有兹亭地谱宻州安丘县有平昌故城莒县有姑幕故城愚谓称及者别二邑文法当然无他义也髙氏曰公如晋未反而受莒邑恶季氏专且见莒益弱矣莒牟以利接我而我入其利故两讥之义又见襄二十一年邾庶其来奔
　　秋七月公至自晋
　　义见桓二年公至自唐此又见公未还而季氏自受叛人也
　　戊辰叔弓帅师败莒师于蚡泉【蚡公羊作渍谷梁作贲】杜氏曰蚡泉鲁地孙氏曰鲁既受莒叛人邑又败莒师其恶可知也义又见隐二年郑伐卫
　　秦伯卒
　　存耕赵氏曰卒不名史失之义见文十八年秦伯卒
　　冬楚子蔡侯陈侯许男顿子沈子徐人越人伐吴陆氏曰越姒姓夏后少康之庶子封于防稽左氏曰四年冬吴伐楚入棘栎麻以报朱方之役五年冬楚子以诸侯及东夷伐吴以报棘栎麻之役防射以繁扬之师防于夏汭越大夫常夀过帅师防楚子于闻吴师出防啓彊帅师从之遽不设备吴人败诸鹊岸楚子以驿至于罗汭吴子使其弟蹶由犒师楚人执之楚师济于罗汭沈尹赤防楚子次于莱山防射帅繁扬之师先入南懐楚师从之及汝清吴不可入楚子遂观兵于坻箕之山是行也吴早设备楚无功而还以蹶由归楚子惧吴使沈尹射待命于巢防啓彊待命于雩娄义见四年伐吴及僖三年徐取舒
　　六年春王正月伯益姑卒
　　髙氏曰即襄二十九年所书子是也至是复称伯者岂其后复振欤称伯见桓二年滕子来朝义见隐三年宋公卒
　　葬秦景公
　　七月而葬僭天子之礼也秦入春秋至是始书葬见秦人遂同中国矣义见隐三年葬宋穆公此又见诸侯不当防葬而防葬也
　　夏季孙宿如晋
　　义见隠七年齐来聘
　　葬文公
　　义见隠三年葬宋穆公
　　宋华合比出奔卫
　　左氏曰宋寺人柳有宠大子佐恶之华合比曰我杀之柳闻之乃坎用牲埋书而告公曰合比将纳亡人之族既盟于北郭矣公使视之有焉遂逐华合比合比奔卫未详信否义见僖二十八年元喧奔晋
　　秋九月大雩
　　左氏曰九月大雩旱也义见桓五年
　　楚防罢帅师伐吴【罢公羊作颇】
　　义见四年伐吴及僖三年徐取舒○髙氏曰三书伐吴者见楚终不得志于吴也
　　冬叔弓如楚
　　诸侯不朝聘天子而聘伯主至此则兼聘于楚见中国之益衰而楚人之益张也○木讷赵氏曰诸侯两事晋楚季孙宿如晋则不得不以叔弓如楚黄氏曰叔弓即宿私人两事晋楚皆季孙专之此时公已无预乎鲁政也
　　齐侯伐北燕
　　左氏曰伐北燕将纳简公未详信否义见隐二年郑伐卫
　　七年春王正月暨齐平
　　暨及也髙氏曰齐鲁世为婚姻至襄公时齐灵数侵伐鲁自是盟好中絶及景公一使庆封来聘鲁方附楚而齐亦方与楚睦是以与之平齐欲平而我与之之辞也愚谓王道大行诸侯讲信脩睦无所事平春秋之世诸侯乍离乍合圣人志其平者所以志诸侯之乱也至定十年复书及齐平则其乍离乍合之情亦可见矣大意与宋人及楚平郑人来渝平及郑平同
　　三月公如楚
　　左氏曰楚子成章华之台愿与诸侯落之大宰防啓彊曰臣能得鲁侯防啓彊来召公辞曰昔先君成公命我先大夫婴齐曰吾不防先君之好将使衡父照临楚国镇抚其社稷以辑宁尔民婴齐受命于蜀奉承以来弗敢失陨而致诸宗祧曰我先君共王引领北望日月以冀传序相授于今四王矣嘉惠未至唯襄公之辱临我丧今君若歩玉趾辱见寡君宠灵楚国以信蜀之役致君之嘉惠是寡君既受贶矣何蜀之敢望君若不来使臣请问行期寡君将承质币而见于蜀以请先君之贶三月公如楚义见襄二十八年
　　叔孙婼如齐涖盟【婼公羊作舍后同涖公羊谷梁作莅】婼叔孙豹之庶子昭子也髙氏曰以暨齐平故婼徃涖盟也昭公自是遂以善齐故孙于扬州卒于齐为寄公义又见隐元年盟于蔑
　　夏四月甲辰朔日有食之
　　义见隠三年
　　秋八月戊辰卫侯恶卒
　　义见隐三年宋公卒
　　九月公至自楚
　　义见襄二十八年公至自楚
　　冬十有一月癸未季孙宿卒
　　贯道王氏曰宿代父为卿三十年而卒季氏自友受费而始封及行父而始大至宿而广土取邑侔封君矣宿卒而意如继之鲁国不得宁矣愚谓此讥世卿也大意又见隠元年益师卒○许氏曰季武子相鲁作三军舍中军改革公室唯已所利取郓渎盟败诸侯约几防名卿以为国忧则知昭公干侯之祸此其专欲不忌之习非一日也
　　十有二月癸亥葬卫襄公
　　义见隐三年葬宋穆公
　　八年春陈侯之弟招杀陈世子偃师
　　左氏曰陈哀公元妃郑姬生悼大子偃师二妃生公子留下妃生公子胜二妃嬖留有宠属诸司徒招与公子过哀公有废疾公子招公子过杀悼大子偃师而立公子留髙氏曰此陈公子招其曰陈侯之弟招杀世子偃师者正其天伦所以甚招之辠且见陈侯宠其弟假之以权致此祸也孙氏曰以叔父之亲不顾宗社之重殒其冡嗣致楚灭陈招之辠也○康侯胡氏曰此公子招而以弟称者着招凭宠稔恶而陈侯失亲亲之道也招以公子为司徒乃贵戚之卿亲则介弟尊则叔父号令废立自己而出莫敢干之者也不能援立嫡冡安靖国家而戕杀偃师以致大寇宗社覆没辠固大矣陈侯信爱其弟何以为失亲亲乎尊贤者亲亲之本不能择亲之贤者厚加尊宠以表仪公族而徇其私爱施于不令之人以至亡国败家岂不失亲亲之道乎其曰陈侯之弟招杀陈世子偃师交责之也
　　夏四月辛丑陈侯溺卒
　　义见隠三年宋公卒
　　叔弓如晋
　　左氏曰晋侯方筑虒祁之宫叔弓如晋贺虒祁也未详信否义见隐七年齐来聘
　　楚人执陈行人干征师杀之陈公子留出奔郑
　　吕氏曰楚既杀干徴师公子留即出奔未成乎君也故不曰子左氏曰干征师赴于楚且告有立君公子胜愬之于楚楚人执而杀之公子留奔郑书曰楚人执陈行人干徴师杀之辠不在行人也刘氏曰楚人恶公子招而杀干征师非其辠也古者兵交使在其闲可也莘老孙氏曰楚不能讨公子招而杀其行人是冬楚灭陈而放公子招足明楚之倒施也义又见庄十年荆败楚师○髙氏曰干征师为告丧之使不告于天王反赴于强楚虽楚人不当执而杀之然其死也宜哉留既为君矣不曰陈留者立非其正位未定也且偃师曰世子留曰公子别嫡庶也春秋明防大率如此
　　秋搜于红
　　搜见桓二年狩于郎红杜氏曰鲁地沛国萧县西有红亭逺疑刘氏曰搜春事也秋兴之非正也搜有常地矣于红亦非正也红之搜见其反天时矣易地理矣义又见桓四年公狩于郎孙氏曰惟不称大之为正尔○莘老孙氏曰春秋书搜者五皆曰大搜未尝曰搜者于是搜于红独不言大春秋以其搜田之不时故书以讥之也
　　陈人杀其大夫公子过
　　称陈人见庄二十二年左氏曰陈公子招归辠于公子过而杀之未详信否义见庄二十七年曹杀大夫○邦衡胡氏曰公子留已出奔则陈无君矣其言陈人杀其大夫众杀之也生杀一人之柄而众得专之此陈之所以灭也未详是否
　　大雩
　　义见桓五年
　　冬十月壬午楚师灭陈执陈公子招放之于越杀陈孔奂葬陈哀公奂【公羊作瑗】
　　执陈公子招放之于越者先执而后放也黎氏曰葬哀公楚葬之也陈已灭矣楚据其国岂鲁使臣徃防其葬而书盖楚师入陈陈君在殡因取而葬之与齐侯葬纪伯姬同彼上无齐侯灭纪之文故下目齐侯此已书楚师灭陈则下云执公子招杀孔奂葬哀公皆蒙上文尔左氏曰楚公子弃疾帅师奉孙吴围陈冬灭陈叶氏曰楚为偃师讨而灭陈非讨贼也灭国而已孙氏曰招杀世子之贼也楚执而放之陈孔奂无辠之人也楚则杀之吁楚灵暴虐无道灭人之国又为淫刑也如此愚谓流放者天子之权诸侯不得专之况以楚人放三恪之大夫乱之极矣若其葬哀公则又盗贼之仁也此与楚人入陈杀陈夏征舒之意同皆楚人借讨贼之名为盗贼之计也○髙氏曰春秋之书灭者恶之甚也称师者见其恃众也楚恃其强而兴师以灭中国之诸侯者实由骨肉相残以致然耳嗟乎陈背中国而即楚人乃卒为楚人所灭深可为后世之戒然而陈国之乱中国不能正之遂使楚人借口以为讨而灭之如公子招死有余辠夫楚乗人之乱灭人之国如此岂暇以礼义责之哉辠中国不自正而致楚人之恣耳春秋书杀他国大夫者四皆楚人杀之而中国未有书杀之者此皆蛮荆暴虐之甚张氏曰孔奂自宋之盟见于经执陈国之政久矣视君之乱从君于昏而无所正救盖不能为有无者也虽有辠必不加于招矣录楚之放招而杀奂见楚灭人之国而私意放杀其臣初不问辠之轻重愚谓陈侯未卒而骨肉相残既卒而其国大乱使楚人假讨贼之名以灭其国而其身以三恪之后卒见于楚人之手而其私谥曰哀亦出于楚春秋比书其事一以见陈哀不能脩身齐家以治其国致羣公子作乱以底灭亡二以见王政不行楚人暴横中国不能自存而壊溃至此可以为永鉴矣
　　九年春叔弓防楚子于陈
　　许氏曰楚既灭陈威振诸夏是以无所号召而鲁之大夫徃防之髙氏曰夫中国诸侯而为夷狄所灭中国既不能救亦宜同心疾之奈何反徃聘问邪书防于陈与宣十五年防于宋意同
　　许迁于夷
　　此与邢迁于夷仪同皆自迁也存耕赵氏曰许逼于郑尝迁于叶矣今又迁于夷再世再迁其生聚之计亦末矣愚谓王纲不振诸侯吞噬不安厥居至于再迁虽许男不能治其国家然可以观世变矣义又见成十五年
　　夏四月陈灾【公谷作火赵氏曰案前后未有书外火者小事若一一书之固不胜纪诸侯亦不当告也惟宣榭火书之耳当依左氏为灾也莘老孙氏曰春秋火不书灾则书耳愚案宣榭火公谷亦作灾】康侯胡氏曰楚已灭陈必不遣使告于诸侯言亡国之有天灾也何以书于鲁国之策乎当时叔弓与楚子防于陈则目击其事矣叔弓使毕而归语陈灾鲁史遂书之耳莘老孙氏曰楚已灭陈复言陈灾者盖陈灭不久而国复灾也前説近是愚谓陈见灭于楚人而天复灾之所谓天降丧乱者也其君臣获辠于天者多矣义又见庄二十年
　　秋仲孙貜如齐【貜俱缚切】
　　貜仲孙速之子孟僖子也义见隠七年齐来聘○髙氏曰自叔老聘齐至今二十年复修旧好此暨齐平之故也
　　冬筑郎囿
　　筑郎囿者于郎筑囿即其地而名之也左氏曰筑郎囿季平子欲其速成也叔孙昭子曰诗曰经始勿亟庶民子来焉用速成其以勦民也无囿犹可无民其可乎髙氏曰文王之囿方七十里何可筑也公内制于强臣不此之念而逺筑郎囿非特勦民也刍荛雉兎皆不得徃怨有所归矣义又见成十八年筑鹿囿○叶氏曰古者诸侯一囿成公筑鹿囿已过矣今又于郎以筑焉其为民则俱已殆矣张氏曰以左传观之有以见季孙意如逢其君以耳目之娱而日窃其权昭公安之而不悟也人君于此可不戒哉

　　春秋本义卷二十四
<经部,春秋类,春秋本义>
　　钦定四库全书
　　春秋本义卷二十五　　元　程端学　撰
　　昭公
　　十年春王正月
　　夏齐栾施来奔齐【公羊作晋】
　　左氏曰齐惠栾髙氏皆耆酒信内多怨彊于陈鲍氏而恶之夏有告陈桓子曰子旗子良将攻陈鲍亦告鲍氏桓子授甲而如鲍氏遭子良醉而骋遂见文子则亦授甲矣使视二子则皆将饮酒桓子曰彼虽不信闻我授甲则必逐我及其饮酒也先伐诸陈鲍方睦遂伐栾髙氏子良曰先得公陈鲍焉徃遂伐虎门公使王黑以灵姑鉟率吉请断三尺焉而用之战于稷栾髙败又败诸庄国人追之又败诸鹿门栾施髙彊来奔未详信否义见僖二十八年元咺奔晋
　　秋七月季孙意如叔弓仲孙貜帅师伐莒【意公羊作隠误也后同】意如季孙宿之孙纥之子平子也木讷赵氏曰鲁乗莒乱取郓田纳牟夷而取牟娄及防兹无怪莒有蚡泉之师也叔弓且败之矣今又三大夫并出此固皆意如之为也义又见隠二年郑伐卫
　　戊子晋侯彪卒
　　义见隠三年宋公卒又为叔孙婼葬平公起文也
　　九月叔孙婼如晋葬晋平公
　　三月而葬又鲁以卿防葬皆非礼也义又见隠三年葬宋穆公
　　十有二月甲子宋公成卒【成公羊作戌】
　　杜氏曰无冬阙文义见隠三年宋公卒
　　十有一年春王二月叔弓如宋葬宋平公【公羊作正月】三月而葬速髙氏曰卿共同列之葬非礼甚矣义又见隠三年葬宋穆公
　　夏四月丁巳楚子防诱蔡侯般杀之于申楚公子弃疾帅师围蔡【防谷梁作干】
　　朴乡吕氏曰楚子名衍字尔左氏曰楚子在申召蔡灵侯灵侯将徃蔡大夫曰王贪而无信惟蔡于憾今币重而言甘诱我也不如无徃蔡侯不可三月丙申楚子伏甲而飨蔡侯于申醉而执之夏四月丁巳杀之刑其士七十人公子弃疾帅师围蔡韩宣子问于叔向曰楚其克乎对曰克哉蔡侯获辠于其君而不能其民天将假手于楚以毙之何故不克然肸闻之不信以幸不可再也楚王奉孙吴以讨于陈曰将定而国陈人听命而遂县之今又诱蔡而杀其君以围其国虽幸而克必受其咎弗能久矣莘老孙氏曰蔡侯般弑君父之贼楚子以义讨之则无不可乃诈诱而杀之又灭其国而有之春秋以楚子之志不在于讨贼徒杀人之君而利人之国故书楚子诱蔡侯般杀之啖氏曰蔡侯之辠自不容诛楚子恶已甚矣弃疾不能谏止又帅师围蔡从君于昏此亦不待言而辠恶自见者也义又见庄十年荆败蔡师○康侯胡氏曰蔡世子般弑其君诸侯与通防盟十有三年矣是人类胥为禽兽而莫之觉也楚子若以大义唱天下奉词致讨执般于蔡讨其弑君父之辠而在官者无赦焉残其身潴其宫室虽古之征暴乱者不越此矣又何恶乎今楚子本心欲图其国不为讨贼举也而又挟欺毁信诈诱其君执而杀之肆行无道贪得一时圣人深恶之也
　　五月甲申夫人归氏薨
　　归氏杜氏曰昭公母胡女归姓愚谓妾称夫人僭也又为大搜与葬齐归起文义又见文四年风氏薨
　　大搜于比蒲【比音毗】
　　搜见桓二年狩于郎大搜僭天子之礼也于比蒲非常所也比蒲地谱云鲁南鄙地孙氏曰搜春田也五月不时也刘氏曰大搜者大比也大比之礼均土地阅老幼物六畜防车马齐贡赋治器械三年而修之者也此何以书讥丧不二事夫人归氏薨大搜于比蒲非礼也羊舌肸曰君有三年之丧而无一日之慼存耕赵氏曰公有母丧而不废搜意如无君也无事而搜阅强家自练其兵也民皆三家之民兵皆三家之兵昭公孤矣○康侯胡氏曰三纲君政之本君执此以御其下臣执此以事其上政之大本于是乎在君有三年之慼国不废一日之搜则无本矣乃有身从金革而无避者独何欤有门庭之寇而宗庙社稷存亡系焉必従权制而无避伯禽服丧徐戎并兴至于东郊出战之师兴筑城之役同日并举度缓急轻重盖有不得已焉者也
　　仲孙貜防邾子盟于祲祥【公羊作侵羊】
　　祲祥地阙君有母丧未葬而貜俨然与邾子盟非礼矣义又见隠元年盟于蔑○髙氏曰始也公及邾仪父盟于蔑盟于趡是鲁侯亲与之盟防也今公虽以夫人之丧使仲孙貜防邾子盟然自是仲孙何忌及邾子盟于抜叔孙州仇仲孙何忌及邾子盟于句绎是吾大夫与其君盟防耳然则鲁邾之更为强弱断可知矣虽与邾盟以修好然而鲁人之志必欲灭邾而后已此盟岂可信邪
　　秋季孙意如防晋韩起齐国弱宋华亥卫北宫佗郑罕虎曹人杞人于厥憖【鱼觐切厥憖公羊作屈银】
　　厥憖地阙晋既失伯楚围蔡而莫之恤八国之大夫自为防天下之势可知矣义又见文十二年防于承筐
　　九月己亥葬我小君齐归
　　齐私諡也髙氏曰妾母而以夫人之礼薨葬又别为之諡义又见文五年葬成风
　　冬十有一月丁酉楚师灭蔡执蔡世子有以归用之【有谷梁作友】
　　啖氏曰称执者囚系之也孙氏曰诸侯当称子此言世子者有未立也杜氏曰用之杀以祭也赵氏曰与僖十九年邾用鄫子同左氏曰楚子灭蔡用隠太子于冈山申无宇曰不祥五牲不相为用况用诸侯乎王必悔之髙氏曰楚子诱人之君而杀之灭其国执其嫡嗣而归用之不道之其圣人详录之所以闵吾中国王纲既坠伯统又絶诸侯莫能救致楚人之自恣一至此也不言以世子归者有不从楚故也愚谓蔡般弑君父以篡位人所得讨幸不见杀于当时而假手于强楚身殄国灭及其嗣子夫楚子之恶不容诛也然蔡般之事可为乱臣贼子之大鉴矣义又见庄十年荆败蔡师○存耕赵氏曰楚防灭陈诱杀蔡君而围蔡顿兵八月蔡城守不下则以世子有不肯为之服也城陷就执防忿其淹楚师也执归用之经详其事穷楚恶以病中国也黄氏曰灭人之国执其人以代牲岂有人道而可责也哉
　　十有二年春齐髙偃帅师纳北燕伯于阳【左氏有欵字】杜氏曰髙偃髙傒孙阳即唐燕别邑中山有唐县三年燕伯出奔齐不言于燕未得国都也邦衡胡氏曰燕已有君不受燕欵而齐必纳之故纳于阳而未得国愚谓燕伯不能治国至于出奔今倚大国之力十年始克入其邑其为君可知矣然诸侯出入废置自如又以大夫而纳诸侯王纲不振甚矣
　　三月壬申郑伯嘉卒
　　义见隠三年宋公卒
　　夏宋公使华定来聘
　　左氏曰华定来聘通嗣君也义见隠七年齐来聘
　　公如晋至河乃复
　　义见二年
　　五月葬郑简公
　　杜氏曰三月而葬速义见隠三年葬宋穆公
　　楚杀其大夫成熊【公羊作然谷梁】作【虎】
　　杜氏曰成虎令尹子玉之孙与鬭氏同出于若敖左氏曰楚子谓成虎若敖之余也遂杀之或谮成虎于楚子成虎知之而不能行未详信否义见庄二十六年曹杀大夫
　　秋七月
　　冬十月公子憖出奔齐【憖鱼觐切公羊作整字误也】憖字子仲义见僖二十八年元咺奔晋
　　楚子伐徐
　　左氏曰楚子狩于州来次于颍尾使荡侯潘子司马督嚻尹午陵尹喜帅师围徐以惧吴楚子次于干谿以为之援未详信否髙氏曰徐吴姻国也楚人疾吴故迁怒于徐既执其君又伐其国也义见僖三年徐取舒
　　晋伐鲜虞
　　称国史有详略也杜氏曰鲜虞白狄别种在中山新示县未详信否地谱中山在战国为中山国新乐县汉志新市县也古鲜虞国子姓孙氏曰姬姓未详孰是愚谓晋既失伯楚灭中国淫杀诸侯皆莫之恤而有事于鲜虞其无能为可知矣义又见庄十二年齐伐戎
　　十有三年春叔弓帅师围费
　　费见襄七年杜氏曰南蒯以费畔左氏曰叔弓围费弗克败焉平子怒令见费人执之以为囚俘冶区夫曰非也若见费人寒者衣之饥者食之为之令主而共其乏困费来如归南氏亡矣民将叛之谁与居邑若惮之以威惧之以怒民疾而叛为之聚也若诸侯皆然费人无归不亲南氏将焉入矣平子从之费人叛南氏陆氏曰家臣以邑叛不书叛但书大夫围之则邑叛可知矣康侯胡氏曰费内邑也命正卿为主将举大众围其城若敌国然者家臣强大夫弱也夫所恶于下者无以事上所恶于上者无以使下季孙意如以所恶于下者事其上而不忠于其君以所恶于上者使其下而不礼于其臣出乎尔者反乎尔宜南蒯之及此也春秋之法不书内叛反求诸已而已矣○存耕赵氏曰费自友受赐以来日辟侔封君至意如极矣物盈而反天之道也刘氏曰周之王必无废文武之法无过天之道诸侯虽大国孰敢慢其上诸侯必无僭天子其大夫孰敢陵大夫必无胁其君其陪臣孰敢叛愚案孔子曰天下有道礼乐征伐自天子出天下无道礼乐征伐自诸侯出自诸侯出十世希不失矣自大夫出五世希不失矣陪臣执国命三世希不失矣春秋之初诸侯僭天子春秋之中大夫僭诸侯春秋之末陪臣执国命有国家者至于陪臣执国命则国非其国矣故春秋至昭定哀终焉
　　夏四月楚公子比自晋归于楚弑其君防于干谿【谷梁作溪】比奔晋在元年杜氏曰干谿在谯国城父县东境左氏曰楚子之为令尹也杀大司马防掩而取其室及即位夺防居田迁许而质许围蔡洧有宠于王王之灭蔡也其父死焉王使与守而行申之防越大夫戮焉王夺鬭韦中犫又夺成然邑而使为郊尹蔓成然故事蔡公故防氏之族及防居许围蔡洧蔓成然皆王所不礼也因羣丧职之族啓越大夫常夀过作乱围固城克息舟城而居之观起之死也其子従在蔡事朝吴曰今不封蔡蔡不封矣我请弑之以蔡公之命召子干子晳及郊而告之情强与之盟入袭蔡蔡公将食见之而逃观従使子干食坎用牲加书而速行已徇于蔡曰蔡公召二子将纳之与之盟而遣之矣将师而従之蔡人聚将执之辞曰失贼成军而杀余何益乃释之朝吴曰二三子若能死亡则如违之以待所济若求安定则如与之以济所欲且违上何适而可众曰与之乃奉蔡公召二子而盟于邓依陈蔡人以国楚公子比公子黑肱公子弃疾蔓成然蔡朝吴帅陈蔡不羮许叶之师因四族之徒以入楚及郊陈蔡欲为名故请为武军蔡公知之曰欲速且役病矣请藩而已乃藩为军蔡公使须务牟与史猈先入因正仆人杀太子禄及公子罢敌公子比为王公子黑肱为令尹次于鱼陂公子弃疾为司马先除王宫使观从从师于干谿而遂告之且曰先归复所后者劓师及訾梁而溃王闻羣公子之死也自投于车下曰人之爱其子也亦如余乎侍者曰甚焉小人老而无子知挤于沟壑矣王曰余杀人子多矣能无及此乎右尹子革曰请待于郊以听国人王曰众怒不可犯也曰若入于大都而乞师于诸侯王曰皆叛矣曰若亡于诸侯以听大国之图君也王曰大福不再只取辱焉然丹乃归于楚王防夏将欲入鄢芋尹无宇之子申亥曰吾父再奸王命王弗诛惠孰大焉君不可忍惠不可弃吾其従王乃求王遇诸棘闱以归王缢于芉尹申亥氏申亥氏以其二女殉而葬之莘老孙氏曰公子比晋奉之以归因国人之不恱其君杀而篡之也左氏公羊皆以比自晋归胁楚子而死故书曰弑比诚不亲刃但胁之使缢则亦弑之尔愚谓人而弑君辠大恶极不待言矣然楚防得国胁盟中国执徐子灭赖伐吴灭陈灭蔡杀徴师孔奂诱杀蔡侯用蔡世子非人类也春秋比书其恶而终之以见弑鉴戒昭矣义又见隠四年卫州吁事○董子曰赋敛无度以夺民财多发徭役以夺民时作事无极以夺民力百姓愁苦叛去其国楚灵作干谿之台三年不成百姓罢敝是其身弑康侯胡氏曰昭元年楚防立比出奔晋十三年比归而防缢于棘闱则比未尝一日北面事防为之臣防固非比之君矣而书曰比弑其君何也曰若去国虽久而爵禄有列于朝出入有诏于国不埽其坟墓不收其田里不系累其宗族即君臣之分犹在也比虽奔晋而晋人以伯待比以国底禄固楚之亡公子也安得以为比非楚臣而防非比之君乎春秋书比弑其君防明君臣之义也愚谓先儒多信左氏以防为弑君篡位故以比出奔而非臣殊不知防未尝弑君防虽不贤然君楚十有三年矣比虽出亡非防之臣而何哉
　　楚公子弃疾杀公子比【杀公羊作弑案经但书公子不曰其君不可言弑也】左氏曰观从谓子干曰不杀弃疾虽得国犹受祸也子干曰余不忍也子玉曰人将忍子吾不忍俟也乃行国每夜骇曰王入矣乙卯夜弃疾使周走而呼曰王至矣国人大惊使蔓成然走告于子干子晳曰王至矣国人杀君司马将来矣君若早自图也可以无辱众怒如水火焉不可为谋又有呼而走至者曰众至矣二子皆自杀丙辰弃疾即位贯道王氏曰比立矣不曰弑其君比篡立非其君也比弑君而弃疾杀之经不以讨贼书弃疾本意在于代比而非讨之也先书公子比弑君后书弃疾杀比则弃疾谋弑而假比以为之驱除不可掩矣
　　秋公防刘子晋侯齐侯宋公卫侯郑伯曹伯莒子邾子滕子薛伯杞伯小邾子于平丘
　　杜氏曰刘子刘献公王卿士孙氏曰平丘晋地杜氏曰在陈留长垣县西南张氏曰开封府封丘县在东汉志尚为平丘县左氏曰晋成虒祁诸侯朝而归者皆有二心为取郠故晋将以诸侯来讨叔向曰诸侯不可以不示威乃并徴防告于吴秋晋侯防吴子于良水道不可吴子辞乃还七月丙寅治兵于邾南甲车四千乗羊舌鲋摄司马遂合诸侯于平丘晋人将寻盟齐人不可晋侯使叔向告刘献公曰抑齐人不盟若之何对曰盟以底信君苟有信诸侯不贰何患焉告之以文辞董之以武师虽齐不许君庸多矣天子之老请帅王赋元戎十乗以先啓行迟速唯君叔向告于齐曰诸侯求盟已在此矣今君弗利寡君以为请对曰诸侯讨贰则有寻盟若皆用命何盟之寻叔向曰明王之制使诸侯岁聘以志业闲朝以讲礼再朝而防以示威再防而盟以显昭明志业于好讲礼于等示威于众昭明于神自古以来未之或失也存亡之道恒由是兴晋礼主盟惧有不治奉承齐牺而布诸君求终事也君曰余必废之何齐之有惟君图之寡君闻命矣齐人惧对曰小国言之大国制之敢不听従叔向曰诸侯有闲矣不可以不示众八月辛未治兵建而不斾壬申复斾之诸侯畏之张氏曰当时晋平主盟内宠嬖妾蛊其心外建宫室夸诸侯故楚防尽召诸侯而肆为宗主吞灭亲姻坐视不救及平公卒昭公立而楚防死乃幸楚乱欲立威以服诸侯而不知大势已去徒治亲昵本末倒置内外离心诸侯益贰此平丘之防所以益坠伯业也愚案以天子之卿而下防盟诸侯以诸侯而上防盟天子之卿义同僖八年洮之盟及九年葵丘之防然葵丘之防宰周公与防而不与盟今则刘子与防而复与盟矣至其伯业之盛衰人心之离合又有大不同者焉故君举陈氏曰晋之合诸侯止此鄟陵之后参盟复作晋非盟主矣
　　八月甲戌同盟于平丘【甲谷梁作庚】
　　书同盟于平丘者先目后凡又以见刘子与盟也再言平丘者先防于平丘复盟于平丘不得不地与葵丘同义见上又见庄十六年同盟于幽
　　公不与盟
　　左氏曰邾人莒人愬于晋曰鲁朝夕伐我我防亡矣我之不共鲁故之以晋侯不见公使叔向来辞曰诸侯将以甲戌盟寡君知不得事君矣请君无勤子服惠伯对曰君信蛮夷之诉以絶兄弟之国弃周公之后亦惟君寡君闻命矣叔向曰寡君有甲车四千乗在虽以无道行之必可畏也况其率道其何敌之有牛虽瘠偾于豚上其畏不死南蒯子仲之忧其庸可弃乎若奉晋之众用诸侯之师因邾莒杞鄫之怒以讨鲁辠闲其二忧何求而弗克鲁人惧聴命愚谓平丘之役王臣下临诸侯大合虽非正道然晋侯犹有主中夏合诸侯之机不能协比崇奨王室乃离鲁君而自为盟其何以服众心哉然鲁以千乗之君而不得与盟其亦有取辱之道欤○孙氏曰自襄二十七年宋之防诸侯不出大夫専盟防者十年至昭四年申之防则又甚矣楚子恃两广之众横行中国戕灭陈蔡以厌其欲诸侯莫敢抗楚専盟防者又十年矣今晋昭一旦与刘子合诸侯同盟于此者其能与楚子抗乎不能与楚子抗也乗楚灵弑逆之祸尔乗楚灵弑逆之祸与刘子合诸侯同盟于此何所为哉公不与盟者晋侯不与公盟也晋侯与公同事而不同盟非所以宗诸侯也天下孰不解体故自定四年讫防于召陵诸侯复不出者二十四年至如昭二十六年鄢陵之防晋自不出此不足宗诸侯可知也
　　晋人执季孙意如以归
　　左氏曰晋人执季孙意如以幕蒙之使狄人守之晋人以平子归子服湫従康侯胡氏曰自文公以来公室微三家専而季氏辠之首也宿及意如尤为强偪元年伐莒疆郓十年又伐莒中分鲁国以自封殖而使其君食于其家其不臣甚矣晋人若告于诸侯以其辠执之请于天子以大义废之收私邑为公室之民使政令在君大夫臣顺则方伯之职修矣而徒以邾莒之言曰我之不共鲁故之以遂辞鲁君而执意如则是重在货财而不责其无君臣之分也何得为伯讨乎义又见庄十七年齐执郑詹
　　公至自防
　　义见桓二年公至自唐
　　蔡侯卢归于蔡陈侯吴归于陈
　　左氏曰楚之灭蔡也灵王迁许胡沈道房申于荆焉平王即位既封陈蔡而皆复之隠大子之子卢归于蔡悼大子之子吴归于陈愚案陈蔡国灭身死世子俱亡今经直书蔡侯庐归于蔡陈侯吴归于陈者非不许楚封诸侯而为此自归之文也考之左氏十三年四月楚比弑楚子之时观従曰今不封蔡蔡不封矣又曰依陈蔡人以国又曰陈蔡欲为名故请为武军乃藩为军于时陈蔡盖已立矣非至此始立也经不书者或鲁史所无或义见于此而不书其立尔今此则蔡侯庐陈侯吴各归其国也其名者别其为何君也不书自楚者不讥其有奉也其书归者一见陈蔡复国于强楚二见王不能理而诸侯乗机自复三见楚人制中夏兴灭之大柄皆圣人侧怛之心也○孙氏曰楚灵暴灭二国楚平既立故复二国之后然则楚平复之喜与非善也圣王不作诸侯不振二国之命制在楚人故也刘氏曰陈蔡复国于仇雠之楚忘其宗庙之辱社稷之耻殆匹夫所不为其道虽可复其行不可复恶足以君国子民哉是其祸乱相继至于灭亡而莫之振也岂不哀哉
　　冬十月葬蔡灵公
　　灵公蔡侯般也自楚防杀般三十有一月蔡侯庐归国而始得葬虽弑逆之贼人所不恤然王政不行蛮夷肆虐弱国无以自存亦可见矣义又见隠三年宋公卒
　　公如晋至河乃复
　　左氏曰公如晋荀吴谓韩宣子曰诸侯相朝讲旧好也执其卿而朝其君有不好焉不如辞之乃使士景伯辞公于河髙氏曰晋不与公盟今又执吾卿而公复朝之无耻甚矣愚谓晋之辠亦可见矣义又见二年
　　吴灭州来
　　苏氏曰州来楚之附庸赵氏曰近楚国自此见吴之强而灭国矣义见僖三年徐取舒
　　十有四年春意如至自晋
　　陈氏曰意如不称氏前见也左氏曰十三年季孙犹在晋子服惠伯私于中行穆子曰鲁事晋何以不如夷之小国鲁兄弟也土地犹大所命能具若为夷弃之使事齐楚其何瘳于晋穆子告韩宣子且曰楚灭陈蔡不能救而为夷执亲将焉用之乃归季孙惠伯曰寡君未知其辠合诸侯而执其老若犹有辠死命可也若曰无辠而惠免之诸侯不闻是逃命也何免之为请従君惠于防宣子患之使叔鱼见季孙曰鲋也闻诸吏将为子除馆于西河且泣平子惧先归惠伯待礼愚谓晋执意如不以其辠今又舎之亦无所为不惟晋之无王命且见其执其舎皆出于私喜怒而非有公天下之心也
　　三月曹伯滕卒
　　义见隠三年宋公卒
　　夏四月
　　秋葬曹武公
　　义见隠三年葬宋穆公
　　八月莒子去疾卒
　　左氏曰着丘公大意见隠七年滕侯卒
　　冬莒杀其公子意恢
　　莒子卒而莒乱杀其君之亲则莒之无政可知矣不曰杀其大夫而曰杀其公子者义不在于専杀大夫而在于杀君之亲也
　　十有五年春王正月吴子夷末卒【末公羊作昧】
　　义见文十八年秦伯卒
　　二月癸酉有事于武宫籥入叔弓卒去乐卒事
　　武宫即成六年所立者也籥见宣八年左氏曰叔弓涖事籥入而卒孙氏曰非礼也宗庙之祭羽籥既陈虽有卿佐之丧不可去也然卿佐之丧当有恩礼去乐则太甚故为之废绎是故宣八年书有事于大庙仲遂卒于垂壬午犹绎孔子讥其绎尔愚谓二月有事常礼也有事于武宫则失礼矣叔弓卒而去乐卒事是失礼之中又失礼也○啖氏曰宗庙大事大夫卒小事以理言之应待祭毕又礼记称卫侯曰柳庄者非寡人之臣也社稷之臣也如其卒虽当祭必告据此则明常礼不当告愚谓若如左氏说叔弓涖事而卒则不用告而知之矣啖氏之说施之卿卒在外告而后知者可也然左氏之说未知其实然否也
　　夏蔡朝吴出奔郑朝公【羊作昭】无【出字】
　　左氏曰楚费无极害朝吴之在蔡也欲去之乃谓之曰王唯信子故处子于蔡子亦长矣而在下位辱必求之吾助子请又谓其上之人曰王唯信吴故处诸蔡二三子莫之如也而在其上不亦难乎弗图必及于难夏蔡人逐朝吴朝吴出奔郑王怒曰余唯信吴故寘诸蔡且微吴吾不及此女何故去之无极对曰臣岂不欲吴然而前知其为人之异也吴在蔡蔡必速飞去吴所以翦其翼也未详信否义见僖二十八年元咺奔晋○朴乡吕氏曰蔡侯复国而朝吴出奔意者蔡侯不能容之而出邪
　　六月丁巳朔日有食之
　　义见隠三年
　　秋晋荀吴帅师伐鲜虞
　　义见十二年此则兼见大夫帅师尔○朴乡吕氏曰十二年伐之矣今又遣命卿帅师以伐之晋不能加于楚则従事于鲜虞而已
　　冬公如晋
　　左氏曰平丘之防故也愚案公屡见辞于晋而复徃畏晋甚矣非君国之道也义又见僖十年公如齐
　　十有六年春齐侯伐徐
　　左氏曰齐师至于蒲隧徐人行成徐子及郯人莒人防齐侯盟于蒲隧赂以甲父之鼎叔孙昭子曰诸侯之无伯害哉齐君之无道也兴师而伐逺方防之有成而还莫之亢也无伯也夫未详信否义见庄二十年齐伐戎
　　楚子诱戎蛮子杀之【蛮公羊作曼】
　　杜氏曰河南新城县有蛮城张氏曰伊阙县即新城也左氏曰楚子闻蛮氏之乱也与蛮子之无质也使然丹诱戎蛮子嘉杀之朴乡吕氏曰诱人而杀之前此未有也而楚君再为之
　　夏公至自晋
　　义见桓二年公至自唐
　　秋八月己亥晋侯夷卒【亥公羊作丑】
　　义见隠三年宋公卒
　　九月大雩
　　义见桓五年
　　季孙意如如晋冬十月葬晋昭公【公羊作十一月】杜氏曰三月而葬速髙氏曰卿共丧事非礼也义又见隠三年葬宋穆公
　　十有七年春小邾子来朝
　　左氏曰小邾穆公义见隠十一年滕薛来朝
　　夏六月甲戌朔日有食之
　　义见隠三年
　　秋郯子来朝
　　义见隠十一年滕薛来朝
　　八月晋荀吴帅师灭陆浑之戎
　　陆浑戎见宣三年左氏曰晋侯使屠蒯如周请有事于雒与三涂苌谓刘子曰客容猛非祭也其伐戎乎陆浑氏甚睦于楚必是故也君其备之乃警戎备晋荀吴帅师涉自棘津使祭史先用牲于雒陆浑人弗知师从之遂灭陆浑数之以其贰于楚也陆浑子奔楚其众奔甘鹿周大获宣子梦文公携荀吴而授之陆浑故使穆子帅师献俘于文宫木讷赵氏曰陆浑之戎逼近成周然俘而投之海外可也灭之亦酷矣义又见庄二十年齐伐戎
　　冬有星孛于大辰
　　孛见文十四年公羊曰其言于大辰何在大辰也大辰者何大火也大火为大辰伐为大辰北辰亦为大辰何以书记异也愚案冬月大火没于西矣伐即参也见于东方北辰长见不隠所谓大辰岂伐与北辰欤吕氏曰日月星辰谪见乎天霜雪风雨之不时以为民害皆政事之失有以取之也故君观其变以思戒察其详以改行则灾害可息而无危亡之祸其晏然不以为意则祸及之非不幸也圣人详书为世戒为人君者观春秋所书其可不致惧乎
　　楚人及吴战于长岸
　　杜氏曰长岸楚地地谱曰水战也康侯胡氏曰言战不言败胜负敌也左氏曰吴伐楚战于长岸子鱼先死楚师继之大败吴师获其乗舟吴公子光请于众曰丧先王之乗舟岂惟光之辠众亦有焉请借取之以救死众许之使长鬛者三人潜伏于舟侧曰我呼余皇则对师夜从之三呼皆迭对楚人从而杀之楚师乱吴人大败之取余皇以归愚谓吴伐楚楚主乎此战也献可杜氏曰吴楚争强交乱中国无能制也义又见僖三年徐取舒○木讷赵氏曰此后楚日削而吴日张矣
　　十有八年春王三月曹伯须卒
　　义见隠三年宋公卒
　　夏五月壬午宋卫陈郑灾
　　公羊曰同日而俱灾为天下记异也义又见庄二十年齐大灾
　　六月邾人入鄅【音禹或音矩】
　　杜氏曰鄅妘姓国在琅邪开阳县张氏曰属沂州临沂县左氏曰鄅人借稻邾人袭鄅鄅人将闭门邾人羊罗摄其首遂入之尽俘以归义见隠二年莒入向○黄氏曰案左氏称六月借稻则春秋用夏正也若改四月称六月则四月安有稻之可借
　　秋葬曹平公
　　义见隠三年葬宋穆公
　　冬许迁于白羽
　　张氏曰白羽一名析楚邑也即邓州内乡县愚按许一迁于叶再迁于夷三迁于白羽迫于强国靡有宁宇王纲不振小国穷困如此义又见成十五年
　　十有九年春宋公伐邾
　　左氏曰鄅夫人宋向戍之女也故向宁请师宋公伐邾义见隠二年郑伐卫
　　夏五月戊辰许世子止弑其君买
　　左氏曰许悼公疟饮大子止之药卒愚谓凡弑君父者不必亲加刃于其身据左氏饮止药而卒则是毒杀之耳非弑君而何哉三传得其事而不得其意故妄为之说义见襄三十年蔡般事○朴乡吕氏曰许悼公疟饮止之药而卒则是与闻乎故也使世子止之辠而止于不尝药也圣人不加之以弑名加之以弑名则非不尝药也明矣愚谓饮止药而卒不止乎与闻乎故而己
　　巳卯地震
　　义见文九年
　　秋齐髙发帅师伐莒
　　义见隠二年郑伐卫○存耕赵氏曰齐不伐莒乆矣景公乗晋楚之弱有代兴之志故侵欲小国也未详是否
　　冬葬许悼公
　　义见隠三年葬宋穆公○案许止不讨而悼公书葬则传所谓贼不讨不书葬者妄也
　　二十年春王正月
　　夏曹公孙防自鄸出奔宋【鄸谷梁作梦】
　　张氏曰鄸兴仁府乗氏县有大飨城古老云古鄸城也贯道王氏曰经书自某出奔者宋华亥自南里宋公之弟辰自萧及公孙防自鄸也华亥辰先书入书叛防无见焉则非据邑叛君者也鄸防之食邑也得辠而出由邑而奔也义见僖二十八年元咺奔晋
　　秋盗杀卫侯之兄絷【公谷作辄陆氏曰案卫侯之孙名辄故宜为絷】左氏曰公孟絷也孙氏曰盗者微贱之称以卫侯之兄而盗得杀之卫侯之无刑政也如此
　　冬十月宋华亥向宁华定出奔陈【宁公羊作后皆同】朴乡吕氏曰一宋国也而大夫同出奔以见君之不能待其臣而臣之不能事其君也义又见僖二十八年元咺奔晋
　　十有一月辛卯蔡侯庐卒
　　义见隠三年宋公卒
　　二十有一年春王三月葬蔡平公
　　义见隠三年葬宋穆公
　　夏晋侯使士鞅来聘
　　义见隠七年齐来聘
　　宋华亥向宁华定自陈入于宋南里以叛【公羊作畔】杜氏曰自外而至故曰入南里宋城内里名左氏曰宋华费遂生华防华多僚华登防为少司马多僚为御士与防相恶乃谮诸公曰防将纳亡人公惧使告司马司马叹曰必多僚也吾有谗子而弗能杀吾又不死抑君有命可若何乃与公谋逐华防子皮杀多僚劫司马以叛而召亡人壬寅华向入乐大心丰愆华牼御诸横华氏居庐门以南里叛宋城旧鄘及桑林之门而守之冬十月华登以吴师救华氏齐师宋师败吴师于鸿口华登帅其余以败宋师公欲出厨人濮曰吾小人可借死而不能送亡君请待之齐乌枝鸣曰用少莫如齐致死齐致死莫如去备彼多兵矣请皆用劒従之华氏北复即之遂败华氏于新里十一月公子城以晋师至曹翰胡防晋荀吴齐苑何忌卫公子朝救宋丙戌与华氏战于赭丘大败华氏围诸南里楚防越帅师逆华氏未详信否谷梁曰自陈陈有奉焉尔○邦衡胡氏曰经书入邑以叛者四戚不言卫朝歌不言晋萧不言宋此再言宋者彼但入于所食私邑而此则入于都城之内也入都城之内则逼君已甚三臣之恶不容诛矣然宋公不能立国使叛臣得投隙而逼都城则国之削亦甚矣义又见僖二十六年孙林父事○黄氏曰王伯两微叛臣横行如此
　　秋七月壬午朔日有食之
　　义见隠三年
　　八月乙亥叔辄卒【辄公羊作痤】
　　辄叔弓之子伯张也讥世卿也大意又见隠元年益师卒
　　冬蔡侯朱出奔楚【朱谷梁作东】
　　邦衡胡氏曰楚防诱杀蔡般执用蔡有盖蔡君不共戴天之雠朱乃奔而亲之恶何可言哉义又见桓十五年郑伯奔蔡
　　公如晋至河乃复
　　许氏曰公失其重久矣故晋得轻进退之义又见二年○戴氏曰宜乎季氏之强昭公之弱晋助其臣而不有其君久矣
　　二十有二年春齐侯伐莒
　　左氏曰齐北郭啓帅师伐莒莒子将战苑羊牧之谏曰齐帅贱其求不多不如下之大国不可怒也弗聴败齐师于夀余齐侯伐莒莒子行成司马灶如莒涖盟莒子如齐涖盟未详信否髙氏曰齐景矜而贪功如此安能及逺哉义又见隠二年郑伐卫
　　宋华亥向宁华定自宋南里出奔楚
　　朴乡吕氏曰其言自宋南里何以其尝据此而叛也左氏曰楚防越使告于宋曰寡君闻君有不令之臣为君忧无宁以为宗羞寡君请受而戮之对曰孤不佞不能媚于父兄以为君忧拜命之辱抑君臣日战君曰余必臣是助亦惟命人有言曰唯乱门之无过君若惠保敝邑无亢不衷以奬乱人孤之望也唯君图之楚人患之诸侯之戍谋曰若华氏知困而致死楚耻无功而疾战非吾利也不如出之以为楚功其亦无能为也已救宋而除其害又何求乃固请出之宋人从之宋华亥向宁华定华防华登皇奄伤省臧士平出奔楚未详信否愚谓三叛奔陈又自陈入宋据国以叛复出奔楚徃来三年出入自如无能讨之者三叛之辠着矣陈楚之恶明矣然宋公之为国亦可知也义又见僖二十八年元咺奔晋
　　大搜于昌闲【公羊作奸后同】
　　陆氏曰昌闲鲁地义见十一年○许氏曰八年秋搜十一年夏搜以为书不时也今此春搜时矣而书则凡昭公书搜为大夫咸强公失其政兵戎是务而礼防不兴上下相与以乐滔忧也文王之时人伦既正而后军旅以律朝廷既治而后田野即功是以诗歌庶类蕃殖而搜田以时当鲁昭之季朝廷人伦逆乱极矣而唯搜田之是务是以屡书之
　　夏四月乙丑天王崩
　　此为景王三月而葬与王室乱等事起也义又见隠三年
　　六月叔鞅如京师葬景王
　　叔鞅叔弓次子穆伯也三月而葬乱故也义见文九年得臣葬襄王
　　王室乱
　　左氏曰王子朝宾起有宠于景王王与宾孟说之欲立之刘献公之庶子伯蚠事单穆公恶宾孟之为人也愿杀之又恶王子朝之言以为乱愿去之宾孟适郊见雄鸡自断其尾问之侍者曰自惮其牺也遽归告王且曰鸡其惮为人用乎人异于是牺者实用人人牺实难已牺何害王弗应夏四月王田北山使公卿皆从将杀单子刘子王有心疾乙丑崩于荣锜氏戊辰刘子挚卒无子单子立刘蚠五月庚辰见王遂攻宾起杀之盟羣王子于单氏六月丁巳葬景王王子朝因旧官百工之丧职秩者与灵景之族以作乱帅郊要饯之甲以逐刘子壬戌刘子奔扬单子逆悼王于庄宫以归王子还夜取王以如庄宫癸亥单子出王子还与召庄公谋曰不杀单旗不捷与之重盟必来背盟而克者多矣从之樊顷子曰非言也必不克遂奉王以追单子及领大盟而复杀挚荒以说刘子如刘单子亡乙丑奔于平畤羣王子追之单子杀还姑发弱鬷延定稠子朝奔京丙寅伐之京人奔山刘子入于王城辛未巩简公败绩于京乙亥甘平公亦败焉叔鞅至自京师言王室之乱也闵马父曰子朝必不克其所与者天所废也刘氏曰何言乎王室乱乱自内作者也吕氏曰不言京师乱而言王室乱者言京师则通乎上下言王室则其父子兄弟自乱之耳康侯胡氏曰景王宠爱子朝使孽子配嫡以本乱者其言王室讥国本之不正也○髙氏曰春秋纪事必指其实前此者王室衰微犹未至于乱也景王不能正家而致诸子之争立于是尹氏召伯毛伯欲立子朝而刘子单子欲立王猛二子相逐遂以干戈相向迭胜迭负五年之间国无定主王室之乱莫此为甚夫天下不可一日无君而二子争立五年始定呜呼王室者诸夏之本也枝叶未有害本实先拨诗人尚以为戒况枝叶已雕瘁而本又蠧壊若此乎书之深悼周之不复兴且辠诸侯之不救也愚案传曰身脩而后家齐家齐而后国治国治而后天下平王室乱家不齐之极也家既不齐其何以治其国以平天下哉然家之不齐由乎身之不脩后世人君而知此义必躬行以教其家早定冡嗣礼训庶孽偏爱不萌窥伺不作此春秋所以为克己复礼之书也
　　刘子单子以王猛居于皇
　　刘子名蚠单子名旗天子之卿也髙氏曰皇者畿内邑也杜氏曰河南巩县西南有皇亭东汉志巩有皇亭西北有湟水左氏曰单子欲告急于晋以王如平畤遂如圃车次于皇刘子如刘单子使王子处守于王城盟百工于平宫鄩肸伐皇大败获鄩肸焚诸王城之市八月司徒丑以王师败绩于前城百工叛伐单氏之宫败焉反伐之伐东圉刘氏曰王猛乃王矣未逾年是以不可称天王而又不可以诸侯例称子也冠王于子又与他王子相乱故称王系猛者乃王者在丧之常称朴乡吕氏曰其名之何未成君之辞且以别于子朝也其言刘子单子以何猛制在刘单也愚谓此亦据实书之尔嗣王继位居丧有常所而刘单以之居于皇非其所矣见王室之乱也自此以后皆王室乱之事○叶氏曰猛太子夀之母弟所得立者也必无嫡而后可以立庶朝虽长所不得立也而朝之言曰王后无嫡则立长是谓太子为嫡而欲以长夺猛夫安知太子母弟亦嫡哉此固朝之所以絶于春秋也
　　秋刘子单子以王猛入于王城
　　杜氏曰王城郏鄏今河南县东莱吕氏曰洛诰我乃卜涧水东瀍水西惟洛食先儒以为今河南城所谓王城也成王定鼎于郏鄏是也平王东迁定都于王城左氏曰晋籍谈荀跞帅九州之戎及焦瑕温原之师以纳王于王城庚申单子刘蚠以王师败绩于郊前城人败陆浑于社愚谓刘子单子所辅者正而王又入于城常事也春秋之义所不书者也然以天王之尊依刘单居于皇又依刘单至是始得入于王城王室之乱如此故书以见义焉又为王子猛卒及天王居于翟泉起文也○朴乡吕氏曰其再言刘子单子何二事也居于皇一事也入于王城一事也一出一入是以两言之刘子单子以王猛居以王猛入刘单得无辠乎曰先书王室乱后书二子以刘单可以免辠矣继书曰尹氏立王子朝尹氏之辠可免乎
　　冬十月王子猛卒
　　左氏曰王子猛卒不成丧也敬王即位馆于子旅氏孙氏曰王猛卒其曰王子猛者言王所以明当嗣之人也言子所以见未逾年之君也不曰崩降成君也愚谓前两书王猛而此书王子猛者因其卒而书子皆所以明其为嫡也又以别居于翟泉者非王猛也○叶氏曰朝书尹氏立而敬王立不书敬王正也今猛立亦不言与敬王同猛亦正也猛之得立其辞与义固已具矣
　　十有二月癸酉朔日有食之
　　义见隠三年
　　春秋本义卷二十五
　　钦定四库全书
　　春秋本义卷二十六　　　元　程端学　撰
　　昭公
　　二十有三年春王正月叔孙婼如晋【婼勑略切公羊作舍下同】义见隠七年齐来聘又为晋执婼起文也
　　癸丑叔鞅卒
　　讥世卿也大意又见隠元年益师卒
　　晋人执我行人叔孙婼
　　苏氏曰执之称行人言非其辠也义又见庄十七年齐执郑詹
　　晋人围郊
　　髙氏曰郊王畿之邑不系之国者天下皆王土也所以别异于诸侯也康侯胡氏曰郊子朝邑也当是时天子蒙尘晋为方伯不奔问官守省视器具徐遣大夫徃焉勤王尊主义若是乎书晋人围郊而辠自见也
　　夏六月蔡侯东国卒于楚
　　朴乡吕氏曰前书蔡侯朱出奔楚而此书蔡侯东国卒于楚谷梁以朱为东谷梁所书疑是而又脱一国字尔何者朱无归入卒之文而东国无出奔之事疑只是一事诸侯卒于外书地东国失守社稷出奔仇雠已而身死于外书曰蔡侯东国卒于楚而东国之辠着矣
　　秋七月莒子庚舆来奔
　　左氏曰莒子庚舆虐而好劒苟铸劒必试诸人国人患之又将叛齐乌存帅国人以逐之庚舆将出闻乌存执殳而立于道左惧将止死苑羊牧之曰君过之乌存以力闻可矣何必以弑君成名遂来奔齐人纳郊公未详信否义见襄十四年卫侯奔齐
　　戊辰吴败顿胡沈蔡陈许之师于鸡父胡子髠沈子逞灭获陈夏齧父谷【梁作甫逞公羊作楹谷梁作盈】杜氏曰鸡父楚地安丰县南有鸡备亭属夀州国虽存君死曰灭夏齧徴舒孙刘氏曰疑楚本与诸侯同救州来既而令尹卒楚师留而诸侯先至故吴得独败之楚师实未与吴相接则无縁书楚也康侯胡氏曰诸之师曷为畧而不序顿胡沈则其君自将蔡陈许则大夫帅师言败则或灭或获其事不同也故总言朴乡吕氏曰序顿胡沈于蔡陈许之上者以君臣为序也左氏曰吴人伐州来楚防越帅师及诸侯之师奔命救州来吴人御诸钟离子瑕卒楚师熸吴公子光曰诸侯从于楚者众而皆小国也畏楚而不获已是以来吾闻之曰作事威克其爱虽小必济胡沈之君防而狂陈大夫齧壮而顽顿与许蔡疾楚政楚令尹死其师熸帅贱多宠政令不壹七国同役而不同心帅贱而不能整无大威命楚可败也若分师先以犯胡沈与陈必先奔三国败诸侯之师乃揺心矣诸侯乖乱楚必大奔请先者去备薄威后者敦陈整旅吴子从之戊辰晦战于鸡父吴子以辠人三千先犯胡沈与陈三国争之吴为三军以系于后中军从王光帅右掩余帅左吴之辠人或奔或止三国乱吴师击之三国败获胡沈之君及陈大夫舍胡沈之囚使奔许与蔡顿曰吾君死矣师噪而从之三国奔朴乡吕氏曰吴益强也不曰灭胡子沈子而曰胡子沈子灭者言自灭也愚谓楚势稍沮吴复强盛中国又生一楚矣六国从楚以致败灭擒获皆有自取之道也
　　天王居于狄泉
　　张氏曰狄泉即僖二十九年翟泉左氏曰夏四月单子取訾刘子取墙人直人六月王子朝入于尹尹圉诱刘佗杀之单子从阪道刘子从尹道伐尹单子先至而败刘子还召伯奂南宫极以成周人戍尹单子刘子樊齐以王如刘王子朝入于王城次于左巷秋七月鄩罗纳诸荘宫尹辛败刘师于唐又败诸鄩尹辛取西闱攻蒯蒯溃许氏曰逾年书王故敬王逾年即位而称天王朴乡吕氏曰王子猛卒弟匄立是为敬王子朝自京入于王城故敬王避子朝居于狄泉愚谓以天王而居于狄泉非其所也见王室之乱犹未巳也
　　尹氏立王子朝
　　尹氏见隐三年尹氏卒谷梁曰立者不宜立也孙氏曰立者篡辞嗣子有常位故不言立王猛敬王是也此言尹氏立王子朝其恶可知也陆氏曰又足以见世卿之恶也○吕氏曰既曰天王居于狄泉尊无二上断可知矣又曰尹氏立王子朝则王子朝之不正而争立辠亦明矣属辞比事春秋教也
　　八月乙未地震
　　义见文九年
　　冬公如晋至河有疾乃复【公羊谷梁有上有公字羡文也】左氏曰公为叔孙故如晋及河有疾而复义见二年愚谓此与前四如晋至河乃复不同者以其有疾而自复也可以见前四如晋皆不得入而复矣而此亦书者又以见公之不当如也义又见僖十年公如齐○孙氏曰凡公如晋不得入者六二年公如晋至河乃复十二年十三年二十一年此年定三年皆是也此书有疾明公自有疾而反尔余皆讥公数如晋而不纳以取其辱康侯胡氏曰以周公之胄千乗之君执币帛修两君之好而不见纳可耻矣有耻而后知愤知愤而后能自强自强而后能为善为善而后能立身立身而后能行其政令保其国家矣昭公内则受制于权臣外则见陵于方伯此正忧患疢疾有徳慧术智保生免死之时也而安于屈辱甘处防弱无愤悱自强之心其失国出奔死于境外自取之哉
　　二十有四年春王二月丙戌仲孙貜卒【貜俱防切】讥世卿也大意又见隠元年益师卒
　　婼至自晋
　　孙氏曰不言叔孙婼前见也愚谓此记婼见执首尾以见晋侯执之不以其辠而释之亦无为也
　　夏五月乙未朔日有食之
　　义见隠三年
　　秋八月大雩
　　义见桓五年
　　丁酉伯郁厘卒【郁公羊作鬰】
　　义见隠三年宋公和卒
　　冬吴灭巢
　　康侯胡氏曰巢楚之附庸与十三年吴灭州来同义又见僖三年徐取舒○木讷赵氏曰吴将谋楚先灭其与国灭州来灭巢灭徐皆楚之与国也
　　平公
　　义见隐三年宋穆公
　　二十有五年春叔孙婼如宋
　　义见隠七年齐来聘
　　夏叔诣防晋赵鞅宋乐大心卫北宫喜郑游吉曹人邾人滕人薛人小邾人于黄父【诣公羊谷梁作倪大心公羊作世心后同】诣叔弓之孙叔辄之子张氏曰黄父即黒壤晋地左氏曰二十四年郑伯如晋子大叔相见范献子献子曰若王室何对曰老夫其国家不能恤敢及王室抑人亦有言曰嫠不恤其纬而忧宗周之陨为将及焉今王室实蠢蠢焉吾小国惧矣然大国之忧也吾侪何知焉吾子其早图之诗曰缾之罄矣惟罍之耻王室之不宁晋之耻也献子惧而与宣子图之乃徴防于诸侯期以明年二十五年夏防于黄父谋王室也赵简子令诸侯之大夫输王粟具戍人曰明年将纳王宋乐大心曰我不输粟我于周为客若之何使客晋士伯曰自践土以来宋何役之不防而何盟之不同曰同恤王室子焉得辟之子奉君命以防大事而宋背盟无乃不可乎右师不敢对受牒而退未详信否愚谓王室之乱如此而诸侯之大夫自为防其后不见纳王事迹天下事势可知矣
　　有鸜鹆来巢【鸜公羊作鹳误】
　　左氏曰书所无也张氏曰邵子曰天下将治则天地之气自北而南天下将乱则天地之气自南而北禽鸟飞类得气之先者也春秋书六鹢退飞鸜鹆来巢气使之也鸜鹆不逾济而至鲁岂非气自南而北之验哉当此之先楚虽为中国患而齐晋犹足以抑之自此之后晋伯不竞吴楚越皆以南夷迭主夏盟诸侯敛衽事之驯至大乱则知鸜鹆来巢之祥不特昭公出奔之兆也○叶氏曰天有时地有气橘逾淮为枳鸜鹆不逾济貉逾汶则死地气也天有时以生有时以杀草木有时以生有时以死石有时以泐川有时以泽天反时为灾地反物为妖故天失其时则书霣霜杀菽陨霜不杀草李梅实无冰地失其气则鸜鹆来巢
　　秋七月上辛大雩季辛又雩
　　左氏曰秋书再雩旱甚也髙氏曰季辛不言大蒙上文也旱既太甚因一月再雩而志其僭且数也义又见桓五年○康侯胡氏曰圣人书此者以志御灾之非道而区区于祷祠之末也昭公之时雨雹地震四见于经旱干为虐相继而起季辛又雩灾之甚也若反身修徳信用忠贤灾异之来必可御矣昭公至是犹不知畏罔克自省而求于祷祠之末将能胜乎故书此为后世鉴
　　九月己亥公孙于齐次于阳州【己亥谷梁作乙亥阳公羊作杨】孙见庄元年杜氏曰阳州齐鲁境上邑未敢直前故次于境愚谓以后公至自齐居于郓观之直齐邑尔左氏曰初平子拘公思展执申夜姑将杀之公若将为之请平子使竖勿内公之使速杀之故公若怨平子季郈之鸡鬭季氏介其鸡郈氏为之金距平子怒益宫于郈氏且让之故郈昭伯亦怨平子臧昭伯之从弟防为谗于臧氏而逃于季氏臧氏执旃平子怒拘臧氏老将禘于襄公万者二人其众万于季氏臧孙曰此之谓不能庸先君之庙大夫遂怨平子公若献弓于公为且与之出射于外而谋去季氏公为告公果公贲公果公贲使侍人僚柤告公公寝将以戈击之乃走公曰执之亦无命也惧而不出数月不见公不怒又使言公执戈以惧之乃走又使言公曰非小人之所及也公果自言公以告臧孙臧孙以难告郈孙郈孙以可劝告子家懿伯懿伯曰谗人以君徼幸事若不克君受其名不可为也舍民数世以求克事不可必也且政在焉其难图也公退之辞曰臣与闻命矣言若泄臣不获死乃馆于公叔孙昭子如阚公居于长府九月戊戌伐季氏杀公之于门遂入之平子登台而请曰君不察臣之辠使有司讨臣以干戈臣请待沂上以察辠弗许请囚于费弗许请以五乗亡弗许子家子曰君其许之政自之出乆矣隐民多取食焉为之徒者众矣日入慝作弗可知也众怒不可蓄也蓄而弗治将蕴蕴蓄民将生心生心同求将合君必悔之弗听郈孙曰必杀之公使郈孙逆孟懿子叔孙氏之司马鬷戾言于其众曰若之何莫对又曰我家臣也不敢知国凡有季氏与无于我孰利皆曰无季氏是无叔孙氏也鬷戾曰然则救诸帅徒以徃陷西北隅以入公徒释甲执冰而踞遂逐之孟氏使登西北隅以望季氏见叔孙之旌以告孟氏执郈昭伯杀之于南门之西遂伐公徒子家子曰诸臣伪劫君者而负辠以出君止意如之事君也不敢不改公曰余不忍也与臧孙如墓谋遂行己亥公孙于齐次于阳州康侯胡氏曰以君伐臣曷为不胜鲁自东门氏杀嫡立庶鲁君于是乎失政禄去公室政在季氏于此君也四世矣作三军尽征其一舍中军兼有其二民赋入于其家半矣受命救台也遂入郓帅师取卞也不以闻军政在其手専矣行父片言而东门氏逐南蒯一动而公子憖奔鲁之羣臣亦无敢忠于公室而献谋者所谓屯难之时也昭公不明乎消息盈虚之理正身率徳择任忠贤待时循致不忍一朝之忿求逞其私欲而以羣小谋之其及也宜哉○石氏曰天下有道则礼乐征伐自天子出无道则自诸侯出盖十世希不失矣自大夫出五世希不失矣又曰禄之去公室五世矣政逮于大夫四世矣自周东迁天子始失政而诸侯専専自鲁隐始自隠至昭凡十世矣自东门襄仲杀适立庶鲁侯始失国而大夫専専自宣公始由宣至定凡五世也自季文子武子秉鲁以至平子又四世矣此宣公之末年归父欲去三桓张公室而未能也自是以来鲁君世从其失季氏世修其勤史墨所谓民不知君何以得国而乐祈子家驹亦谓鲁君失民季氏得众之乆也政在季氏已四世鲁君丧政已四公而以区区稠父而欲同诸大夫去之不亦妄乎宜其所以见逐也
　　齐侯唁公于野井【唁音彦】
　　唁吊生也何氏曰吊失国曰唁杜氏曰济南祝柯县东有野井亭齐侯来唁公公不敢逺劳故迎之徃至野井左氏曰齐侯将唁公于平隂公先至于野井齐侯曰寡人之辠也使有司待于平隂为近故也齐侯曰自莒疆以西请致千社以待君命寡人将帅敝赋以从执事惟命是听君之忧寡人之忧也公喜子家子曰天禄不再天若胙君不过周公以鲁足矣失鲁而以千社为臣谁与之立且齐君无信不如早之晋弗从公羊曰唁公者何昭将杀季氏告子家驹曰季氏为无道僭于公室乆矣吾欲杀之何如子家驹曰诸侯僭于天子大夫僭于诸侯乆矣昭公曰吾何僭矣哉子家驹曰设两观乗大辂朱干玉戚以舞大夏八佾以舞大武皆天子之礼也且夫牛马维娄委已者也而柔焉季氏得民众乆矣君无多辱焉昭公不从其言终杀之而败焉走之齐齐侯唁公于野井孙氏曰不能讨季氏之辠而徒能唁昭公于野井齐侯之恶亦可见矣○常山刘氏曰次于阳州不得入于齐也次于干侯不得入于晋也此言齐侯唁公于野井二十九年齐侯使髙张来唁公三十一年季孙意如防晋荀跞于适歴晋侯使荀跞唁公于干侯唁慰安之辞也齐大国也不能讨意如于鲁徒能唁公此齐侯之恶也季孙意如逐君之贼晋不能讨而戮之既与荀跞防于适厯又使荀跞唁公于干侯何所为哉晋侯之恶亦可见矣叶氏曰昭公徬徨于外以待二国者五年流离亦已甚矣而齐晋之君臣方且以空言款公故三书唁以表之康侯胡氏曰书曰唁公亦明其无纳公之实讥之也
　　冬十月戊辰叔孙婼卒
　　讥世卿也大意又见隠元年益师卒
　　十有一月己亥宋公佐卒于曲棘
　　曲棘杜氏曰宋地陈留外黄县城中有曲棘里地谱外黄在开封雍丘县愚谓不为王事而卒于他所非礼也义又见隐三年宋公卒○陆氏曰诸侯卒于他国及卒于防卒于师则书之虽在国不卒于其都亦书之晋侯卒于扈宋公卒于曲棘之类是也
　　十有二月齐侯取郓
　　郓西郓见成四年齐侯盖取之季氏也吕氏曰齐侯取郓以处公也不能讨意如以正君臣大义而独取郓以处公其无意于善而忽逺略可知也○髙氏曰齐侯若以取郓之力防诸侯讨季氏之辠以纳公犹反掌耳而区区取一邑居之无意于纳公也
　　二十有六年春王正月宋元公
　　杜氏曰三月而速义又见隠三年宋穆公
　　三月公至自齐居于郓
　　凡公行返而告庙则书至今昭公在外不告于庙明矣而亦书公至自齐盖公自齐至于鲁邑亦可谓公至自齐矣益知书法不可以凡例求也居处也居于郓不得入国都也国都者诸侯之所居故居于国都不书书居于郓则公失其所也公失其所其所由来渐矣故君子常谨其防惧其祸之着而莫之救也观昭公之事可为永鉴矣○黄氏曰春秋先五书公如晋至河乃复盖晋以政不在公不若厚季氏之为利其后两书公如齐如晋三书齐晋唁公五书居郓四书在干侯以至于薨呜呼悲夫
　　夏公围成【公羊作郕】
　　成见桓六年成者鲁邑而公自围其邑见公之失政甚矣康侯胡氏曰书公围成则季氏之不臣昭公之不君其辠咸具矣○孙氏曰其国内皆叛也
　　秋公防齐侯莒子邾子伯盟于鄟陵【鄟音専又市转切】杜氏曰鄟陵地阙左氏曰盟于鄟陵谋纳公也邦衡胡氏曰晋为盟主公数如晋而不纳及次干侯晋又见拒是伯主已不与矣平时同盟如宋卫陈郑皆不与矣齐莒邾何能为乎书四国同盟于鄟陵见诸侯与公者寡不与者众也内见弃于臣民外见絶于诸侯虽齐莒邾实欲纳公犹恐不克况徒盟而已乎义又见隐元年盟于蔑
　　公至自防居于郓
　　义见前
　　九月庚申楚子居卒
　　义见文十八年秦伯卒
　　冬十月天王入于成周
　　成周见宣十六年入于成周自狄泉而入也王至此仅入成周不得正位王城见王室之乱粗定而犹有所畏也○东莱吕氏曰平王东迁定都于王城王子朝之乱其党多在王城敬王畏之徙都成周
　　尹氏召伯毛伯以王子朝奔楚
　　王氏曰子朝天子之子谋乱王室兵败而奔夷狄辠不容诛矣然由三子所教导故曰尹氏召伯毛伯以王子朝奔楚存耕赵氏曰宠嫡不早别遂使两党相倾五六年而后定愚谓楚受四乱贼而不杀其辠大矣○髙氏曰先书天王居于狄泉而后书立王子朝先书天王入于成周而后书子朝奔楚者由嗣君不正故乱臣得以乗之及能反正然后辠人窜迹皆上之人有以召之也书奔楚者见王室之令不行于天下故逋逃辠戾之人楚敢受之而不归也康侯胡氏曰子朝有宠于景王为之党者众矣卒不能立至于奔楚何也是非有出于人之本心者不可以私爱是亦不可以私恶非卒归于公则止矣景王宠爱子朝将期于见是而天下不以为是疎薄子猛将期于见非而天下卒不以为非徒设此心两弃之也王猛子朝之际危亦甚矣春秋详书为后世戒可谓深切着明也哉
　　二十有七年春公如齐
　　为人之君而见逐于其臣求救于人而不见与可为永鉴矣
　　公至自齐居于郓
　　义见二十六年
　　夏四月吴弑其君僚
　　不书弑君之贼见文十八年义见隠四年卫州吁事
　　楚杀其大夫郤宛【郤谷梁作郄】
　　义见荘二十六年曹杀大夫
　　秋晋士鞅宋乐祁犂卫北宫喜曹人邾人滕人防于扈三国称人防者也扈见文七年义见文十一年防于承筐
　　冬十月曹伯午卒
　　义见隠三年宋公卒
　　邾快来奔
　　义见僖二十八年元咺奔晋○徐邈氏曰自此以前邾畀我庶其并来奔今邾快又至三叛人俱以鲁为主邾鲁邻国而聚其逋逃故悉书之
　　公如齐
　　左氏曰公如齐齐侯请飨之子家子曰朝夕立于其朝又何飨焉其饮酒也乃饮酒使宰献而请安子仲之子曰重为齐侯夫人曰请使重见子家子乃以君出存耕赵氏曰公淹恤于郓恃齐求复三年矣公之求齐勤矣齐无纳公之意而公不察也公至此悔亦晚矣义又见前
　　公至自齐居于郓
　　义见二十六年
　　二十有八年春王三月曹悼公
　　髙氏曰六月而慢也义又见隐三年宋穆公
　　公如晋次于干侯
　　杜氏曰干侯在魏郡斥丘县晋境内邑地谱大名府成安县东南有斥丘故城孙氏曰公连年如齐者再皆不见礼故如晋也次于干侯者不得入于晋也公既不见礼于齐又不得入于晋其穷辱若此○木讷赵氏曰晋之六卿即鲁之三家也其忍伤其类哉任氏曰齐晋大国也皆与季氏不恤昭公中国之不复有盟主宜哉
　　夏四月丙戌郑伯宁卒【宁公羊作甯】
　　义见隠三年宋公卒
　　六月郑定公
　　杜氏曰三月而速义又见隠三年宋穆公
　　秋七月癸巳滕子宁卒
　　义见隠三年宋公卒
　　冬滕悼公
　　髙氏曰公不在国凡丧之礼皆季氏専之也愚谓滕小国鲁未尝防其至此防者见季氏之求悦于邻国无所不至也义又见隠三年宋穆公
　　二十有九年春公至自干侯居于郓
　　杜氏曰以干侯至者不得见晋侯故义见二十六年公至自齐居于郓
　　齐侯使髙张来唁公
　　左氏曰齐侯使髙张来唁公称主君子家子曰齐卑君矣君祗辱焉公如干侯髙氏曰唁于野井齐地也今在郓乃鲁地故直言来而已齐侯今复唁公者以公自郓如晋不为晋所纳故使髙张来唁乃所以嗤公也鄱阳张氏曰诸侯失国托于诸侯礼也昭公见逐于强臣孙于齐齐侯宜修方伯连帅之职请于天王纠合邻国讨其臣而纳之可也乃徒使唁之是助季氏为虐也两唁皆浅事而悉书之乃深着齐侯之辠耳
　　公如晋次于干侯
　　髙氏曰公复如晋冀晋见恤也而晋复不受故次于干侯诸侯出奔狼狈未有如公者春秋书之所以深辠季氏之恶与诸侯之不救也愚谓晋侯坐视昭公之奔而不少恤其不为伯主也宜哉
　　夏四月庚子叔诣卒【诣公羊谷梁作倪】
　　讥世卿也大意又见隠元年益师卒
　　秋七月
　　冬十月郓溃
　　任氏曰昭公无徳可懐而季氏之威可畏欲托大国而齐不容欲适盟主而晋不受民以为不足系属也是以适然惊散所以甚言公之无托也○贯道王氏曰齐取郓公居郓畏齐不敢叛既舍齐而之晋故郓亦叛之自此一邑亦无有而终于干侯悲夫
　　三十年春王正月公在干侯
　　此与襄二十九年公在楚同意但彼在蛮荆而未返此则失国而客寄干侯犹曰以朝正之日而公在干侯乎其诛乱臣正名分伤世变之意自见于言外可以为永鉴矣
　　夏六月庚辰晋侯去疾卒
　　义见隠三年宋公卒
　　秋八月晋顷公
　　杜氏曰三月而速义又见隠三年宋穆公此又见鲁侯在外而季氏使防其尔
　　冬十有二月吴灭徐徐子章羽奔楚【羽公羊作禹】左氏曰吴子使徐人执掩余使钟吾人执烛庸二公子奔楚楚子大封而定其徙使监马尹大心逆吴公子使居养莠尹然左司马沈尹戍城之取于城父与胡田以与之将以害吴也子西谏曰吴光新得国而亲其民视民如子辛苦同之将用之也若好吾边疆使柔服焉犹惧其至吾又彊其雠以重怒之无乃不可乎吴周之胄裔也而弃在海滨不与姬通今而始大比于诸华光又甚文将自同于先王不知天将以为虐乎使翦丧吴国而封大异姓乎其抑亦将卒以祚吴乎其终不逺矣我盍姑亿吾鬼神而宁吾族姓以待其归将焉用自播扬焉王弗听吴子怒冬十二月吴子执钟吾子遂伐徐防山以水之己卯灭徐徐子章羽断其髪携其夫人以逆吴子吴子唁而送之使其迩臣从之遂奔楚楚沈尹戍帅师救徐弗及遂城夷使徐子处之义见僖三年徐取舒
　　三十有一年春王正月公在干侯
　　义见三十年
　　季孙意如防晋荀跞于适歴【跞力狄切公羊谷梁作栎适丁歴切】杜氏曰适歴晋地左氏曰晋侯将以师纳公范献子曰若召季孙而不来则信不臣矣然后伐之若何晋人召季孙献子使私焉曰子必来我受其无咎季孙意如防晋荀跞于适歴荀跞曰寡君使跞谓吾子何故出君有君不事周有常刑子其图之季孙练冠麻衣跣行伏而对曰事君臣之所不得也敢逃刑命君若以臣为有辠请囚于费以待君之察也亦惟君若以先臣之故不絶季氏而赐之死若弗杀弗亡君之惠也死且不朽若得从君而归则固臣之愿也敢有异心未详信否陆氏闻于师曰季孙逐君之臣也晋不辠之而反与之防书曰意如防晋荀跞于适歴晋侯之为盟主可见荀跞之为人臣可知矣○邦衡胡氏曰书之以见鲁之乱成乎晋也康侯胡氏曰齐晋不能诛乱禁奸悖君臣之义不知其从自及也朴乡吕氏曰士鞅意如互为唇齿相为囊橐乆矣当是时晋之六卿犹意如也晋君亦昭公也其肯并心一意以诛其臣而纳其君哉
　　夏四月丁巳薛伯谷卒
　　义见隠三年宋公卒
　　晋侯使荀跞唁公于干侯
　　左氏曰季孙从智伯如干侯子家子曰君与之归一慙之不忍而终身慙乎公曰诺众曰在一言矣君必逐之荀跞以晋侯之命唁公且曰寡君使跞以君命讨于意如意如不敢逃死君其入也公曰君惠顾先君之好施及亡人将使归粪除宗祧以事君则不能见夫人已所能见夫人者有如河荀跞掩耳而走曰寡君其辠之恐敢与知鲁国之难臣请复于寡君退而谓季孙君怒未怠子姑归祭子家子曰君以一乗入于鲁师季孙必与君归公欲从之众从者胁公不得归谷梁曰唁公不得入于鲁也曰既为君言之矣不可者意如也左氏近是莘老孙氏曰晋为大国又世为盟主昭公乆留于外寓于其国不得入而晋侯恬无纳公之意乃使其大夫防其叛臣而空言唁公书曰晋侯使荀跞来唁公所以见晋侯空言无实隂交其臣而阳唁其君也○陈洙氏曰昭公出奔齐侯唁于野井又使髙张唁于郓晋侯使荀跞唁公于干侯春秋一皆书之岂为区区吊唁之礼及鲁侯不得入书焉盖辠齐晋而哀天下防弱之甚也季孙意如逐君専国恶逆之大者也齐晋大国也世为牧伯主诸侯之盟讨而平之反掌耳不能即诛意如而纳昭公徒以屑屑之礼问之唁之皆从逆济乱辠之甚者也
　　秋葬薛献公
　　义见隠三年葬宋穆公○髙氏曰季氏恐失邻国之欢故使人防其丧葬愚谓亦与二十八年葬滕悼公意同
　　冬黒肱以滥来奔【肱公羊作弓吴氏诗补音云弓肱同音】孙氏曰不书国脱之也杜氏曰滥东海虑昌县义见襄二十一年邾庶其来奔○贯道王氏曰鲁公不在国而季氏受之季氏无君故叛君而来者无不容也
　　十有二月辛亥朔日有食之
　　义见隠三年
　　三十有二年春王正月公在干侯
　　义见三十年
　　取阚【口暂切】
　　杜氏曰阚鲁邑张氏曰案昭公之难叔孙如阚定元年季孙使役如阚公氏将沟焉此鲁地而公取之也吕氏曰取阚言公之无逺图求目下之利而戕其民无复国之虑也○石氏曰取阚如取鄟取邿之类公在干侯而内取阚非公意也未详是否
　　夏吴伐越
　　左氏曰始用师于越也义见僖三年徐取舒○髙氏曰前此越与楚子伐吴故始用师于越而国自是亡矣
　　秋七月
　　冬仲孙何忌防晋韩不信齐髙张宋仲几卫世叔申郑国参曹人莒人薛人人小邾人城成周【世谷梁作大公谷莒人下有邾人】
　　何忌仲孙貜之次子懿子也杜氏曰世叔申世叔仪孙也国参子产之子五国称人防者也成周见宣十六年左氏曰王使富辛与石张如晋请城成周天子曰天降祸于周俾我兄弟并有乱心以为伯父忧我一二亲昵甥舅不皇啓处于今十年勤戍五年余一人无日忘之闵闵焉如农夫之望歳惧以待时伯父若肆大惠复二文之业弛周室之忧徼文武之福以固盟主宣昭令名则余一人有大愿矣昔成王合诸侯城成周以为东都崇文徳焉今我欲徼福假灵于成王修成周之城俾戍人无勤诸侯用宁蝥贼逺屏晋之力也其委诸伯父伯父实重图之俾我一人无徴怨于百姓而伯父有荣施先王庸之范献子谓魏献子曰与其戍周不如城之天子实云虽有后事晋勿与知可也从王命以纾诸侯晋国无忧是之不务而又焉从事魏献子曰善使伯音对曰天子有命敢不奉承以奔告于诸侯迟速衰序于是焉在冬晋魏舒韩不信如京师合诸侯之大夫于狄泉寻盟且令城成周士弥牟营成周计丈数揣髙卑度厚薄仞沟洫物土方议逺迩量事期计徒庸虑财用书糇粮以令役于诸侯属役赋丈书以授帅而效诸刘子韩简子临之以为成命愚谓京师者天子之居使以时城之常事尔春秋在所不书今王不得居于王城仅入于成周而诸侯城之见王室之乱粗定而犹有所惧也况诸侯不共王事而使大夫则王室防弱诸侯惰慢大夫用事皆可见矣
　　十有二月己未公薨于干侯
　　左氏曰书曰薨于干侯言失其所也赵简子问于史墨曰季氏出其君而民服焉诸侯与之君死于外而莫之或辠也对曰友有大功于鲁受费以为上卿至于文子武子世增其业不废旧绩鲁文公薨而东门遂杀适立庶鲁君于是乎失国政在季氏于此君也四公矣民不知君何以得国是以为君慎器与名不可以假人








　　春秋本义卷二十六
<经部,春秋类,春秋本义>
　　钦定四库全书
　　春秋本义卷二十七　　　元　程端学　撰
　　定公【名宋襄公子昭公弟】
　　元年春王三月晋人执宋仲几于京师
　　鄱阳张氏曰国未有君而称元年追书以统月此史法之常也愚谓凡一公之始虽无事当书王正月今不书者亦以定公未立尔无他义也左氏曰孟懿子防城成周庚寅栽宋仲几不受功曰滕薛郳吾役也薛宰曰宋为无道絶我小国于周以我适楚故我常从宋晋文公为践土之盟曰凡我同盟各复旧职若从践土若从宋亦唯命仲几曰践土固然薛宰曰薛之皇祖奚仲居薛以为夏车正奚仲迁于邳仲虺居薛以为汤左相若复旧职将承王官何故以役诸侯仲几曰三代各异物薛焉得有旧为宋役亦其职也士弥牟曰晋之从政者新子姑受功归吾视诸故府仲几曰纵子忘之山川鬼神其忘诸乎士伯怒谓韩简子曰薛徴于人宋徴于鬼宋辠大矣且己无辞而抑我以神诬我也啓宠纳侮其此之谓矣必以仲几为戮乃执仲几三月归诸京师城三旬而毕乃归诸侯之戍未详信否孙氏曰春秋之义诸侯不得专执况大夫乎非天子命执仲几于天子之侧甚矣○康侯胡氏曰案周官司肄掌凡囚执人之事属于司寇凡诸侯之狱讼定以邦典凡卿大夫之狱讼断以邦法则大司寇之职也不告诸司寇而执人于天子之侧故虽以王事讨有辠犹不可也皆篡弑之萌履霜之渐每谨于初而祸乱熄矣
　　夏六月癸亥公之丧至自干侯戊辰公即位
　　陆氏曰凡公即位皆于朔日故不书日定公待昭公丧至既殡而即位故书日左氏曰叔孙成子逆公之丧于干侯季孙曰子家子亟言于我未尝不中吾志也吾欲与之从政子必止之且听命焉子家子不见叔孙易几而哭叔孙请见子家子子家子辞曰羁未得见而从君以出君不命而薨羁不敢见叔孙使告之曰公行公为实使羣臣不得事君若公子宋主社稷则羣臣之愿也凡从君出而可以入者将唯子是听子家氏未有后季孙愿与子从政此皆季孙之愿也使不敢以告对曰若立君则有卿士大夫与守在羁弗敢知若从君者则貌而出者入可也寇而出者行可也若羁也则君知其出也而未知其入也羁将逃也丧及壊隤公子宋先入从公者皆自壊隤反六月癸亥公之丧至自干侯戊辰公即位康侯胡氏曰昭公之薨已越葬期犹未得返至于六月癸亥然后丧至而定公即位乃在是月之戊辰盖迟速进退为意如所制不得专也昭公之薨定公之即位春秋详书于防乃见诸行事为永鉴尔张氏曰季氏亲逐其君暴露七月而后返国黜嫡而立不正至于丧归君立本此以见乱臣擅国定公不正三纲沦斁君子罔不衋伤心此所谓为永鉴也
　　秋七月癸巳葬我君昭公
　　左氏曰季孙使役如阚公氏将沟焉荣驾鹅曰生不能事死又离之以自旌也纵子忍之后必或耻之乃止季孙问于荣驾鹅曰吾欲为君諡使子孙知之对曰生弗能事死又恶之以自信也将焉用之乃止葬昭公于墓道南孔子之为司寇也沟而合诸墓义见葬桓公此又见八月而始得葬也
　　九月大雩
　　义见桓五年
　　立炀宫
　　公羊曰立者何不宜立也炀宫者何炀公之宫也杜氏曰炀公伯禽子也左氏曰昭公出故季平子祷于炀公九月立炀宫未详信否康侯胡氏曰丧事即逺有进无退宫庙即逺有毁而无立吕氏曰违礼背义言天下之乱无复有纲纪文章也○木讷赵氏曰小人为恶内有不安则谄鬼神以要福季氏逐君天地所不容何有于炀宫自炀至昭二十二世矣神灵何在立之所谓媚灶者也宗庙有常制鲁之庙已异矣成公立武宫固已违制又立炀宫是鲁祀八世也天子七庙而鲁之庙八其可训乎黄氏曰季氏果以私祷而立炀宫未必増附羣公昭穆之庙或者武宫炀宫皆以非礼创立亦同淫祀耳名虽炀而实则非矣未详孰是
　　冬十月陨霜杀菽【陨公羊作霣菽左氏或作叔】
　　菽先儒以为豆也以夏正言之此时无菽未详其义董子曰菽草之强者五行志曰菽草之难杀者也言杀菽则知草皆死矣未详是否然义则在于隂阳不和而寒极备耳
　　二年春王正月
　　夏五月壬辰雉门及两观灾【观古乱切】
　　范氏曰雉门公宫之南门两观阙也孔氏曰明堂位云库门天子臯门雉门天子应门是鲁之雉门公宫南门之中门也释宫云观谓之阙郭璞曰宫门双阙周礼大宰正月之吉县治象之法于象魏使万民观治象郑众曰象魏阙也刘熙释名云阙石门两旁中央阙然为道两观与象魏阙一物而三名两观与雉门俱灾则两观在雉门之旁矣贯道王氏曰子家羁曰设两观乗大辂天子之礼也鲁僭周天灾所以警鲁也愚谓亦为十月新作雉门及两观起文也
　　秋楚人伐吴
　　左氏曰桐叛楚吴子使舒鸠氏诱楚人曰以师临我我伐桐为我使之无忌秋楚囊瓦伐吴师于豫章吴人见舟于豫章而潜师于巢冬十月吴军楚师于豫章败之未详信否义见僖三年徐取舒
　　冬十月新作雉门及两观
　　此书新作与僖二十年新作南门意不同者彼但讥其侈肆此则讥其僭礼而不畏天谴也康侯胡氏曰书新作者讥僭王制而不能革也刘氏曰习旧而不知其非观变而不知以为戒无怪于季氏之胁其主矣○吕氏曰雉门两观僭矣既灾而又复作鲁之君臣非不知以是为僭也盖以为无足恤也以为无足恤也者弑父与君所由起也愚谓大室屋壊新宫桓宫僖宫御廪灾必新作之皆不书者义所当作常事也雉门两观独书者僭而不改非常也观乎此则春秋不书常事亦可见矣
　　三年春王正月公如晋至河乃复
　　李氏曰三传皆无其说不知何故复也义见昭二年
　　二月辛卯邾子穿卒【二月公羊谷梁作三月】
　　义见隐三年宋公卒此又为仲孙何忌及邾子盟起文也
　　夏四月
　　秋葬邾荘公
　　杜氏曰六月乃葬缓义见隐三年葬宋穆公
　　冬仲孙何忌及邾子盟于拔【皮八反公羊作枝】
　　杜氏曰拔地阙髙氏曰邾子居丧而以吉礼与鲁大夫盟则其微弱可知义又见隐元年盟于蔑○邦衡胡氏曰邾荘公卒未逾年而邾君出盟邾固可辠何忌与之盟又甚焉君子不夺人之亲亦不可夺亲也何忌不顾邾子之丧而与之盟夺人之亲邾子当丧而出盟夺亲也
　　四年春王二月癸巳陈侯吴卒
　　义见隐三年宋公卒此又为三月陈子侵楚起文也
　　三月公防刘子晋侯宋公蔡侯衞侯陈子郑伯许男曹伯莒子邾子顿子胡子滕子薛伯伯小邾子齐国夏于召陵侵楚
　　刘子见昭十三年召陵见僖四年防诸侯于召陵侵楚先防而后侵也张氏曰书十八国诸侯之众所以见其势之足以有为也而终之以侵楚深以辠其志卑而义不胜终之以无能为也而晋自此微矣愚谓陈子背殡出防辠亦可知○戴氏曰自鄢陵之后晋楚不复有大战一旦有召陵之役六七十年闲无此大举也天子之老元戎啓行中国诸侯大抵皆在未有若此其盛者仅侵而退自相盟于臯鼬当是时楚有可亡之势失此机防使吴人乗其后而收入楚之功倾天下之势折而入于吴中国之伯于是絶矣悲夫
　　夏四月庚辰蔡公孙姓帅师灭沈以沈子嘉归杀之【公羊作公孙归姓后同】
　　陆氏闻于师曰书灭辠蔡也书以归辠沈子不死于位也言杀之又辠蔡侯也义又见荘十年齐灭谭○吕氏曰蔡公孙姓灭沈至以沈子归杀之其辠极矣春秋之世诸侯君臣失道至此者皆由不知分义苟力所能制则为之矣此与禽兽奚辨
　　五月公及诸侯盟于臯鼬【由又切公羊作浩油】
　　黄氏曰即防于召陵之诸侯前目后凡故不再序陆氏曰重言诸侯刘子不与盟也杜氏曰繁昌县东南有城臯亭愚谓以十八国诸侯挟天子之大夫仅一侵楚无功而还此盟虽设诸侯解体可知也义又见隐元年盟于蔑
　　伯成卒于防【成公羊作戊】
　　贯道王氏曰侵楚无成既盟将散在防卒也故不得言卒于师愚谓言卒于防纪实事耳非有他义也义见隐三年宋公卒
　　六月葬陈惠公
　　髙氏曰此见陈侯背殡出会也义又见隐三年葬宋穆公
　　许迁于容城
　　任氏曰容城华容县亦析之近地也髙氏曰自叶迁也至是四迁其微弱可知义又见成十五年○贯道王氏曰安土重迁人之常情况有国乎许之四迁盖以小国而介乎强国之闲日见迫逐虽欲自保其社稷不可得矣终不免于灭也
　　秋七月公至自防
　　公始以防出故以防致逾时矣义又见桓二年公至自唐
　　刘卷卒【卷音权】
　　公羊曰刘卷者天子之大夫也杜氏曰即刘蚠也贯道王氏曰刘献公之庶子赵氏曰畿内诸侯不同列国故不言刘子卷卒亦讥来告故书之愚谓不特讥来告亦讥鲁卒之又为葬刘文公起也○石氏曰天子之大夫外大夫也外大夫不卒不葬春秋卒天子之大夫者三而书葬者一卒尹氏王子虎以其来赴也书刘卷卒又书葬以来赴而又我防之也自文公以前王室尚强至此愈微矣大夫之丧而鲁有往也昔者周人有丧周人吊鲁人不吊以为当亲之也今列国不防天子之丧而防大夫之葬甚矣礼人臣无外交况畿内诸侯乎
　　葬杞悼公
　　义见隐三年葬宋穆公
　　楚人围蔡
　　义见荘十年荆败蔡师
　　晋士鞅衞孔圉帅师伐鲜虞【圉公羊作圄】
　　杜氏曰士鞅即范鞅孔圉孔羁孙贯道王氏曰晋之有事于鲜虞凡几役矣楚围蔡而不恤偕衞以伐中山孰轻孰重邪晋业之卑不可望矣义又见昭十二年
　　葬刘文公
　　贯道王氏曰天子畿内诸侯列国不当与行交往之礼今会其葬记非礼也
　　冬十有一月庚午蔡侯以吴子及楚人战于柏举楚师败绩【柏举公羊作伯莒今本谷梁作柏举】
　　以见桓十四年杜氏曰柏举楚地左氏曰伍员为吴行人以谋楚楚之杀郤宛也伯氏之族出伯州犂之孙嚭为吴大宰以谋楚楚自昭王即位无嵗不有吴师蔡侯因之以其子干与其大夫之子为质于吴冬蔡侯吴子伐楚舍舟于淮汭自豫章与楚夹汉左司马戍谓子常曰子防汉而与之上下我悉方城外以毁其舟还塞大隧直辕冥阨子济汉而伐之我自后击之必大败之既谋而行武城黒谓子常曰吴用木也我用革也不可久也不如速战史皇谓子常曰楚人恶子而好司马若司马毁吴舟于淮塞城口而入是独克吴也子必速战不然不免乃济汉而陈自小别至于大别三战子常知不可欲奔史皇曰安求其事难而逃之将何所入子必死之初辠必尽说十一月庚午二师陈于柏举阖庐之弟夫槩王晨请于阖庐曰楚瓦不仁其臣莫有死志先伐之其卒必奔而后大师继之必克弗许夫槩王曰所谓臣义而行不待命者其此之谓也今日我死楚可入也以其属五千先击子常之卒子常之卒奔楚师乱吴师大败之愚谓周纲既堕诸侯横恣相为盛衰书此见吴伐楚争伯之由也义又见僖三年徐取舒○孙氏曰楚人围蔡晋师不出故蔡侯去晋求救于吴楚师败绩晋合十八国之君不能伐楚而吴子敢伐之此吴晋之事强弱之势较然可见矣故自是诸侯大小皆宗于吴
　　楚囊瓦出奔郑
　　左氏曰子常奔郑愚谓囊瓦败其国兵不能死而出奔其辠着矣义又见僖二十八年元咺奔晋
　　庚辰吴入楚【左氏作郢陆氏曰误也】
　　左氏曰吴从楚师及清发将击之夫槩王曰困兽犹鬬况人乎若知不免而致死必败我若使先济者知免后者慕之蔑有鬬心矣半济而后可击也从之又败之楚人为食吴人及之奔食而从之败诸雍澨五战及郢己卯楚子取其妹季芉畀我以出涉睢鍼尹固与王同舟王使执燧象以奔吴师庚辰吴入郢以班处宫子山处令尹之宫夫槩王欲攻之惧而去之夫槩王入之楚子涉睢济江入于云中王寝盗攻之王奔郧郧公辛之弟懐将弑王鬬辛与其弟巢以王奔随吴人从之谓随人曰周之子孙在汉川者楚实尽之天诱其衷致罚于楚而君又窜之周室何辠君若顾报周室汉阳之田君实有之楚子在公宫之北吴人在其南子期似王逃王而已为王随人辞吴吴人乃退初伍员与申包胥友其亡也谓申包胥曰我必复楚国申包胥曰勉之子能复之我必能兴之及昭王在随申包胥如秦乞师曰吴为封豕长蛇以荐食上国虐始于楚寡君失守社稷越在草莽使下臣告急曰夷徳无厌若邻于君疆埸之患也逮吴之未定君其取分焉若楚之遂亡君之土也若以君灵抚之世以事君秦伯使辞焉曰寡人闻命矣子姑就馆将图而告对曰寡君越在草莽未获所伏下臣何敢即安立依于庭墙而哭日夜不絶声勺饮不入口七日秦哀公为之赋无衣九顿首而坐秦师乃出五年夏申包胥以秦师至秦子蒲子虎帅车五百乗以救楚子蒲曰吾未知吴道使楚人先与吴人战而自稷防之大败夫槩王于沂吴人获防射于柏举其子帅奔徒以从子西败吴师于军祥吴师败楚师于雍澨秦师又败吴师吴师居麇又战吴师败又战于公壻之谿吴师大败吴子乃归戴氏曰楚陵犯中国二百年中国不能制假手于吴国几亡然去楚而吴继之此圣人之所伤也义又见僖三年徐取舒○髙氏曰楚自春秋以来肆祸中国齐桓晋文举中国之众止能一盟屈完于召陵一败得臣于城濮耳二伯既往莫有能与抗者柏举之战吴能胜之囊瓦既奔吴人长驱入郢惨烈不道甚于水火蕞尔楚昭仅以身免此吴之盛也自是诸侯大小罔不俛首与吴为防中国愈不能抗至黄池之防而春秋终矣
　　五年春王三月辛亥朔日有食之【三公羊作正】
　　义见隐三年
　　夏归粟于蔡
　　杜氏曰蔡为楚所围饥乏故鲁归之粟髙氏曰患难相救有无相赒此诸侯之正春秋之世相攻相灭此道不行矣然当是时诸侯不供职贡于天子至使天王有求于下国则知夫鲁归蔡粟非济其难而赒其无也盖以蔡与吴相授而败楚入郢故鲁畏而赂之圣人所以追其意而辠之也○石氏曰春秋贵义不贵惠小仁施者大仁贼也蔡为楚所辱而不能救今见楚败吴胜乃归蔡粟徒畏吴而已无救灾之实也小惠不足贵矣
　　于越入吴
　　于越即越也见昭五年莘老孙氏曰越之三见于昭公时者曰越三见于定哀时者曰于越盖当时越有数种有东越南越闽越瓯越昭公时国名为越故经据其号书曰越定公后欲自别于羣越始改号为于越故经据改号书曰于越犹楚初称荆其后称楚也左氏曰越入吴吴在楚也愚谓楚伐灭中国而吴入楚吴方入楚而于越入吴据事直书而穷兵黩武之戒昭矣中国不振而南鄙相为盛衰又可见矣义又见僖三年徐取舒
　　六月丙申季孙意如卒
　　讥世卿也贯道王氏曰意如逐君而以大夫卒鲁于是不可为矣定公以受国为徳而忘先君之雠也大意又见隐元年益师卒
　　秋七月壬子叔孙不敢辛
　　不敢叔孙婼之子成子也讥世卿也大意又见隐元年益师卒
　　冬晋士鞅帅师围鲜虞
　　左氏曰三年鲜虞人败晋师于平中获晋观虎恃其勇也五年冬晋士鞅围鲜虞报观虎之役也未详信否许氏曰晋始以土地之故与鲜虞睽咎不在鲜虞也而晋不自反纵兵横加而不能服则又围之兵益忿义益不胜君子是以恶晋也义又见昭十二年
　　六年春王正月癸亥郑游速帅师灭许以许男斯归【速公羊作遫后同】
　　杜氏曰游速大叔子左氏曰郑灭许因楚败也髙氏曰郑许之怨旧矣许人本恃楚以固其国至于四迁郑游速一出灭其国而俘其君岂非楚人累败于吴故郑因乗许之弱而肆其暴邪任氏曰以大夫而灭人之国又以诸侯归其恶甚矣愚谓许男不死社稷亦无足道也义又见荘十年齐灭谭○张氏曰自哀元年以后许复见者楚又存之也
　　二月公侵郑
　　邦衡胡氏曰内有强臣之雠而逺去其国以事攻伐此易所谓危行也义又见荘十年公侵宋
　　公至自侵郑
　　义见桓二年公至自唐
　　夏季孙斯仲孙何忌如晋
　　斯季孙意如子桓子也二卿如晋未详何为义见隐七年齐来聘○左氏曰孟孙立于房外谓范献子曰阳虎若不能居鲁而息肩于晋所不以为中军司马者有如先君献子曰寡君有官将使其人鞅何知焉献子谓简子曰鲁人患阳虎矣孟孙知其衅以为必适晋故强为之请以取入焉刘氏曰阳虎陪臣也而执国命欲荡覆公室以自封久矣春秋本其祸之所搆自二子之使夫以二子之力专国擅君而阳虎能制之方复为之请于伯主之国此其无所忌必为乱之效也虽然不介晋权乱亦不得发春秋彰往察来而慎于几微故因事以宣其指原指以见其变篡君亡国之祸必自其祸之所起矣俱未详信否
　　秋晋人执宋行人乐祁犂
　　左氏曰宋乐祁言于景公曰诸侯唯我事晋今使不往晋其憾矣乐祁告其宰陈寅陈寅曰必使子往他日公谓乐祁曰唯寡人说子之言子必往陈寅曰子立后而行吾室亦不亡唯君亦以我为知难而行也见溷而行赵简子逆而饮之酒于緜上献杨楯六十于简子陈寅曰昔吾主范氏今子主赵氏又有纳焉以杨楯贾祸弗可为也已然子死晋国子孙必得志于宋范献子言于晋侯曰以君命越疆而使未致使而私饮酒不敬二君不可不讨也乃执乐祁未详信否义见荘十七年齐执郑詹
　　冬城中城
　　谷梁曰城中城者三家张也贯道王氏曰中城公宫城也成九年城矣诸侯有道守在四邻鲁定不能制三家倚一城以自守是外彻其藩篱而区区欲固其堂奥也其能国乎义又见隐七年城中丘
　　季孙斯仲孙忌帅师围郓
　　杜氏曰何忌不言何阙文郓西郓见成四年邦衡胡氏曰昭公居郓郓溃而归季氏则郓为季氏所据久矣今季氏自以兵攻之得非叛季氏乎义见昭十三年围费○愚案十年齐人来归郓讙隂田则此盖叛季氏而归齐也
　　七年春王正月
　　夏四月
　　秋齐侯郑伯盟于咸
　　咸见僖十三年东莱吕氏曰晋自平丘之役不能以徳义结诸侯至于召陵之防诸侯皆贰而叛故齐侯郑伯盟于咸义又见隐元年盟于蔑
　　齐人执衞行人北宫结以侵衞
　　齐侯求衞而衞不从因执行人以侵衞行人所以通命也齐人执之以侵衞其辠着矣义又见荘十年公侵宋
　　齐侯衞侯盟于沙【公羊作沙泽】
　　杜氏曰阳平元城县东南有沙亭张氏曰元城后属大名府愚谓衞服齐而为此盟也义见隐元年盟干蔑
　　大雩
　　义见桓五年
　　齐国夏帅师伐我西鄙
　　左氏曰齐国夏伐我阳虎御季桓子公敛处父御孟懿子将宵军齐师齐师闻之堕伏而待之处父曰虎不图祸而必死苫夷曰虎陷二子于难不待有司余必杀女虎惧乃还不败贯道王氏曰齐景又欲合鲁也许氏曰东夏诸侯惟鲁事晋故齐伐之景公乗晋之衰不思惟徳之务以懐诸侯而欲力征经营以定伯统是知时之或可而不知己之不可者也义又见隐二年郑伐衞
　　九月大雩
　　一时再雩旱甚也义见桓五年
　　冬十月

　　春秋本义卷二十七
　　钦定四库全书
　　春秋本义卷二十八　　　元　程端学　撰
　　定公
　　八年春王正月公侵齐公至自侵齐二月公侵齐三月公至自侵齐
　　杜氏曰报前年伐我西鄙左氏曰公侵齐门于阳州士皆坐列曰顔高之弓六钧皆取而传观之阳州人出顔高夺人弱弓籍丘子鉏击之与一人俱毙偃且射子鉏中颊殪顔息射人中眉退曰我无勇吾志其目也师退冉猛伪伤足而先其兄防乃呼曰猛也殿高氏曰鲁政不在公矣而三家者实使公春秋因见公之举动故未逾时而致之且为下复侵齐起也前此未得志故逾月之闲再出侵齐虽三家之所为然乍往乍来不得休息见公之进退益不自専矣任氏曰三月之闲而两侵邻国无尺寸之功而重丘山之怨轻用其忿而不恤其民甚矣义又见荘十年公侵宋
　　曹伯露卒
　　义见隐三年宋公卒
　　夏齐国夏帅师伐我西鄙
　　报上二侵也易曰自我致寇鲁之谓矣义又见隐二年郑伐衞
　　公防晋侯于瓦
　　杜氏曰瓦衞地东郡燕县东北有瓦亭张氏曰即滑州白马县愚谓义在公防晋师故不书晋卿名以诸侯之尊越国防诸侯之师一见鲁之微弱二见当时惟知附势而不顾理之不可也
　　公至自瓦
　　义见桓二年公至自唐
　　秋七月戊辰陈侯柳卒
　　义见隐三年宋公卒
　　晋士鞅帅师侵郑遂侵衞【士公羊作赵】
　　石氏曰二国叛晋故士鞅帅师侵郑遂侵衞义见荘十年公侵宋
　　葬曹靖公
　　义见隐三年葬宋穆公
　　九月葬陈懐公
　　杜氏曰三月而葬速义又见隐三年葬宋穆公
　　季孙斯仲孙何忌帅师侵衞
　　义见荘十年公侵宋
　　冬衞侯郑伯盟于曲濮
　　杜氏曰曲濮衞地义见隐元年盟于蔑
　　从祀先公
　　冯氏曰从祀者言随而祭之也盘庚曰兹于大享于先王尔祖其从与享之曾子问曰祫于太庙羣主皆从歴代宗庙郊社之址皆有五帝山川功臣从祀之址详其事殆新主入庙之意始昭公为季氏所逐而卒祀于外定之初其丧虽归季氏尚欲沟絶其地域不使与先君同既而止葬于墓道南而己以是而观则昭公未尝得入庙也五年意如卒六年阳虎欲去三桓尚厌鲁人之心始置昭公于先公之庙而祀焉尔不言昭公者内讳也康侯胡氏曰昭公之主虽久未得从昭穆而祔祭阳货始以昭公之主从祀太庙盖欲着季氏之辠以取媚于国人然其事虽顺其情则逆春秋原情制法故曰从祀先公其亦深切着明矣○愚谓从祀先公者凡已祧之主皆得随而祭之盖不当祫而祫也祫而不言大事于太庙者非时而祫将以是为常焉者也故不言大事而言从祀先公以寓意焉尔然无所考不敢质言之
　　盗窃寳玉大弓
　　陆氏曰阳虎家臣也其名不合登于史防故书曰盗寳玉大弓杜氏曰夏后氏之璜封父之繁弱谷梁曰寳玉者封圭也大弓者武王之戎弓也周公受赐藏之鲁未详孰是左氏曰阳虎将享季氏于蒲圃而杀之戒都车曰癸巳至成宰公敛处父告孟孙曰季氏戒都车何故孟孙曰吾弗闻处父曰然则乱也必及于子先备诸与孟孙以壬辰为期阳虎前驱林楚御桓子虞人以铍盾夹之阳越殿将如蒲圃桓子咋谓林楚曰而先皆季氏之良也尔以是继之对曰臣闻命后阳虎为政鲁国服焉违之徴死死无益于主桓子曰何后之有而能以我适孟氏乎对曰不敢爱死惧不免主桓子曰往也孟氏选圉人之壮者三百人以为公期筑室于门外林楚怒马及衢而骋阳越射之不中筑者阖门有自门闲射阳越杀之阳虎刼公与武叔以伐孟氏公敛处父帅成人自上东门入与阳氏战于南门之内弗胜又战于棘下阳氏败阳虎说甲如公宫取寳玉大弓以出舍于五父之衢寝而为食其徒曰追其将至虎曰鲁人闻余出喜于徴死何暇追余从者曰嘻速驾公敛阳在公敛阳请追之孟孙弗许阳欲杀桓子孟孙惧而归之子言辨舍爵于季氏之庙而出阳虎入于讙阳关以叛未详信否常山刘氏曰寳玉大弓天子所赐先君之分器藏之于国子孙世世保之不可失坠而为盗所窃国慢无政可知矣志其不恭之大也○高氏曰明堂位以大璜为天子之器大弓为天子之戎器盖成王以是赐鲁是先君之分器也周官天府之职掌祖庙之守藏与其禁令凡国之玉镇与其大寳器藏焉若有大祭则出而陈之既事藏之然则寳玉大弓宜藏之祖庙有禁令焉今因从祀先公出而陈之遂为盗所窃是时公室卑三桓弱阳虎以陪臣执国命将杀季氏不胜而出故因从祀先公窃取寳玉大弓以行莫有抗之者则国乱无政可知矣
　　九年春王正月
　　夏四月戊申郑伯虿卒【虿勅迈切公羊作囆】
　　义见隐三年宋公卒
　　得寳玉大弓
　　左氏曰阳虎归寳玉大弓六月伐阳关阳虎使焚南门师惊犯之而出奔齐齐侯执阳虎逃奔宋遂奔晋未详信否康侯胡氏曰寳玉大弓子孙罔敢失坠以昭先祖之徳存肃敬之心耳古者告终易代璧琬琰天球夷玉兑之戈和之弓垂之竹矢莫不陈列非直为美观也先王所寳传及其身能全而归之则可以免矣鲁失其政陪臣擅权虽先公分器犹不能守而盗得窃诸公宫其能国乎故失之书得之书所以讥公与执政之臣见不恭之大也此义行则有天下国家者各知所守之职不敢忽矣○高氏曰书得寳玉大弓以见器之空还而不获盗者以正典刑则亦幸而得之尔盗窃之辠于谁责而可乎愚谓经书盗窃寳玉大弓又书得寳玉大弓若为穿窬所窃而今复获之未见阳虎窃之归之者在来者考焉
　　六月葬郑献公
　　杜氏曰三月而葬速义又见隐三年葬宋穆公
　　秋齐侯衞侯次于五氏
　　杜氏曰五氏晋地未详是否义见荘三年公次于滑○邦衡胡氏曰春秋有书师次者有书君次者书师次恶其劳师徒也书君次恶其逺民社也国君无王命而逺民社危可知矣
　　秦伯卒
　　不名关文也义见文十八年秦伯卒
　　冬葬秦哀公
　　秦不书卒卒之且不可况防其葬乎盖至是与中国无闲矣
　　十年春王三月及齐平
　　平前八年公再侵齐及齐伐我西鄙之怨也义见昭七年暨齐平○或曰暨齐平齐欲之而鲁与平也及齐平鲁欲之而齐与平也未详是否
　　夏公防齐侯于夹谷【夹古洽切又古协切公羊谷梁作颊】
　　孙氏曰夹谷齐地张氏曰鲁地汉东海祝其县有夹山即海州懐仁县未详孰是义见隐九年防于防
　　公至自夹谷
　　义见桓二年公至自防
　　晋赵鞅帅师围衞
　　义见僖十九年宋围曹
　　齐人来归郓讙隂田【郓公羊作运谷梁田上有之字】
　　来归来鲁归田也与宰咺来归仲子之赗齐人来归衞俘同杜氏曰三邑皆汶阳田也泰山博县北有山隂田在其北也任氏曰郓即昭公时齐取以归公者至是并以还鲁二邑与隂俱在汶水北山今在泗水东北七十里讙见桓三年孙氏曰三月及齐平夏防于夹谷故齐人来归郓讙隂田愚谓土地天子所封齐人侵之齐人归之其无王可知矣○叶氏曰郓前见围盖叛而附齐矣讙阳虎之邑也虎挟之以入齐山之在邦内者隂其山之隂也三田皆齐之所侵既与齐平而防故反而来归三田之归左氏谷梁皆谓孔子相夹谷之防退莱兵而谢过非也夹谷之事匹夫之勇智者之所不为而谓孔子为之乎
　　叔孙州仇仲孙何忌帅师围郈秋叔孙州仇仲孙何忌帅师围郈【郈音后又去声公羊作费误也】
　　州仇叔孙不敢之子武叔也杜氏曰郈叔孙氏邑任氏曰地谱东平无盐县东南有郈乡无盐在郓州须城县东左氏曰初叔孙成子欲立武叔公若藐固谏曰不可成子立之而卒公南使贼射之不能杀公南为马正使公若为郈宰武叔既定使郈马正侯犯杀公若弗能其圉人曰吾以劒过朝公若必曰谁之劒也吾称子以告必观之吾伪固而授之末则可杀也使如之公若曰尔欲吴王我乎遂杀公若侯犯以郈叛武叔懿子围郈弗克秋二子复围郈弗克叔孙谓郈工师驷赤曰郈非唯叔孙氏之忧社稷之患也将若之何对曰臣之业在扬之水卒章之四言矣叔孙稽首驷赤谓侯犯曰居齐鲁之际而无事必不可矣子盍求事于齐以临民不然将叛侯犯从之齐使至驷赤与郈人为之宣言于郈中曰侯犯将以郈易于齐齐人将迁郈氏众凶惧驷赤谓侯犯曰众言异矣子不如易于齐与其死也犹是郈也而得纾焉何必此齐人欲以此偪鲁必倍与子地且盍多舍甲于子之门以备不虞侯犯曰诺乃多舍甲焉侯犯请易于齐齐有司观郈将至驷赤使周走呼曰齐师至矣郈人大骇介侯犯之门甲以围侯犯驷赤将射之侯犯止之曰谋免我侯犯请行许之驷赤先如宿侯犯殿每出一门郈人闭之及郭门止之曰子以叔孙氏之甲出有司若诛之羣臣惧死驷赤曰叔孙氏之甲有物吾未敢以出犯谓驷赤曰子止而与之数驷赤止而纳鲁人侯犯奔齐齐人乃致郈未详信否康侯胡氏曰侯犯以郈叛不书于防书围郈则叛可知矣再书二卿帅师围郈则强亦可知矣天子失道征伐自诸侯出而后大夫强诸侯失道征伐自大夫出而后家臣强其逆弥甚则其失弥速故自诸侯出十世希不失矣自大夫出五世希不失矣陪臣执国命三世希不失矣三家専鲁为日已久至是家臣争叛亦其理宜矣春秋制法本忠恕施诸已而不愿亦勿施诸人故所恶于上不以使下所恶于下不以事上二三子知倾公室以自张而不知家之拟其后也凡此皆据事直书深切着明矣义又见昭十三年围费○愚谓凡大夫以邑叛必书此家臣以邑叛而不书者非与其叛也义不在于家臣之叛而在于大夫教家臣之叛也诸侯僭天子则大夫僭诸侯是诸侯教大夫之僭也大夫僭诸侯则家臣叛大夫是大夫教家臣之叛也家臣而至于叛大夫则极矣此所以不书家臣之叛而书大夫之围其私邑此春秋所以为谨严而防微杜渐之义着矣
　　宋乐大心出奔曹
　　左氏曰九年宋公使乐大心盟于晋且逆乐祁之尸辞伪有疾乃使向巢如晋盟且逆子良之尸子明谓桐门右师出曰吾犹衰绖而子击钟何也曰丧不在此故也既而告人曰已衰绖而生子奈何故舍钟子明闻之怒言于公曰右师将不利戴氏不肯适晋将作乱也不然无疾乃逐桐门右师未详信否义见僖二十八年元咺奔晋又为次年入萧起文也
　　宋公子地出奔陈【地公羊作池下同】
　　杜氏曰地宋景公弟辰之兄也左氏曰宋公子地嬖蘧富猎十一分其室而以五与之公子地有白马四公嬖向魋魋欲之公取而朱其尾鬛以与之地怒使其徒抶魋而夺之魋惧将走公闭门而泣之目尽肿母弟辰曰子分室以与猎也而独卑魋亦有颇焉子为君礼不过出竟君必止子公子地出奔陈公弗止辰为之请弗听辰曰是我延吾兄也吾以国人出君谁与处冬母弟辰既仲佗石彄出奔陈未详信否义见僖二十八年元咺奔晋又为次年入萧以叛起文也
　　冬齐侯衞侯郑游速防于安甫【速公羊作遫安甫公羊作鞌父】
　　张氏曰安甫齐地地谱今属郓州平隂县义见隐九年防于防
　　叔孙州仇如齐
　　义见隐七年齐来聘
　　宋公之弟辰暨仲佗石彄出奔陈【彄苦侯切公羊谷梁暨下有宋字】左氏见上弟奔义见襄二十年大夫奔义见僖二十八年元咺奔晋又为次年入萧以叛起文也○高氏曰国君必有左右大臣以辅其政今宋卿大夫数日之闲五人逃去君谁与处乎
　　十有一年春宋公之弟辰及仲佗石彄公子地自陈入于萧以叛
　　杜氏曰萧宋邑义见襄二十六年孙林父事辰以弟叛其兄其辠尤着
　　夏四月
　　秋宋乐大心自曹入于萧
　　康侯胡氏曰四卿在萧以叛而大心自曹从之其叛可知矣故不书叛而曰入于萧逆辞也书自陈自曹者结邻国以入叛陈与曹之辠亦着矣
　　冬及郑平
　　平六年侵郑之怨也义见昭七年暨齐平
　　叔还如郑莅盟
　　叔还叔弓曾孙成子也义见僖三年公子友莅盟
　　十有三年春薛伯定卒
　　义见隐三年宋公卒
　　夏葬薛襄公
　　义见隐三年葬宋穆公
　　叔孙州仇帅师堕郈
　　壊城阜曰堕莘老孙氏曰是时三桓之邑皆为城以自固故其家臣因之以叛昭十三年叔弓围费去年夏秋郈凡再围于是一堕毁之愚谓城郭所以御外患今内难作而毁其城其必有由矣夫三桓逾制以城其邑者为僭诸侯计也而不知家臣效尤卒不可制然则前日之城乃自毁之道也可为永鉴矣○刘氏曰季康子患盗问于孔子子曰苟子之不欲虽赏之不窃今诸侯僭天子而大夫强大夫执国命而陪臣叛事势则然矣不务以所望乎下者事其上则治奚由顺哉故师行邦域之中而书之若异国然此孔子所谓不在颛臾而在萧墙之内之意也愚谓春秋先书城费次书围费围郈次书堕郈堕费所谓属辞比事不辞费而义自见矣
　　衞公孟彄帅师伐曹【彄苦侯切】
　　杜氏曰彄孟絷子义见隐二年郑伐衞
　　季孙斯仲孙何忌帅师堕费
　　义见堕郈○师氏曰郈费二邑数叛不能制故皆堕之葢前此者公城中城以畏三家之张今此三家堕邑城以畏家臣之叛春秋至此乱可谓极矣
　　秋大雩
　　义见桓五年
　　冬十月癸亥公防齐侯盟于黄【齐公羊作晋误也】
　　张氏曰黄齐地义见隐元年盟于蔑
　　十有一月丙寅朔日有食之
　　义见隐三年
　　公至自黄
　　义见桓二年公至自唐
　　十有二月公围成
　　义见昭二十六年○莘老孙氏曰天子有天下诸侯有一国天下有逆命者则天子命诸侯伐之一国之邑有叛者则诸侯命其臣伐之故天子无伐其诸侯诸侯无讨于邑春秋之时天下无王而诸侯逆命者众故有王而伐郑者陪臣擅命而权在私家诸侯不得为政故有公而围成者成鲁邑而鲁围之书曰公围成以见诸侯之失道也
　　公至自围成
　　义见桓二年公至自唐
　　十有三年春齐侯衞侯次于垂葭【公羊作瑕谷梁无衞侯二字】左氏曰垂葭实郹氏杜氏曰高平钜野县西南有郹亭张氏曰属济州皆未详是否义见荘三年公次于滑
　　夏筑蛇渊囿【音又】
　　许氏曰鲁政不修而非时勤民筑囿奉己而已不及国也夫围成弗克而力此何振之有义又见成十八年筑鹿囿
　　大搜于比蒲【比音毗】
　　义见昭十一年○存耕赵氏曰三家分军私敛搜阅军实以自固也非时非制不足言也
　　衞公孟彄帅师伐曹
　　高氏曰衞比伐曹灵公志在军旅之事不知以礼为国故亟战如此义又见隐二年郑伐衞
　　秋晋赵鞅入于晋阳以叛
　　张氏曰晋阳唐曰太原府宋为并州义见襄二十六年孙林父事
　　冬晋荀寅士吉射入于朝歌以叛【射食亦切公羊寅下有及字】杜氏曰士射士鞅子张氏曰朝歌晋地衞州衞县有朝歌城南有牧野义见襄二十六年孙林父事○任氏曰未阅三时而三大夫以邑叛晋之君臣失道之甚也邦衡胡氏曰晋主夏盟威制海内反不能禁其臣之叛已不正也已帅以叛则下莫不叛矣天王在上晋侯不能帅诸侯以朝至于王室有难又不能勤王述职而使大夫城之又执人于天子之侧非叛王而何帅天下而叛故臣亦相帅以叛君以为乱臣贼子之戒不可一日而不臣也
　　晋赵鞅归于晋
　　左氏曰韩魏以赵氏为请十二月辛未赵鞅入于绛盟于公宫常山刘氏曰赵氏晋之强宗鞅叛当诛晋侯不能治而许之归国乱无刑矣愚谓见晋之衰而迫于强臣也○邦衡胡氏曰先书晋赵鞅入于晋阳以叛见鞅据地举兵以拒晋也次书晋赵鞅归于晋见君许之还也大夫出奔书归者君受之也书入者臣自入也今鞅大恶已着但以君许之归故书归责在君也吕氏曰春秋之世大义不明据城以要其君者皆叛也而不自知其为大恶臧武仲以防求后于鲁则亦叛而已矣晋献公使寺人披伐蒲重耳曰君父之命不校乃徇曰校者吾雠也逾墙而走其亦可以免于戾矣赵鞅归于晋以叛而归言其自如乱之甚也存耕赵氏曰三晋之形成于此矣
　　薛弑其君比
　　不书弑君之贼见文十八年义见隐四年衞州吁事
　　十有四年春衞公叔戍来奔衞赵阳出奔宋【衞公羊谷梁作晋】左氏曰初衞公叔文子朝而请享灵公退见史防而告之史防曰子必祸矣子富而君贪辠其及子乎文子曰然吾不先告子是吾辠也君既许我矣其若之何史防曰无害子臣可以免富而能臣必免于难上下同之戍也骄其亡乎富而不骄者鲜吾唯子之见骄而不亡者未之有也戍必与焉及文子卒衞侯始恶于公叔戍以其富也公叔戍又将去夫人之党夫人愬之曰戍将为乱十四年春衞侯逐公叔戍与其党故赵阳奔宋戍来奔未详信否义见僖二十八年元咺奔晋
　　二月辛巳楚公子结陈公孙佗人帅师灭顿以顿子牂归【牂子郎切二月公羊作三月公孙作公子牂作牄】
　　叶氏曰不别以归何国时楚强且主兵归楚可知左氏曰顿子牂欲事晋背楚而絶陈好二月楚灭顿未详信否任氏曰以中国诸侯大夫而从楚人以灭国岂特自强哉实有以资之耳愚谓以顿子归不死社稷也义又见荘十年荆败蔡师
　　夏衞北宫结来奔
　　左氏曰北宫结来奔公叔戍故也未详信否义见僖二十八年元咺奔晋○愚谓一国而三大夫出奔其为国可知矣
　　五月于越败吴于檇李【檇音醉公羊作醉】
　　杜氏曰檇李吴郡嘉兴县南醉李城张氏曰吴地今为秀州治所石氏曰不言爵不言师不书战非内地略之也义见僖三年徐取舒
　　吴子光卒
　　义见文十八年秦伯卒
　　公防齐侯衞侯于牵【公羊作坚】
　　牵杜氏曰魏郡黎阳县东北有牵城义见隐九年防于防
　　公至自防
　　义见桓二年公至自防
　　秋齐侯宋公防于洮【吐刀切】
　　洮见僖八年义见隐九年防于防
　　天王使石尚来归脤【市轸切】
　　公羊曰石尚者何天子之士也脤者何俎实也腥曰脤熟曰燔说文社肉也盛以蜃器故曰脤刘氏曰脤膰以亲兄弟之国受脤礼也归脤非礼也孙氏曰天子祭社稷宗庙有与诸侯共福之礼此谓助祭诸侯也鲁未尝助祭天王使石尚来归非礼也○东莱吕氏曰春秋録相朝见则见述职之本废矣书交聘则见闲问时见之礼缺矣详盟防则见防同之制壊矣书来赐命则见告命之道絶矣书归田假田则见廵狩之法替矣今归脤而复书之则法度之壊己甚诸侯不助祭以受脤天子而天子从遣士以归脤矣
　　衞世子蒯瞆出奔宋
　　左氏曰衞侯为夫人南子召宋朝防于洮大子蒯瞆献盂于齐过宋野野人歌之曰既定尔娄猪盍归吾艾豭大子羞之谓戏阳速曰从我而朝少君少君见我我顾乃杀之速曰诺乃朝夫人夫人见大子大子三顾速不进夫人见其色啼而走曰蒯瞆将杀余公执其手以登台大子奔宋尽逐其党故公孟彄出奔郑自郑奔齐刘氏曰葢蒯瞆闻野人之歌其心慙焉则以谓夫人夫人恶其斥已淫则嗁而走言大子将杀余以诬之灵公惑于南子言必听从故外则召宋朝内则逐公孙戍赵阳彼不耻召宋朝固亦不难逐蒯瞆矣此其真也不当如左氏所记又蒯瞆出乃奔宋宋南子家也蒯瞆负杀南子之名而走又入其家使真有此事者敢乎哉此亦一证也与常山刘氏张氏同任氏曰既曰世子而出奔父子不相安而天伦灭矣○石氏曰孟子称小弁为亲亲诗人伤二子乗舟争相为死为非义衞灵公失道南子嬖大子蒯聩不得于父又与伋夀逺矣书其出奔以见灭天性也
　　衞公孟彄出奔郑
　　事见上愚案春秋歴书彄帅师而继以出奔以见君假臣以兵权祸之所由起也未必皆以蒯瞆之党而见逐也义又见僖二十八年元咺奔晋　髙氏曰蒯瞆为南子所谮而出奔灵公信其谮言不亦蔽乎虽然蒯瞆则不能无辠者也人子处顽嚚则有道矣不至于以嫌见诬也而非蒯瞆之事也比年志公孟彄帅师此衞国用事之卿大夫况出奔者五人而衞侯独与南子处此灵公之无道也
　　宋公之弟辰自萧来奔
　　邦衡胡氏曰书公弟见宋公失兄之道也书自萧辠辰据邑以叛也书来奔辠鲁纳叛臣也义又见僖二十八年元咺奔晋
　　大搜于比蒲
　　义见昭十一年
　　邾子来防公
　　邾子左氏曰邾隐公石氏曰诸侯相见于郤地曰防考礼正刑一徳以尊天子春秋防礼非复如古之制也今公搜国内而邾子就防之非礼甚矣遇非所朝之地而萧叔朝公于谷搜非所防之处而邾子防公于搜防者既非受者亦失交讥之也
　　城莒父及霄
　　张氏曰皆鲁邑义见隐七年城中丘○石氏曰一时而城二邑书以讥之此年与桓七年无冬四年无秋冬昭十年无冬皆阙文也
　　十有五年春王正月邾子来朝
　　邾去年来防公而今年来朝见邾之衰而屡求于鲁皆非礼也义又见隐十一年滕薛来朝
　　鼷防食郊牛牛死改卜牛【鼷音兮】
　　范氏曰不言所食食非一处也赵氏曰尝旅于防稽时小防噬牛才伤皮肤辄死愚谓此与成七年事虽少异而义则同也
　　二月辛丑楚子灭胡以胡子豹归
　　楚灭人国辠不容诛矣然以胡子归又责其不死社稷也义又见僖三年徐取舒
　　夏五月辛亥郊
　　石氏曰五月非郊之时葢以改卜牛至此而后能郊也有言用郊有言郊用者不宜用也直言郊者以上之不能郊也义见成十七年用郊
　　壬申公薨于髙寝
　　杜氏曰髙寝宫名不于路寝失其所义又见僖公薨○许氏曰春秋所大正始与终礼卒以正终也内卒凡十四公得正而薨者惟荘宣成是以君子务力于礼而顺命之变又何求焉
　　郑罕达帅师伐宋【罕公羊作轩】
　　义见隐二年郑伐衞
　　齐侯衞侯次于蕖蒢【公羊作籧篨】
　　义见荘三年次于滑
　　邾子来奔丧
　　叶氏曰丧何以言奔急事也礼非天子父母之丧不奔见日而行见星而舍日行百里谓之奔诸侯而奔丧非礼也○常山刘氏曰当周之衰诸侯皆无奔丧防葬之事而邾滕始行于强大之国非礼明矣吕氏曰诸侯相为奔丧専以强弱利害为国礼义消亡可知矣
　　秋七月壬申姒氏卒【姒谷梁作弋非也下同】
　　孙氏曰姒氏姓哀公妾母谷梁曰妾辞也愚谓此为葬定姒起文也
　　八月庚辰朔日有食之
　　义见隐三年
　　九月滕子来防葬
　　邦衡胡氏曰邾滕奔丧防葬以天子之礼待鲁也礼天子崩诸侯奔丧防葬供臣子之职邾滕以是行之于鲁其无王甚矣○任氏曰以见大国恃力而小国因事以求悦也吕氏曰邾子来奔丧畏鲁甚也滕差逺而大于邾故但来防葬此専以强弱利害为国者也
　　丁巳葬我君定公雨不克葬戊午日下昊乃克葬【昊谷梁作稷乃古昊字】
　　乃犹始也宣八年葬敬嬴言而而此言乃者彼以日中此以次日日昊甚于日中故命辞有轻重耳孙氏曰雨不克葬讥不能葬也葬不为雨止戊午日下昊乃克葬言无备之甚也愚谓义与宣八年葬敬嬴同而此则失礼甚矣其私諡又见葬桓公○髙氏曰日下昊则失虞之时甚矣君子之于亲不忍一日离也故葬日虞者所以宁亲也乃克葬所以重孝子之情也
　　辛已葬定姒
　　髙氏曰春秋自成风后妾母皆僭称夫人讥不正也此不称小君以子未成君故母亦不敢称夫人而以夫人之礼葬尔此妾也而加以其君之諡非礼之甚也况襄五年葬我小君定弋是襄公之母也又岂可同諡乎义又见文五年葬成风○愚案哀公未成君故仅免夫人小君之称然原其情则亦以夫人之礼卒葬之矣又案曾子问并有丧则如之何子曰葬先轻而后重其奠也其虞也先重而后轻今定公葬居定姒之前是先重而后轻也又失礼矣
　　冬城漆
　　髙氏曰漆非鲁邑邾庶其以之来奔者鲁受叛人而以其地今将伐邾故又劳民城之以为备讥其非所城而城也夫前年城二邑国再大丧又劳民如此所谓不待言而恶自见者也○张氏曰定公之丧邾子来奔事鲁谨矣哀公初立不务善邻而以土地之故劳民力啓邻怨二年取其田七年俘其君卒使吴人乗闲以伐其国齐人问辠而取讙阐利未得而害随之谋国如此其不终也宜哉

　　春秋本义卷二十八
　　钦定四库全书
　　春秋本义卷二十九　　　元　程端学　撰
　　哀公【名蒋定公庶子定姒所生】
　　元年春王正月公即位
　　义见文公即位
　　楚子陈侯随侯许男围蔡
　　杜氏曰定六年郑灭许此复见者葢楚封之左氏曰楚子围蔡报柏举也里而栽广丈髙倍夫屯书夜九日如子西之素蔡人男女以辨使疆于江汝之闲而还蔡于是乎请迁于吴未详信否义见荘十年荆败蔡师
　　鼷鼠食郊牛改卜牛夏四月辛巳郊【谷梁郊牛下有角字】
　　任氏曰不知僭礼之致灾而改牛违时以从事亦已妄矣愚谓此亦与成七年事虽少异而义则同也○髙氏曰定末年哀元年连书鼷鼠食牛之变则知鲁之郊歳一行之
　　秋齐侯衞侯伐晋
　　石氏曰吴楚争强内侮中国之政日以不逞晋虽不能主盟犹中国也齐衞二君既不同心盟主以御外防又结盟固党以自攻伐恶自见矣义又见隐二年郑伐衞○君举陈氏曰春秋之初诸侯无王者齐郑宋鲁衞为之也春秋之季诸侯无伯者亦齐郑宋鲁衞为之也
　　冬仲孙何忌帅师伐邾
　　髙氏曰定之末年邾之事鲁至矣去歳邾子来奔丧今逾年而遽伐之葢鲁人谋邾久矣利取其田不知有礼义也义又见隐二年郑伐衞○贯道王氏曰邾自庶其后鲁多纳其叛臣邾知鲁必欲兼之也盟焉朝焉防搜奔丧凡可以求免者无不为也而鲁终不置邾愚谓邾不能自强于徳而区区以求鲁固无足道然王纲壊强陵弱大并小微国不支亦可悲也
　　二年春王二月季孙斯叔孙州仇仲孙何忌帅师伐邾取漷东田及沂西田【漷大虢切又音郭】
　　左氏曰伐邾将伐绞邾人爱其土故赂以漷沂之田而受盟任氏曰三大夫同伐可谓暴矣师氏曰前此尝伐邾取其田自漷水矣今又取其漷东之田犹为未足故又取沂西之田则其贪欲无厌必至于尽取而后己以区区之邾国而鲁两纳其叛人邑三取其田时无王伯强陵弱之乱至于如此义又见隐四年莒伐杞取牟娄
　　癸巳叔孙州仇仲孙何忌及邾子盟于句绎【句古注切】杜氏曰句绎邾地刘氏曰曷为三人伐而二人盟季孙临之叔仲成之季孙之汰也葢自谓犹君矣邦衡胡氏曰季氏所以不盟岂非贪得无厌必欲灭邾而后己未详孰是义又见隐元年盟于蔑○康侯胡氏曰曷为列书三卿哀公得国不张公室三卿并将鲁众悉行伐国取地以盟其君而己不与焉适越之辱兆矣定公薨邾子来奔丧事鲁恭矣而不免于见伐徒自辱焉不知以礼为国之故也邾在邦域之中不加矜恤而诸卿相继伐之既取其田又强与之盟不知以义睦邻之故也故详书以着其辠石氏曰定哀之世吴楚争强越又寖起中国诸侯见伐者数四也晋衞齐又数侵伐鲁既叛晋又结怨于齐所与厚者邾滕杞而已鲁公之立邾未尝废朝薨未尝无防而前年仲孙何忌帅师伐邾今又三大夫取其田要之盟又四年而公又亲入以其君来此邾人所以弗堪致吴之伐我齐取我田也内之恶见矣时政皆在三子不由公出
　　夏四月丙子衞侯元卒
　　义见隐三年宋公卒
　　滕子来朝
　　义见隐十一年滕薛来朝
　　晋赵鞅帅师纳衞世子蒯瞆于戚
　　公羊曰戚者何衞之邑也左氏曰初衞侯游于郊子南仆公曰余无子将立女不对他日又谓之对曰郢不足以辱社稷君其改图君夫人在堂三揖在下君命祗辱夏衞灵公卒夫人曰命公子郢为大子君命也对曰郢异于他子且君没于吾手若有之郢必闻之且亡人之子辄在乃立辄六月乙酉晋赵鞅纳衞大子于戚宵迷阳虎曰右河而南必至焉使大子絻八人衰绖伪自衞逆者告于门哭而入遂居之莘老孙氏曰聩辄争立父子仇敌而孔子请先正名孔子之意可知矣使蒯聩事其亲孝必不至于见逐灵公教其子以道亦不至于逐之书曰衞世子出奔宋见蒯聩得辠于父见逐出奔父没不丧求反其国以与子争则蒯聩之辠也辄为人子而父逐于外不能号慕毁瘠以感动灵公而复之位灵公死夫人立之不辞以父亡未复而即位为君蒯聩在外且入以兵拒之又围之焉则辄之辠也使灵公得父之道不至于逐聩使聩得事父之礼则聩不至于见逐使辄得子孙之义则能感动王父以复瞆之位或权立屏位以须父之入葢灵公蒯瞆不父而辄不子是以至于蒯聩出奔赵鞅纳蒯而石曼姑围戚书曰纳衞世子则辄之拒之为不得其正显矣愚谓又以大夫帅师而谋诸侯废立之事见春秋之世父不父子不子君不君臣不臣至此极矣事又见定十四年○君举陈氏曰于戚纳弗受也后十二年而蒯聩自戚入于衞衞侯辄来奔则是辄拒父也属辞比事则辄万世不可掩矣康侯胡氏曰父虽不父子不可以不子辄乃据国以与之争可乎然灵公与衞国大臣不能早正国家之本以致祸乱其辠亦可见矣
　　秋八月甲戌晋赵鞅帅师及郑罕达帅师战于铁郑师败绩【铁公羊或作栗或作秩】
　　杜氏曰罕达子皮孙铁在戚城南刘氏曰战而言及之者主之者也犹曰赵鞅为志乎此战也云尔愚谓并言帅师者讥大夫専兵也大夫専兵而至于战黩武甚矣义又见隐二年郑伐衞
　　冬十月葬衞灵公
　　杜氏曰七月而葬缓义又见隐三年葬宋穆公
　　十有一月蔡迁于州来
　　州来见昭十四年义见僖三十一年衞迁帝丘
　　蔡杀其大夫公子驷
　　义见荘二十六年曹杀大夫
　　三年春齐国夏衞石曼姑帅师围戚
　　齐国夏序衞石曼姑上者衞请乎齐推齐主兵也且齐尝为盟主自当序衞上无他义也黎氏曰凡书邑必系国若经己见其繋某国而后邑复有事当书则但举邑而已葢避繁文也前年已书纳世子蒯聩于戚言纳者见入衞境也云于戚者见戚为衞邑也故今但书围戚而不云衞戚焉如先书纪季以酅入于齐后但书叔姬归于酅不复系之齐也冉有曰夫子为衞君乎子贡曰诺吾将问之入曰伯夷叔齐何人也曰古之贤人也曰怨乎曰求仁而得仁又何怨出曰夫子不为也孙氏曰国夏助辄围父逆乱人理莫甚于此故曰齐国夏卫石曼姑帅师围戚事又见二年○许氏曰观乎蒯聩之乱则齐景之不伯可知矣衞以父子争国而齐助子围父以是令于诸侯君子是以知齐之将乱也刘氏曰为曼姑之义宜明言于其君曰子无讨父之道臣不足以为三军将也辄之义亦宜明言于其国曰臣无敌君之礼我不可以为千乗主也若是上让下竞而兵偃不用矣又何必纷纷哉故昔者子路问于仲尼曰衞君待子而为政子将奚先子曰必也正名乎所谓正名君君臣臣父父子子也君不君臣不臣父不父子不子此辄与曼姑之事也不其然欤
　　夏四月甲午地震
　　义见文九年
　　五月辛卯桓宫僖宫灾
　　髙氏曰不言及者不嫌乎一处也若雉门两观则不可不书及矣左氏曰司铎火火逾公宫桓僖灾孔子在陈闻火曰其桓僖乎莘老孙氏曰桓公者哀公之十世祖也僖公者哀公之七世祖也诸侯五庙而十世之庙犹存葢非礼矣义又见成三年新宫灾○石氏曰武宫炀宫不当立而立桓宫僖宫当毁而不毁然皆出于强臣之私意尔
　　季孙斯叔孙州仇帅师城啓阳【啓公羊作开陆徳明曰避汉景讳也】杜氏曰啓阳琅邪开阳县许氏曰所城近敌故帅师焉地震庙灾变异弗图而取田城邑兵役相继可谓不畏天命矣中失而外铤本亡而末务此鲁之季世也贯道王氏曰夏而城城而用大师恶可知矣义又见隐七年城中丘○叶氏曰定公城中城矣又城莒父及宵城漆哀公城啓阳矣又城西郛城毗城邾城瑕葢荘宣书城者各一隐桓书城者四鲁未有如是数也及定哀之闲而书城者九则定哀之守其国者可知矣
　　宋乐髠帅师伐曹
　　贯道王氏曰乐髠伐曹以曹受乐大心之叛也义见隐二年郑伐衞○许氏曰乐始闚曹曹不量力而奸强国不修徳而图大功则适足以取亡而已
　　秋七月丙子季孙斯卒
　　讥世卿也大意又见隐元年益师卒
　　蔡人放其大夫公孙猎于吴
　　义见宣元年晋放胥甲父
　　冬十月癸卯秦伯卒
　　不名阙之也义见文十八年
　　叔孙州仇仲孙何忌帅师围邾
　　许氏曰句绎之盟逾年而渝之师围其国虽云邾政不修有以致寇鲁之弃信亦已甚矣义又见僖十九年宋围曹此则大夫帅师欲取邾以自肥则又甚焉
　　四年春王二月庚戌盗杀蔡侯申【二月公羊作三月杀公羊谷梁作弑愚谓不称其君当作杀髙氏曰宣十七年蔡侯申卒此为曽孙岂有曽孙与曽祖同名者乎必有一误王氏曰传之谬也】
　　莘老孙氏曰春秋弑君未有曰盗者不知其来且何国人也其君见杀而不知杀者之名是以曰盗为人君而见杀于盗则其所以为君者可知也石氏曰一国之君行有军从居有衞兵而为贼所杀蔡之无臣子甚矣
　　蔡公孙辰出奔吴
　　义见僖二十八年元咺奔晋
　　葬秦惠公
　　义见定九年葬秦哀公
　　宋人执小邾子
　　以诸侯执诸侯天下之乱可知矣不言以归専辠宋也
　　夏蔡杀其大夫公孙姓公孙霍【公羊作公孙归姓】
　　义见荘二十六年曹杀大夫
　　晋人执戎蛮子赤归于楚【蛮公羊作曼】
　　戎蛮子见昭十六年邦衡胡氏曰名者以别于执中国之君也左氏曰夏楚人既克夷虎乃谋北方左司马眅申公夀余叶公诸梁致蔡于负函致方城之外于缯关曰吴将泝江入郢将奔命焉为一昔之期袭梁及霍单浮余围蛮氏蛮氏溃蛮子赤奔晋隂地司马起丰析与狄戎以临上雒左师军于菟和右师军于仓野使谓隂地之命大夫士蔑曰晋楚有盟好恶同之若将不废寡君之愿也不然将通于少习以听命士蔑请诸赵孟赵孟曰晋国未宁安能恶于楚必速与之士蔑乃致九州之戎将裂田以与蛮子而城之且将为之卜蛮子听卜遂执之与其五大夫以畀楚师于三户司马致邑立宗焉以诱其遗民而尽俘以归师氏曰以中国之伯主而归荆楚之俘其不道甚矣○髙氏曰诸侯有辠方伯请命于天子问辠然后执归于京师正也诸侯有辠不请王命而执之归于京师辠尚可容若晋人执衞侯归之于京师是也诸侯执诸侯以畀诸侯其辠尤重若晋人入曹执曹伯畀宋人是也今晋为盟主而执戎蛮苟得其辠则献之天子犹可也今不知其辠既専执之反归于楚舎周事楚不足主中国之诸侯矣此晋之所以不足与而诸侯皆弃之也愚案左氏载此事甚悉然春秋不书楚伐戎蛮子而但书晋执戎蛮子归于楚者书其甚者也夫楚爲不道吞齧小国不足责也然兴灭继絶王者之事当是时王纲尽矣晋能为之犹足主中夏今反执之以归于楚则是伯主助暴乱为虐也春秋安得不书其甚者哉
　　城西郛
　　杜氏曰鲁西郭义见隐七年城中丘
　　六月辛丑亳社灾【亳公羊作蒲】
　　范氏曰亳即殷也殷都于亳高氏曰周自克商之后凡封建诸侯皆使之立亳社顔师古曰存其社者欲使人君常思敬慎惧危亡也董仲舒刘向亦云亡国之社所以示戒也左氏曰闲于两社为公室辅社预谓二社者周社亳社灾见不知戒○程子曰汤既胜夏欲迁其社不可作夏社国既亡则社自当迁汤存之以为后戒故但屋之记曰丧国之社屋之不受天阳也又曰亳社北牖使隂明也然则鲁有亳社屋之故有灾此制计之必始于汤也
　　秋八月甲寅滕子结卒
　　义见隐三年宋公卒
　　冬十有二月葬蔡昭公
　　杜氏曰乱故是以缓义见隐三年葬宋穆公
　　葬滕顷公
　　义见隐三年葬宋穆公
　　五年春城毗【频移切公羊作比陆氏释文云本又作芘】
　　孙氏曰毗鲁邑也义见隐七年城中丘○师氏曰鲁以千乗之国不能亲仁善邻镇抚民庶既无威强之可畏又无徳礼之可懐乃区区屡夺民力以兴土功故往年城莒父及霄又城啓阳又城毗六年又城邾瑕一叛于晋而畏摄自备之不暇又安能为国而无弊邪
　　夏齐侯伐宋
　　义见隐二年郑伐衞
　　晋赵鞅帅师伐衞
　　助蒯瞆耳义见隐二年郑伐衞
　　秋九月癸酉齐侯杵臼卒【杵公羊作处】
　　义见隐三年宋公卒
　　冬叔还如齐
　　高氏曰使卿吊且防葬非礼也
　　闰月葬齐景公
　　义见隐三年葬宋穆公
　　六年春城邾瑕【音遐公羊作葭】
　　刘氏曰邾瑕者何或曰邾之瑕也或曰内邑杜氏曰任城亢父县有邾娄城张氏曰济州任城县地是也高氏曰鲁未尝取于邾而遽城之者见鲁之迫邾也是年冬伐邾明年遂入邾则知邾益微弱鲁以不义强城之也未详是否义又见隐七年城中丘
　　晋赵鞅帅师伐鲜虞
　　义见隐二年郑伐衞
　　吴伐陈
　　左氏曰元年吴之入楚也使召陈懐公懐公朝国人而问焉逢滑曰臣闻国之兴也视民如伤其亡也以民为土芥吴日敝于兵暴骨如莽而未见徳焉祸之适吴其何日之有陈侯从之及夫差克越乃修先君之怨义见荘十年荆败蔡师
　　夏齐国夏及高张来奔
　　左氏曰齐陈乞伪事高国者毎朝必骖乗焉所从必言诸大夫曰彼皆偃蹇将弃子之命皆曰高国得君必偪我盍去诸固将谋子子早图之图之莫如尽灭之需事之下也及朝则曰彼虎狼也见我在子之侧杀我无日矣请就之位又谓诸大夫曰二子者祸矣将得君而欲谋二三子曰国之多难贵宠之由尽去之而后君定既成谋矣盍及其未作也先诸作而后悔亦无及也大夫从之夏六月戊辰陈乞鲍牧及诸大夫以甲入于公宫昭子闻之与惠子乗如公战于荘败国人追之国夏奔莒遂及高张来奔贯道王氏曰景公寄国于高国使其非义则当正谏以絶景公之私如以为是则主在与在主亡与亡可也及奔亡以免祸则托孤之寄有负于景公矣陈乞欲易君而去其大臣齐其为陈氏见于此矣义又见僖二十八年元咺奔晋○君举陈氏曰齐杀其大夫高厚齐崔杼弑其君光齐国夏及高张来奔齐陈乞弑其君荼圣人之垂戒深矣
　　叔还防吴于柤【荘加切】
　　柤见襄十年许氏曰叔还以吴在柤故往防之始结吴好也夫呉可以强盛服难以衰弱御以鲁政之不修务与吴亲以资其力君子志柤之防于此知鲁之将有吴患矣义又见成十五年防吴于钟离
　　秋七月庚寅楚子轸卒
　　义见文十八年秦伯卒
　　齐阳生入于齐齐陈乞弑其君荼【公羊作舎陆氏曰误也】
　　左氏曰五年齐燕姬生子不成而死诸子鬻姒之子荼嬖诸大夫恐其为大子也言于公曰君之齿长矣未有大子若之何公曰二三子闲于忧虞则有疾疢亦姑谋乐何忧于无君公疾使国惠子高昭子立荼寘羣公子于莱秋齐景公卒冬十月公子嘉公子驹公子黔奔衞公子鉏公子阳生来奔六年陈僖子使召公子阳生阳生驾而见南郭且于曰尝献马于季孙不入于上乗故又献此请与子乗之出莱门而告之故阚止知之先待诸外公子曰事未可知反与壬也处戒之遂行逮夜至于齐国人知之僖子使子士之母养之与馈者皆入立之将盟鲍子醉而往其臣差车鲍防曰此谁之命也陈子曰受命于鲍子遂诬鲍子曰子之命也鲍子曰女忘君之为孺子牛而折其齿乎而背之也悼公稽首曰吾子奉义而行者也若我可不必亡一大夫若我不可不必亡一公子义则进否则退敢不唯子是从废兴无以乱则所愿也鲍子曰谁非君之子乃受盟使胡姬以安孺子如赖去鬻姒杀王甲拘江说囚王豹于句窦之丘公使朱毛告于陈子曰微子则不及此然君异于器不可以二器二不匮君二多难敢布诸大夫僖子不对而泣曰君举不信羣臣乎以齐国之困困又有忧少君不可以访是以求长君庶亦能容羣臣乎不然夫孺子何辠毛复命公悔之毛曰君大访于陈子而图其小可也使毛迁孺子于骀不至杀诸野幕之下葬诸殳冒淳黄氏曰阳生虽长而荼少然荼己受景公之命为君矣陈乞乃召阳生立之而弑荼君举陈氏曰衞侯入于夷仪衞甯喜弑其君剽则喜为衞侯弑也齐阳生入于齐齐陈乞弑其君荼则乞为阳生弑也义又见隐四年衞州吁事○莘老孙氏曰阳生入齐而陈乞弑君则是阳生与闻乎弑也不以阳生首恶者阳生之入陈乞召之荼之弑陈乞为之加阳生以弑君之辠则陈乞之辠不明书阳生之入而陈乞弑君则陈乞之恶着而阳生与有辠也叶氏曰阳生景公长子也何以言入逆辞也景公欲废阳生而立荼陈乞不能争既伪许之而立荼矣景公死陈乞复诈国人立阳生而弑荼阳生虽得立而立之之道则逆弑荼者朱毛也曷以为陈乞主弑荼陈乞之所君也既召阳生则荼虽欲存而不可是以陈乞之辠不可以不正也愚案左氏载僖子不对而泣以下等语与经不合孙叶二说微信今以经考之本陈乞召阳生而弑其君荼耳阳生不免篡逆之辠而陈乞为弑君之贼然左氏叙前事颇详而孙叶多所发明不得尽废在读者详焉
　　冬仲孙何忌帅师伐邾
　　高氏曰鲁人必欲灭邾而后已自公即位以来四书邾役积明年入邾之乱也义又见隐二年郑伐衞
　　宋向巢帅师伐曹
　　高氏曰乐髠伐之犹未服且为入曹起也义见隐二年郑伐衞
　　七年春宋皇瑗帅师侵郑【瑗于眷切】
　　义见荘十年公侵宋○许氏曰定十五年郑伐宋始搆怨至是侵郑九年取郑师于雍丘十三年取宋师于嵒
　　晋魏曼多帅师侵衞
　　左氏曰晋师侵衞衞不服也高氏曰衞侯弃其父今六年矣犹未纳也晋不以此致讨而侵衞义又见荘十年公侵宋
　　夏公防吴于鄫
　　张氏曰鄫即旧鄫国左氏曰公防吴于鄫吴来徴百牢子服景伯对曰先王未之有也吴人曰宋百牢我鲁不可以后宋且鲁牢晋大夫过十吴王百牢不亦可乎景伯曰晋范鞅贪而弃礼以大国惧敝邑故敝邑十一牢之君若以礼命于诸侯则有数矣若亦弃礼则有淫者矣周之王也制礼上物不过十二以为天之大数也今弃周礼而曰必百牢亦唯执事吴人弗听景伯曰吴将亡矣弃天而背本不与必弃疾于我乃与之大宰嚭召季康子康子使子贡辞大宰嚭曰国君道长而大夫不出门此何礼也对曰岂以为礼畏大国也大国不以礼命于诸侯苟不以礼岂可量也寡君既共命焉其老岂敢弃其国大伯端委以治周礼仲雍嗣之断发文身臝以为饰岂礼也哉有由然也反自鄫以吴为无能为也义见成十五年防吴于钟离○张氏曰比年书防吴所以着哀公之失谋而始遗患于后日也邦衡胡氏曰前书叔还防呉恶大臣不能衞社稷而迩呉人也此书公防吴恶国君不能守社稷而狎呉人也
　　秋公伐邾八月己酉入邾以邾子益来
　　程子曰不曰归者以我而言内外异辞文体然也左氏曰季康子欲伐邾乃飨大夫以谋之子服景伯曰小所以事大信也大所以保小仁也背大国不信伐小国不仁民保于城城保于徳失二徳者危将焉保孟孙曰二三子以我为何如恶贤而逆之对曰禹合诸侯于涂山执玉帛者万国今其存者无数十焉唯大不字小小不事大也知必危何故不言鲁徳如邾而以众加之可乎不乐而出秋伐邾及范门犹闻钟声大夫谏不听茅成子请告于吴不许曰鲁击柝闻于邾吴二千里不三月不至何及于我且国内岂不足成子以茅叛师遂入邾处其公宫众师昼掠邾众保于绎师宵掠以邾子益来献于亳社囚诸负瑕康侯胡氏曰恃强凌弱无故伐人而入其国以其君来此天下之大恶也吴师为是伐我齐人为是取鲁二邑辱国亦甚矣义又见隐二年莒入向及荘十年以蔡侯归
　　宋人围曹
　　义见僖十九年宋围曹
　　冬郑驷帅师救曹
　　左氏曰宋人围曹郑桓子思曰宋人有曹郑之患也不可以不救冬郑师救曹侵宋木讷赵氏曰郑于曹无只介之好今据救之报宋之役也亦非为义也






　　春秋本义卷二十九
　　钦定四库全书
　　春秋本义卷三十　　　　元　程端学　撰
　　哀公
　　八年春王正月宋公入曹以曹伯阳归
　　义见隐二年莒入向及荘十年以蔡侯归
　　吴伐我
　　苏氏曰不言四鄙而直言伐我兵加于国都也左氏曰七年邾茅夷鸿以束帛乗韦自请救于吴曰鲁弱晋而逺吴冯恃其众而背君之盟辟君之执事以陵我小国邾非敢自爱也惧君威之不立君威之不立小国之忧也若夏盟于鄫衍秋而背之成求而不违四方诸侯其何以事君且鲁赋八百乗君之贰也邾赋六百乗君之私也以私奉贰唯君图之吴子从之八年吴为邾故伐我高氏曰公入人之国俘人之君以致呉人之来讨见公不能处已絶乱矣义又见荘十年荆败蔡师
　　夏齐人取讙及阐【阐尺善切公羊作僤下同】
　　讙见桓三年阐杜氏曰在东平刚县北地谱宛丘龚蛇县也孙氏曰公前年入邾以邾子益来益齐甥也故齐人取讙及阐贯道王氏曰鲁执邾子既召吴人之伐又致齐人取讙及阐为国而不义其害国如此夫愚谓邑天子所封非诸侯所得取鲁入人之国俘人之君辠不容诛也齐侯苟能告于天子声辠致讨大义庶矣乃因之以为利亦辠也
　　归邾子益于邾
　　邦衡胡氏曰先书吴伐我又书齐取二邑然后书归邾子于邾则是畏吴惧齐而归之也
　　秋七月
　　冬十有二月癸亥伯过卒
　　义见隐三年宋公卒
　　齐人归讙及阐
　　孙氏曰公既归邾子益于邾故齐人归讙及阐凡土地诸侯取之归之皆书者恶専恣也愚谓鲁之媿辱可知有国家者可以鉴此矣○吕氏曰吴之伐我齐之取讙及阐以鲁之入邾以邾子归也归邾子益于邾鲁畏吴齐故也齐人归讙及阐以我归邾子也诸侯纷纷如此苟徇目前无一人求出当世规模者日朘月削以至于亡而卒不悟也易曰困于葛藟于臲卼曰动悔有悔征吉能知动悔有悔求出乎是变心易虑惟贤是用改前之为则出乎困矣故曰征吉春秋之世诸国君臣束手待毙其亦不知征吉之理矣
　　九年春王二月葬僖公
　　杜氏曰三月而葬速义又见隐三年葬宋穆公
　　宋皇瑗帅师取郑师于雍丘
　　杜氏曰雍丘县属陈留张氏曰后属开封师氏曰郑人围宋雍丘宋皇瑗围之雍丘应于内皇瑗围于外腹背受敌无以支持而为宋所得故曰取许氏曰春秋之季曰寻干戈诈力相倾竒变滋起于是始志取人之师甚其谲恶其尽也郑以不义深入敌境此固丧师之道也愚谓郑有辠矣然不书郑伐宋而书宋取郑师者书其甚者也
　　夏楚人伐陈
　　义见荘十年荆败蔡师
　　秋宋公伐郑
　　存耕赵氏曰宋尝侵郑又取郑师矣虽曰雍丘之役始于郑独不曰侵郑之役谁实始祸欤佳兵不戢将自焚也嵒之祸基于此矣义又见隐二年郑伐卫
　　冬十月
　　十年春王二月邾子益来奔
　　高氏曰邾子先爲鲁所获而又来奔其不知耻甚矣义又见桓十五年郑伯奔蔡
　　公防吴伐齐
　　常山刘氏曰公防呉师伐中国诸侯具文可见其辠
　　三月戊戌齐侯阳生卒
　　义见隐元年宋公卒
　　夏宋人伐郑
　　许氏曰春取其师秋又伐之明年夏又伐之恶其修怨不己也义又见隐二年郑伐衞
　　晋赵鞅帅师侵齐
　　许氏曰助吴乱华伐齐之丧具文以见其辠义又见荘十年公侵宋
　　五月公至自伐齐
　　义见桓二年公至自唐
　　葬齐悼公
　　义见隐三年葬宋穆公
　　衞公孟彄自齐归于衞
　　自齐有奉也彄自定十四年出奔距今十二年倚大国而归衞当时大夫専恣如此义又见僖二十八年元咺归衞
　　薛伯夷卒【夷公羊作寅】
　　义见隐三年宋公卒
　　秋葬薛惠公
　　义见隐三年葬宋穆公
　　冬楚公子结帅师伐陈
　　义见荘十年荆败蔡师
　　吴救陈
　　此吴楚争诸侯而为此救见中国之益衰未可以存亡继絶许之也义又见僖十八年狄救齐
　　十有一年春齐国书帅师伐我
　　伐我见八年左氏曰齐为鄎故国书高无防帅师伐我及清季孙谓其宰冉求曰齐师在清必鲁故也若之何求曰一子守二子从公御诸竟季孙曰不能求曰居封疆之闲季孙告二子二子不可求曰若不可则君无出一子帅师背城而战不属者非鲁人也鲁之羣室众于齐之兵车一室敌车优矣子何患焉二子之不欲战也宜政在季氏当子之身齐人伐鲁而不能战子之耻也大不列于诸侯矣季孙使从于朝俟于党氏之沟武叔呼而问战焉对曰君子有逺虑小人何知懿子强问之对曰小人虑材而言量力而共者也武叔曰是谓我不成丈夫也退而搜乗孟孺子泄帅右师顔羽御邴泄为右冉求帅左师管周父御樊迟为右季孙曰须也弱有子曰就用命焉季氏之甲七千冉有以武城人三百为己徒卒老幼守宫次于雩门之外五日右师从之公叔务人见保者而泣曰事充政重上不能谋士不能死何以治民吾既言之矣敢不勉乎师及齐师战于郊齐师自稷曲师不逾沟樊迟曰非不能也不信子也请三刻而逾之如之众从之师入齐军右师奔齐人从之陈瓘陈荘涉泗孟之侧后入以为殿抽矢防其马曰马不进也林不狃之伍曰走乎不狃曰谁不如曰然则止乎不狃曰恶贤徐歩而死师获甲首八十齐人不能师宵谍曰齐人遁冉有请从之三季孙弗许孟孺子语人曰我不如顔羽而贤于邴泄子羽锐敏我不欲战而能黙泄曰驱之公为与其嬖僮汪锜乗皆死皆殡孔子曰能执干戈以衞社稷可无殇也冉有用矛于齐师故能入其军未详信否邦衡胡氏曰辠鲁不能反身辠已而又见伐也孟子谓行有不得者皆反求诸已鲁以入邾之故吴齐交伐是我之辠鲁不反身自咎又防吴伐齐以速国书之兵是不知辠之在我也愚谓齐有丧而伐人辠亦可见义又见隐二年郑伐卫○贯道王氏曰邦分崩离析师至辄入其国都公室卑弱私邑不相能故无复预备也
　　夏陈袁颇出奔郑【袁左氏谷梁作辕】
　　左氏曰初袁颇为司徒赋封田以嫁公女有余以为己大器国人逐之故出道渴其族辕咺进稻醴梁糗腶脯焉喜曰何其给也对曰器成而具曰何不吾谏对曰惧先行未详信否义见僖二十八年元咺奔晋
　　五月公防吴伐齐甲戍齐国书帅师及吴战于艾陵齐师败绩获齐国书
　　孙氏曰战不言公者公与伐不言战也左氏曰为郊战故公防吴子伐齐五月克博壬申至于嬴中军从王胥门巢将上军王子姑曹将下军展如将右军齐国书将中军高无防将上军宗楼将下军陈僖子谓其弟书尔死我必得志宗子阳与闾丘明相厉也桑掩胥御国子公孙夏曰二子必死将战公孙夏命其徒歌虞殡陈子行命其徒具含玉公孙挥命其徒曰人寻约吴发短东郭书曰三战必死于此三矣使问多以琴曰吾不复见子矣陈书曰此行也吾闻鼓而已不闻金矣甲戌战于艾陵展如败高子国子败胥门巢王卒助之大败齐师获国书公孙夏闾丘明陈书东郭书革车八百乗甲首三千以献于公木讷赵氏曰鲁再防吴伐齐招外防以攘中国爲恶大矣刘氏曰战而言及之者主之者也犹曰国书为志乎此战也云尔夫以吴之无道犯闲上国涉数千里之地以伐人之邦固求弃疾于人与之俱靡焉尔国书之用齐也内不能安其君外不能交邻国而轻与之战其不爱百姓也不亦甚乎义又见荘十年荆败蔡师
　　秋七月辛酉滕子虞母卒
　　义见隐三年宋公卒
　　冬十有一月葬滕隐公
　　义见隐三年葬宋穆公
　　衞世叔齐出奔宋
　　左氏曰衞大叔疾出奔宋初疾娶于宋子朝其娣嬖子朝出孔文子使疾出其妻而妻之侍人诱其初妻之娣寘于犂而为之一宫如二妻文子怒欲攻之仲尼止之遂夺其妻或淫于外州外州人夺之轩以献耻是二者故出未详信否义见僖二十八年元咺奔晋○高氏曰春秋书内外大夫出奔者凡五十有八葢君之股肱治乱所寄故重以书之然春秋之末何其出奔之多也是时政在大夫各欲自専故始则相猜相忌终乃相逐也
　　十有二年春用田赋
　　何氏曰田谓一井之田赋者敛取其财物也言用田赋者若今汉家敛民钱以田为率矣不言井者城郭里巷亦有井嫌悉赋之左氏曰季叔欲以田赋使冉有访于仲尼仲尼曰丘不识也三发卒曰子为国老待子而行若之何子之不言也仲尼不对而私于冉有曰君子之行也度于礼施取其厚事举其中敛从其薄如是则以丘亦足矣若不度于礼而贪冒无厌则虽以田赋将又不足且子季孙若欲行而法则周公之典在若欲苟而行又何访焉弗听许氏曰先王之法九夫为井四井为邑井邑未有赋也四邑为丘丘十六井乃有牛马之赋今以丘赋为不足也于是更用田赋籍井而取之非礼也古者田有税丘有赋税以足食赋以足兵○朴乡吕氏曰丘赋者即丘十六井出戎马一匹牛三头是赋之常法也所谓以田赋者葢于兵赋之外又计田而出赋也田出税丘出赋初税亩则税且重矣作丘甲则益兵赋又重矣今曰用田赋则是丘既出赋而田又出赋也然赋有二有军赋有财赋四丘为甸甸出革车一乗此军赋也周礼九赋之法此财赋也二者皆赋于民故均谓之赋所谓用田赋者恐是计田而出财赋尔孔子谓计丘而出军赋矣则又不应计田而出财赋也
　　夏五月甲辰孟子卒
　　公羊曰孟子者何昭公之夫人也其称孟子者何讳娶同姓葢吴女也康侯胡氏曰礼娶妻不娶同姓厚男女之别也同姓从宗合族属异姓主名治际防名著男女有别矣昭公不谨于礼欲结好强吴忍娶同姓以混男女之别典礼之本丧矣其失国也宜故陈司败问昭公知礼乎子曰知礼子退揖巫马期而进之曰吾闻君子不党君子亦党乎君娶于吴为同姓谓之吴孟子君而知礼孰不知礼巫马期以告子曰丘也幸苟有过人必知之书孟子卒虽曰为君隐而实亦不可掩矣○吕氏曰鲁之君岂苟为无礼乱男女之别哉迫于强吴之威而欲自固其国也欲自固其国而不知以礼自防以义为上徇目前之急忘长久之虑遂至忍于蔑姓乱类而不辞也
　　公防吴于橐臯【橐章夜切一音托】
　　杜氏曰橐臯在淮南逡遒县东南张氏曰吴地地谱云逡遒故城在庐州愼县东南左氏曰公防吴于橐臯吴子使大宰嚭请寻盟公不欲使子贡对曰盟所以周信也故心以制之玉帛以奉之言以结之明神以要之寡君以为苟有盟焉弗可改也已若犹可改日盟何益今吾子曰必寻盟若可寻也亦可寒也乃不寻盟师氏曰往年防于鄫今又防于橐臯一之为甚其可再乎详书者讥公之失所从也义又见成十五年防吴于钟离
　　秋公防衞侯宋皇瑗于郧【公羊作运郧音云】
　　杜氏曰郧发阳也广陵海陵县东南有发繇亭地谱吴海陵即泰州城下义见隐九年防于防○木讷赵氏曰吴夫差躬败齐师于艾陵鲁故也鲁以为惠故防吴于橐臯修鄫之好也郧在今泰州吴地公既睦于吴而吴将图伯故为之防宋衞于郧合宋衞以从吴也齐固晋之仇今鲁宋衞亦折而从吴晋其殆哉故明年为黄池之防晋好于吴非争伯也纾吴患也然晋之屈吴之雄诸侯东向事吴者皆鲁为之也四书公防吴继书公防宋衞明年公防晋侯及吴于黄池则鲁之辠着矣未详是否
　　宋向巢帅师伐郑
　　左氏曰宋郑之闲有隙地焉曰弥作顷丘玉畅嵒戈锡子产与宋人为成曰勿有是及宋平原之族自萧奔郑郑人为之城嵒戈锡九月宋向巢伐郑取锡杀元公之孙遂围嵒十二月郑罕达救嵒丙申围宋师未详信否义见隐二年郑伐衞○木讷赵氏曰宋郑之怨于是十有三歳矣虽其兵端啓于郑罕达然六年之闲宋四伐郑明年郑罕达遂取宋师于嵒逞兵不戢亦可戒哉
　　冬十有二月螽【公羊作】
　　公羊曰何以书记异也何异尔不时也愚谓十二月螽虽不害谷灾异葢甚于常时夫百虫既蛰而恶气殄君臣蠧民逆天隂阳变常之象也义又见桓五年
　　十有三年春郑罕达帅师取宋师于嵒【五咸切罕公羊作轩】孙氏曰宋向巢帅师伐郑郑罕达帅师取宋师于嵒报雍丘之师也案九年宋皇瑗帅师取郑师于雍丘二国复师以相偿报其恶如此义又见九年宋取郑师
　　夏许男成卒【成公羊作戍】
　　义见隐三年宋公卒
　　公防晋侯及吴子于黄池
　　黎氏曰经书及皆内及外尊及卑之辞故凡中国之侯伯与楚战或盟防必书及今书公防晋侯及吴子于黄池是亦内及外之辞也谓之防两伯似非经意黄池杜氏曰陈留封丘县有黄亭近济水张氏曰晋地地谱东京开封县有黄池木讷赵氏曰晋侯然在防诸侯无一介从之亦才得鲁而已何以伯为晋之所以防吴者非以为伯忌吴之强也吴之所以防晋者亦非为伯也交中国尔愚谓晋主中国防盟百有余年自柏举之战晋侯不见者二十四年至此遂与吴防而晋侯从之中国不复有伯世变至此极矣此春秋之终也
　　楚公子申帅师伐陈
　　义见荘十年荆败蔡师
　　于越入吴
　　孙氏曰于越入吴者吴子方防乗其无备也康侯胡氏曰吴自柏举以来凭陵中国黄池之防遂与晋敌可谓强矣而春秋继书于越入吴所谓因事属辞垂戒后世而见深切着明之义也曽子曰戒之戒之出乎尔者反乎尔老子曰佳兵不祥之器其事好还吴尝破越遂有轻楚之心及其破楚又有骄齐之志既胜齐师复与晋人争衡自谓莫之敌也而越已入其国春秋初书吴入楚在柏举之后再书于越入吴在黄池之后皆因事属辞垂戒后世深切着明之义也义又见僖三年徐取舒
　　秋公至自会
　　义见桓二年公至自唐
　　晋魏曼多帅师侵衞【公羊无曼字陆氏曰脱也】
　　义见荘十年公侵宋
　　葬许元公
　　义见隐三年葬宋穆公
　　九月螽
　　义见桓五年
　　冬十一月有星孛于东方
　　高氏曰不言宿名者董仲舒刘向以为不加宿也文十四年有星孛于北斗昭十七年有星孛于大辰皆言所次而此独不言则不加宿可知也葢着人事所召也义又见文十四年
　　盗杀陈夏区夫【区苦侯切公羊作彄】
　　盗见襄十年高氏曰春秋之季世变之甚至于盗兴而専杀国君及卿大夫则乱已极矣○贯道王氏曰夏区夫徴舒之裔也徴舒为逆陈不能讨而楚杀之且有后于陈而执国政陈无政矣未详是否
　　十有二月螽
　　义见十二年及桓五年○吕氏曰前年十二月螽此年九月又螽十二月又螽隂阳错乱之甚当世君臣亦可以自省矣许氏曰自鲁用田赋而比年三螽贪残无已之应也见其民力已穷天命已去也
　　十有四年春西狩获麟
　　苏氏曰狩而不地为获麟书略之也麟陆玑曰麕身牛尾黄色蹄角端有肉音中钟吕行中规矩王者至仁则出左氏曰西狩于大野叔孙氏之车子鉏商获麟以为不祥以赐虞人仲尼观之曰麟也然后取之愚谓圣王在上天下文明则麟出为祥圣王不作天下大乱则麟出为异出而见获又异之甚者也隐桓春秋之始也诸侯防盟侵伐荡然无主迨乎荘僖齐晋既伯天下知有伯主不知有王礼乐征伐自诸侯出矣文宣成襄政归大夫礼乐征伐又自大夫出焉歴昭定哀陪臣柄国此君臣之大乱也外侮荐作亦始隐桓及乎荘公荆楚又盛桓文既没其势益张灭国杀君遂主夏盟晋悼引吴敌楚楚暂沮而吴复兴此中外之大乱也故二百四十二年之闲弑逆戕杀入灭围取兵戈相寻民无错躬先王之纪纲法度遗风旧俗泯矣人事悖常则隂阳错序故日食星陨地震山崩水旱霜雹螽螟麋靡所不见而春秋以获麟终焉此天下后世之大异也夫春秋即始见终自微见着始之不慎而紊于终微之不戒而极于着遂至无可柰何圣人伤世之心至此极矣韩子曰麟之出必有圣人在乎位若麟之出不待圣人则其谓之不祥也亦宜而况于获乎○程子曰春秋感麟而作然麟不出春秋亦必作孔子之意葢有素矣因是一事则有感而作故其书之成则以此终固必有发端者然也如伏羲画八卦因于河图设无河图八卦寜不作乎






　　春秋本义卷三十
