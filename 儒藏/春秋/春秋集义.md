　　钦定四库全书　　　　　经部五
　　春秋集义　　　　　　　春秋类
　　提要
　　【臣】等谨案春秋集义五十卷纲领三卷宋李明复撰明复亦名俞字伯勇始末无考据魏了翁序知为合阳人嘉定中太学生而是书首行题校正李上舍经进春秋集义次行又题后学巴川王梦应案朱彞尊经义考云宋艺文志载李复春秋集义五十卷又载王梦应春秋集义五十卷尝见宋季旧刻即李氏原本而王氏刋行之非王氏别有集义也此本乃无锡邹仪蕉録草堂藏本核其题名与彞尊所见本相合知经义考所説有据而宋志误分为二也张萱内阁书目称其采周程张三子或著书以明春秋或讲他经以及春秋或其説有合于春秋者皆广收之然所采如杨时谢湜胡安国朱子吕祖谦之説不一而足谢湜尤多萱葢考之未审耳经义考载是书前有纲领二卷又有魏了翁序此本乃皆不载葢写佚之然春王正月条下自注曰余见纲领上中二卷则纲领当有三卷故有上中下之分经义考作二卷亦小误矣今永乐大典明复所着纲领尚存谨録而补之仍为三卷以还其旧焉乾隆四十三年二月恭校上
　　总纂官【臣】纪昀【臣】陆锡熊【臣】孙士毅
　　总　校　官【臣】陆　费　墀





　　春秋集义原序
　　昔吕给事元钧为吾乡铜梁令实事濓溪先生尝谓其志清才醇行敏学博读易春秋探其源而濂溪序彭应求崇圣院诗自言往在袁州进士多来讲学于公斋窃意先生道徳之髙声闻之逺所至学士大夫多从之然学士大夫之所以从之者或师其文学或师其政事或师其徳行至于相与讲磨孔孟之絶学而独得夫圣贤不之秘者明道伊川而已盖自金陵王氏得志而颁其所谓新经者于天下自后其徒互相祖述推尊之以为圣人复生庠序専以设教科举専以取士其或不由此者一切弃絶甚者屛逐之学士大夫知有新经而不知有其他当是独吾乡之老师宿儒从事易春秋论语其议论讲说今其存于世者又复専主伊川之说深探力取持之不变盖其当时亲闻于濂溪者父兄相与谨而之风流余韵至是而未泯耳正少蒙义方之训早知诵习伊洛之书窃尝以为后之学者不欲为孔孟之学则已如欲黜异端祖述孔孟当由是而入焉其始闻之者皆怫然不悦而同志于此者不过数人其后学之既久则亦有闻风兴起相与慕用而为之者不幸未几而伪学之论起于是向之兴起慕用者往往消沮退缩至有背而驰者矣北岩李明复伯勇以文献故家自其少时已能汲汲于学服膺诸老之书信之甚笃求之甚至惟其趋向之既正是以见于言词者亦卓然不惑于世俗好恶是非之私故虽屡困屋而未尝悔则其志岂在于钓声名干禄利而已哉伯勇于经无所不学而尤尽力于春秋故凡濓溪明道伊川横渠而来或著书以明春秋或讲他经以及春秋或其说之有合于春秋者皆广收博访无所遗逸尔乃定其后先审其精粗各附于本章之次名之曰春秋集义凡诸老先生平日之所讲明以遗乎后之人者皆粲然在目而圣贤心之防可坐而至真求道之轨辙而入徳之门户也间擕以示余且谓为之序以冠其篇首余读之抚卷太息曰是固余平生之志而力有所未暇子能成之子之志伟矣昔石子重会诸老先生之言为中庸集解朱文公为发明其书且删其重复去其讹误以为辑略恨子生晩不及见文公正虽幸及见之而心力衰耗顾不足以任兹事姑为序其本末以待后之学者庶几后之学者知师友渊源之所自云尔嘉定十三年冬十有一月辛亥山阳度正序
　　天地之运荡摩屈信为五行四时感遇聚结为风雨霜露所以接人耳目切人体肤告晓于人者亦不翅口训而面命矣人盖有由之而弗察者孔子之政布在春秋正邪善恶有目皆睹其为五行四时风雨霜露不已多乎学士大夫生乎百世之后有能尚论古人考求义例参订事实则以为是通经己耳于己之所存反而思之以求其合或鲜能焉孟子曰孔子惧作春秋又曰孔子成春秋而乱臣贼子惧春秋由惧而作书成而乱贼惧乱贼盖陷溺之深者而犹知惧焉则人性固不相逺也学士大夫习读是书而已之所存则未尝切近求之异端所怵利欲所诱所以陷溺其良心者固不减于乱贼矣而未之知惧焉余为之惧又以自惧参观诸儒之至本朝诸大老始谓此书为经世之大法为心之要典又曰非礼明义精殆未可学然则是使人切已近思以求为迁善逺罪之归非以考义例订事实为足也余闻其说而惧益深乃裒稡以附于经将以反诸身而益求其所可惧者尚虑观书未广析理不精又虑开卷了然只以资口耳之见故未敢轻出也合阳李君明复乃亦先我心之所惧而为是书且谂余为序呜呼余安能知春秋亦庶几知惧焉者乃书以复之嘉定十四年十二月辛亥朔白鹤山人魏了翁书




　　进春秋集义表
　　臣闻圣人达而赏罚行圣人穷而褒贬作褒贬者万世赏罚也昔孔子作春秋人见其所褒贬者既往之人也不知圣人固为来者设也论者乃谓天下有道圣人推而行之天下无道圣人述而藏之岂知春秋盖亦推而行之乎汉董仲舒记孔子之言曰我欲载之空言不如见之于行事之深切着明也知孔子者亦谓春秋即行事矣夫岂必待居位用权而后为行事乎哉虽然有孔子之圣则可无孔子之圣则僭矣达而赏罚行圣人处常也穷而褒贬作圣人处变也春秋乐道尧舜盖尧舜处其常而孔子处其变试观春秋初年何往而非变惠公隠桓之传国父子之变也祭伯非命而私交君臣之变也仲子妾母而上僭夫妇之变也君臣父子夫妇人之三纲尽变于一年之间春秋虽欲不作可乎哉春秋因其变书之将以复其常也或曰是知其不可复而复之者乎曰非然也书其变于一时复其常于万世故孟轲氏曰孔子成春秋而乱臣贼子惧后世思其说而不得至本朝周惇頥明之曰诛死者于前所以惧生者于后也先之曰孔子为后世王者而修也呜呼知孔子者惟轲知轲惟惇頥乎惇頥春秋之学程颢程頥得其传頥尝作传而颢则间及之若张载则与颢頥讲明而得之若刘絇谢湜则见而发明之若范祖禹诸人则见而知之若胡安国则闻而发明之若李侗诸人则闻而知之其派分其源同说虽不无稍异而尊王贱霸内中国外夷狄即事明纲常以着人君之用则一而已臣幼习春秋靡惑他岐尝取惇頥以下十有七家或著书以明春秋或讲他经而及春秋或其说之有合于春秋皆广搜博访始乃定其后先审其精粗凡总论春秋大防者归之纲领若専指一事而言则各附本章夫春秋即天理也天理在人不容己也近取诸身春秋在焉验诸履践何莫非天理之流行虽然此一身之春秋也而畎亩防臣之心将冀是经自圣主昭明之则措诸事业何莫非天理之着见此天下之春秋也臣愿圣主昭明孔子之春秋以复尧舜之常昭明孔子之褒贬以行尧舜之赏罚斯与三圣异世而同符矣则是书也臣安敢为一家之私藏哉安敢为一家之私藏哉大学生臣李俞谨上











　　诸家姓氏事畧
　　周惇頥
　　惇頥字茂叔道州营道人终虞部郎中諡元学者称濓溪先生惇頥于春秋虽无解释然其言曰春秋正王道明大法也孔子为后世王者而修也乱臣贼子诛死者于前所以惧生者于后也盖发明孔子之本心而广孟子不尽之意臣今所集诸家之义盖以惇頥为宗自惇頥以下得其者程颢程頥则又以次取焉
　　程颢
　　颢字伯淳河南人终宗正寺丞諡纯学者称明道先生颢于春秋亦无书然其言春秋以为莫谨于华夷之辨至论王霸之际深明天理人欲之分欲人君以尧舜为法若桓文管仲之事义所不由盖深于春秋者也其弟頥春秋亦多用其说今互出之以表其一家之学
　　程頥
　　頥颢之弟终西京国子监教授諡正頥传春秋虽无全书然论春秋大法则一序尽之矣其他见于门人记录有果为頥之言者有得其意而非其言者其徒谢湜刘绚最得其意亦各为传惟湜有全书绚之书则程氏杂说及李参所录程氏学载焉间亦有頥语也頥于春秋发明大有功至胡安国遂广其说而春秋之义明矣
　　范祖禹
　　祖禹字淳夫成都人终翰林学士兼侍讲按朱熹伊洛渊源录亦据鲜于绰所记列为程頥门人又称其所著论语说唐鉴尽用程頥之意頥曰淳夫乃能相信如此又曰三代以来无此议论臣今于其书有及于春秋者悉取附于本章
　　谢良佐
　　良佐字显道上蔡人歴仕州县曾召对除书局官程颢初见以为展拓得开程頥亦以王佐才许之良佐尝语学者以春秋云向见河南先生言须要广见诸家之说其门人惟刘绚得先生防意为多良佐为论解及语门人间亦合于春秋之义今取之
　　杨时
　　时字中立南劒州人终龙图阁直学士諡文靖学者称山先生南方学者从程颢兄弟惟时与谢良佐游酢三人以髙弟称时与程頥往来书讲论春秋之学极详又尝语学者昔闻之师云若经不通则当求之不通则当求之经又其所著书如三经义辨论语孟子解多有及于春秋之说其后胡安国为春秋传间与时商确时之为罗从彦从彦延平李侗侗朱熹
　　侯仲良
　　仲良字思圣江陵人从程頥学或言其尝从周惇頥朱熹考其年月不合然仲良程頥髙弟也今论语说及中庸解等书间有及于春秋者亦附本章之次
　　尹焞
　　焞字彦明洛人曾以逸民召赐和靖处士终徽猷阁待制尝因苏炳以见程頥以笃行称于其门尝曰孟子善读春秋春秋无义战彼善于此则有之矣焞谓程子亦善读春秋春秋土功必书重民力也或以胡安国春秋传示焞焞曰昔侍程子尝有所闻尚能记一二吕稽中谓其与羣弟子言据六经发明问答不为讲解独尝奉诏撰论语解今倂取其说焉
　　刘绚
　　绚字质夫河南人以通春秋召为太学博士有人问程頥春秋学曰已令刘绚作传绚传成来呈頥曰郤防頥亲作据尹焞谓程传竟不成书刘传亦不出然今世传程氏杂说首卷所载皆绚传而李参所编程氏学自言倂程子语录之今十三家春秋集解皆目为程解误矣臣今亦不能别其孰为程孰为刘各按其书为标题亦疑以传疑焉若其师友渊源之学则昭若日星无可疑也若夫朱熹所定程氏经说自有春秋传二卷胡安国每援以为据与今刘传不同是则为程传又何疑焉
　　谢湜
　　湜字持正懐衣金堂人终国子博士二程来广汉湜往从之尝解春秋以呈程頥頥曰更二十年后子方可作然尹焞谓其久从程頥则其书成当在頥既殁之后近年山阳度正始访得其书于懐安锓板以行世方见大抵说多本之頥比刘绚极详细頥春秋学得湜得绚后又得安国而其义昭著矣
　　胡安国
　　安国字康侯建川崇安人终寳文阁直学士諡文定因同舍靳裁之得闻西洛二程之学尝诏以春秋进讲以学未卒业辞退乞编集因得程頥其间精义十余条若合符节盖以自信年六十一书成宋髙宗称叹其书世所共见然讲说之详则杂见他书多与其互相发明者今倂取之安国一生精力尽在是矣
　　吕祖谦
　　祖谦字伯恭其先河东人后徙开封至祖谦又与朱熹张栻讲明益详尤嗜春秋左氏传有春秋集解左氏博议等书行于世尝言观春秋见圣人以礼杜乱名义之间凛乎不可犯也而左氏所载国之安危人之夀夭又皆以礼观之故祖谦发明春秋以礼为本祖谦自言博议特为举子课试之文作尔朱熹亦于其门人所记左氏説有取焉臣今亦惟其解释经义者取之讲传而与经不相闗者略之他书有及春秋者多所援据祖谦晩着大事记以见意尝谓司马光通鉴效左传而目录效春秋臣于朱熹通鉴纲目祖谦大事记亦云
　　胡宏
　　宏字仁仲安国之季子也尝被召防以疾不克造朝学者称五峯先生幼志于道从杨时侯仲良游而卒传安国之学故其论春秋皆安国遗训着皇王大纪亦以发明春秋之防尝曰圣人教人消人欲复天理莫深切于春秋臣今所援取皆杂见诸书各以章次附其说焉
　　李侗
　　侗字愿中南劒州劒浦县人闻郡人罗从彦得河洛之学于杨时遂往学焉从之累年受春秋中庸语孟说尽得所传之奥学者称延平先生新安朱熹从之尝问春秋大防侗曰春秋一事各是发明一例如观山水徙步而形势不同不可拘以一法然所以难言者盖以常人之心推测圣人未到圣人洒然处岂能无失耶熹服其言终身不敢轻议褒贬盖得于此侗无书传世惟熹所录平时语有问春秋者数条臣今取附本章
　　朱熹
　　熹字元晦亦字仲晦父世居徽之婺源后徙于建终华文阁待制諡文学者称晦庵先生从屛山刘子翚游又从李侗卒传程氏之学为学者宗熹平生于易诗中庸大学语孟皆有成书独于春秋自谓不敢臆度尊之也然其言曰春秋大防可见者诛乱臣讨贼子内中国外夷狄贵王贱霸而已又曰易本隠以之显春秋推见至隠此书虽云本根天理然实与人事贯通乃正谊明道之书不可于一字一义间妄求褒贬臣细考其说于诸书发明春秋最多而世莫察也熹晩年着通鉴纲目一书颇用春秋遗意此又熹不言之秘臣今杂取熹诸书及其门人记录各附本章细味之当知熹深于春秋者熹读春秋虽程氏说间亦疑之自余皆未敢轻信观其所疑益知其所信之不妄
　　张栻
　　栻字敬夫广汉人魏国公浚嗣子终右文殿修撰諡宣从胡宏学益务取友以力求所未至学者称南轩先生尝谓学者莫先于明义利之辨凡无所为而为之者王者之事也霸者则有所为而为之矣又曰春秋即事而明天理穷理之要也观此书取其大义数十断为定论而详味其抑予夺轻重之宜则有以权万变矣栻于春秋虽无书而间因解释他经或旁及之率得春秋之防臣今悉援据焉








　　钦定四库全书
　　春秋集义纲领卷上
　　宋　李明复　撰
　　程颢曰外防内侵诸侯方伯明大义而攘郤之慎固封守可也若与之和好则召乱之道是故春秋谨中外之辨　程颢曰诗书载道之文春秋圣人用礼之书夫礼所以经国家定民人安社稷也无礼而天下乱矣故于春秋之法极谨严诸侯有废先王之礼则外之韩愈言春秋谨严深得其旨韩愈道他不知又不得其言曰易竒而法诗正而葩春秋谨严左氏浮夸其名理皆善诗书易圣人之道备矣何以复作春秋盖春秋圣人之用也诗书易如律春秋如断案诗书易如药方春秋如治法王者之迹熄而诗亡诗亡然后春秋作春秋天子之事也知春秋者莫如孟子　刘绚问孔子何为作春秋頥曰由尧舜至于周文质损益其变极矣其法详矣仲尼参酌其宜为万世王制之所折衷此作春秋之本意也观其告顔子为邦之道可见矣　夫子删诗赞易叙书皆是载圣人之道然未见圣人之用故作春秋春秋圣人之用也如曰知我者其惟春秋乎罪我者其惟春秋乎便是圣人用处又曰晋文公谲而不正齐桓公正而不谲谲不正也诗序云主文而谲諌是也　又曰此为作春秋而言也　又曰先王之政后嗣所当守失则罪也故诗春秋于复古之事不加美辞或问赵盾弑其君夷臯又问许世子弑其君买皆从传说公羊说春秋书弟谓母弟此大害义禽兽则知母而不知父人必知本岂论同母与不同母乎又曰桓宣与闻乎弑然圣人如其意而书即位与僖文等同辞则其恶自见乃所以深责之也定公至六月方即位又以见季氏制之也凡防书各有门庭春秋易诗不可逐句防尚书论语可以逐句防始穏孙明复之说是孙明复大槩惟解春秋之法初不见所寓防意作如是观有何意味　又曰征伐盟会之类盖欲成书势须如此不可事事各求异义但一字有异或上下文异则义须别　又曰孔子之时周室虽防天下诸侯尚知尊周为义故春秋之法以尊周为本大抵卦爻始立义理即具圣人别起义以错综之如春秋已前既已立例到近后来书得全别一般事便书得别有意思若依前例观之殊失之也　又曰上古之时自伏羲尧舜歴夏商以至于周或文或质因袭损益其变既极其法既详于是孔子参酌其宜以为百王法度之中制此其所以作春秋也孙明复主以无王而作亦非但顔渊问为邦圣人对之以行夏之时乘殷之辂服周之冕乐则韶舞则是大抵圣人以道不得用故考古验今参取百王之中制断之以义也　又曰忠质文更尚一王之制孔子盖不欲也故立百世之通制其制寓乎春秋矣告顔子为邦者则其大畧也至于今一千七百余年矣而未有识之者也圣人之道如河图洛书其始止于画上便生出义后之人既重卦又系辞求之未必得其理至如春秋是其所是非其所非不过是当年数人而已学者不观他书只观春秋亦可尽道又曰春秋百王不易之法三王以后相因既备周道
　　衰而圣人虑后世圣人不作大道坠故作此一书此义门人皆不得闻惟顔子得闻尝语之曰行夏之时乘殷之辂服周之冕乐则韶舞是也此书乃文质之中寛猛之宜是非之公也　又曰五经之有春秋犹法律之有断例也律令惟言其法至于断例则始见其法之用也又曰春秋大约如法家断例也但折以中道耳　杨
　　时曰春秋昭如日星但说者断以己意故有异同之论若义理已明春秋不难知也　又曰王者之迹熄而诗亡诗亡然后春秋作春秋之时诗非尽亡也黍离降为国风则雅之诗亡矣雅亡则无政春秋所为作也然孔子曰述而不作而孟子曰孔子作春秋何也盖当是时周虽未亡所存者名位而已庆赏刑威不行焉孔子以一字为褒贬以代赏罚前此未有也故曰春秋天子之事也故谓之作然其事则齐桓晋文其文则史其义则窃取之是亦述之而已【一本为程氏语】　又曰人言春秋难知其实昭如日星孔子于五经中言其理于春秋着其行事学者若得五经之理春秋果不难防　又曰河南程頥尝有语云防春秋若经不通则当求之传传不通则当求之经时曾问之云不通则当求之经何也曰只如左氏春秋书君氏卒君氏乃惠公继室声子也而公羊春秋则书曰尹氏传云大夫也然声子而书曰君氏是何理须当以尹氏为正此所谓求之经　尹焞曰孟子善读春秋春秋无义战彼善于此则有之矣程子亦善读春秋土功必书重民力也　又曰吾其为东周欲行王道尊周室人有语及为文者焞曰尝闻先生云圣人文章载在六经自左丘作文章始壊文胜质也又曰有上王安石书请问六经之防安石皆荅之至春秋曰此经比他经尤难盖三不足信也以是知安石比后之无忌惮者大段识好恶其徒乃废春秋而后人谓安石意非也何以解春秋止是断烂朝报未必然也安石不解春秋以其难知也后人以其师无说郤无从穿凿遂因以废之可哀也已安石尝语学者云诗书礼盖已解之若易春秋亦有未尽处未敢成书尔今人个个非安石其学问固有非处然废春秋非其意也　又曰赵岐谓孟子尤长于诗书只是以引诗书处而言也且如春秋无义战彼善于此则有之则其于春秋岂不长邪　或曰稷之播种禹抑洪水周公惩戎狄孔子作春秋孟子辟杨墨易曰天地设位圣人成能成其能者人也于是天得以为天地得以为地乃知人之所负荷者可谓至重舜人也吾人也我犹未免为乡人不能尽其道也焞曰甚善此语昔尝闻之二先生也　又曰诗书礼春秋皆可黙识其意　谢良佐曰春秋向见河南程子言须要广见诸家之说其门人惟刘绚得先生防意多　谢湜曰典礼隳仁义晦圣人作春秋春秋王道之日月也予夺失中刑赏失当圣人作春秋春秋王道之权衡也为天下而不知春秋则大事惑而不能断大患蔽而不能察奸慝乱常而经徳壊矣孟子曰孔子作春秋而乱臣贼子惧盖以王道明于春秋也顺天理物天王之事春秋首王正先王人所以尊天王也而君道立矣尊法施教诸侯之事也春秋显忠勤斥僭乱所以正诸侯也诸侯正而臣道立矣事物在所辨治也春秋审是非正得失而辨治之道明功罪在所升绌也春秋原善恶正褒贬而升绌之道行宗族在所亲睦也春秋谨尊卑笃恩义而亲睦之道于是乎在矣内外在所防闲也春秋发奸慝之情着祸乱之原而防闲之道于是乎在矣岁时在所燮调也春秋明天地之灾形隂阳之变而燮调之道于是乎在矣非特此也美顺正诛暴横所以律兵戎贵徳贱力先义后利所以屈夷狄春秋之道深且备矣夫欲天理明人伦正纪纲立伪不汨真邪不害正舍春秋何以哉春秋者以大中之道断列国行事而着之言也夏尚忠商尚质周尚文三代一时之政也春秋损益去取百王不易之道也王正月周之正月也正月必书春谨天时以明夏时之为正也税亩以亩税也用田赋以田赋也书税亩书用田赋谨田法也谨田法以明商助之为善也故曰春秋百王不易之道也昔者圣人之作春秋也纪时月而书年正月日而书时别逺近而书月酌轻重而书日立天下之本而书王明是非得失而书事岁时月日正于上列国事变正于下天人之道理矣　昔者圣人之作春秋也立天下之经存乎礼处天下之变存乎权拨天下之乱存乎正严天下之守存乎法防危杜患存乎几阐幽明微存乎理是故其辞约其防逺其深有不言之意其微有不形之道由辞以穷意因意以观道天下之变故尽矣言志莫大乎诗言政莫大乎书言分莫大乎礼言变莫大乎易决疑辨事莫大乎春秋诗废则志意隠矣书废则事物纷矣礼废则尊卑失矣易废则天人晦矣春秋废则是非舛上下乱矣诗书礼义道之体也春秋道之用也故曰春秋者以大中之道断列国行事而着之言也孟子曰王者之迹熄而诗亡诗亡然后春秋作春秋始于鲁隠以王者之迹至平王而熄也平王之末法令不行忠佞无别强侯擅国奸臣违命王政不复兴矣此春秋所以始于隠公也孔子曰凤鸟不至河不出图吾己矣夫感时之不遇也春秋终于麟以春秋感麟而作也麟太平之物也王道不可得见而麟出于衰乱之时故圣人有感于心而明一王之道也其文以感麟而作复以感麟而终此春秋所以终于麟也　论书不书之例曰列国行事载于国史备矣春秋考事立言为万世法非若史官次其本末而书之也故春秋之法正大事则书明是非则书着褒贬则书断疑则书若夫不闗国体不系利害是非不待显而后知善恶不待举而后辨者春秋皆不书也王正月天王崩葬公即位公薨葬夫人逆至夫人薨葬内卿卒外诸侯卒葬内外朝聘会盟侵伐若此之类皆以正大事而书也纪裂繻逆女刘夏逆后妇姜至姜氏入初献六羽万入去籥若此之类皆以明是非而书也宰咺渠伯纠称名齐仲孙王人子突称字诸侯执公卿称人宋大夫遇害称司马晋伐鲜虞称国荆来聘称人若此之类皆以着褒贬而书也忽称世子不称爵突称爵名小白入不称公子纠纳不称子齐子舍未逾年称君郕世子未即位称伯王猛称名王子朝称立若此之类皆以断危疑而书也大事正则纪纲立矣是非明则得失正矣褒贬着则赏罚明矣危疑断则事之难安理之难明者判矣是四者春秋所书之要也圣人所以关幽明微而昭示后世者也小白入齐重耳入晋其事一也书小白入不书重耳入者以重耳入其事明小白与纠争国其事在所辨故也郑伯突入栎大夫傅瑕纳郑伯其事一也书郑伯突入栎不书傅瑕纳郑伯者瑕纳郑伯其事明突入栎争国其事在所辨故也王后书逆止二王姬书逆止二夫人书纳币止二内女书归止四以兵降者众矣而书降止二以兵袭者众矣而书袭止一凡此皆因示义而起者也书郊九书望三书社五书雩二十七书禘二书尝一书烝二凡此皆因示变而起者也子同书生尊之也一尊子同而诸侯轻嫡嗣危国本其失固皆见矣伐晋书秦伐许书郑伐鲜虞书晋狄之也一狄秦一狄郑一狄晋而诸侯贪冒诡诈更相倾夺其罪皆见矣内书战不书败讳之也吴楚书卒不书葬黜之也君遇害贼不讨不书葬罪之也凡此皆以不书示义者也齐立公子无亏卫立公子黔牟郑立公子亹皆不书者其是非明善恶显其事不系所书利害故也然则春秋或应书不书或不应书书或阙其事首尾不备书其意如此而已故曰春秋之法正大事则书明是非则书着褒贬则书断危疑则书外此皆春秋所不书也者顾以为列国告则书不告则不书其不书者或以偏见曲为解说失圣人立言之意逺矣论正不正之义曰父子相继天下之正也宋桓以位
　　缪公而其后公子冯以国卿致难于与夷吴诸樊以位余祭而其后公子光亦且致难于僚春秋书与夷之难称督书僚之难称吴以明二国之祸起于缪公余祭所居不正而已矣继世以嫡天下之正也晋献公不正嗣位而里克肆逆于奚齐陈桓公不正嗣位而厉公窃国于太子春秋书奚齐曰君之子而不称君书厉公曰陈佗而不称爵以明二国之祸起于奚齐陈佗所居不正而己矣配国君必以夫人娶妻不以同姓天下之正也天王以妾母匹嫡而春秋于归赗黜王臣昭公以吴姬为小君而春秋于卒称孟子以明仲子之于惠孟子之于昭其所居不正而己矣晋执曹伯称伯讨罪成公自立之非正也令狐之战书先蔑奔罪晋逆公子雍之非正也郑忽复归书世子罪突以庶夺嫡而害正也蒯聩入戚书世子罪辄以子抗父而逆正也晋人纳捷菑书弗克罪赵盾以幼易长而失正也春秋以正立本以正拨乱其道如此而已矣是故违正虽有功春秋所不与守正虽遇害春秋所不废　胡安国曰春秋之法治奸恶者不以存殁必施其身所以惩恶奬忠善者及其子孙逺而不泯所以劝善　又曰昔者仲尼笔削春秋见诸行事以示圣人之用盖人君南面之术人臣辅王体断国论之准绳也　又曰春秋之书仲尼亲笔门人髙弟不措一词实经世大典见诸行事深切着明非空言比也义理精奥最难探测　又曰程子于易则因理以明象而知体用之一源于春秋则见诸行事而知圣人之大用于诸经语孟则发其微防而知求仁之方入徳之序　又曰夫春秋之法外域内侵则是膺是御不与结盟乱贼肆恶则是诛是讨不列于会以此见圣人之情矣　又曰春秋正人主心术之大法也故不书祥瑞而灾异则书祥瑞者福庆之兆以为美观则其心骄以怠灾异者祸败之符以为至戒则其心危以达此春秋垂法待后世之意也然灾与异不同日有食之常度也故程氏以为灾而先儒以为异按春秋日食三十六精厯算者得之几尽其有常度审矣谓之异非也虽有常度其数不可免然或食于朔或食于夜或食于前或食于后或当食而有隂云之祥此则人为所感之不同者也故春秋或书日或书朔或书月不书朔或书朔不书日或日朔皆不书或书日有食之既者于以见虽常度不可免而人为所感之不同如此则其应亦随之亦不可専归之数而无恐惧修省以荅天灾矣而况地震山崩水旱蛊螟物怪之变本非有常度者乎隠九年大震电继以大雨雪已震则不当复雪而有钟巫之难晋惠公时河上沙鹿崩而有韩之宋襄公时五石陨六鶂退飞而有盂之执成公十六年雨水氷是秋君拘而季孙行父有苕丘之舍昭公二十五年鸜鹆来巢未几昭公孙于齐公子宋得国其应如影响不可诬也然而春秋因事而书各有意义如书陈灾则兴灭国继絶世也甲午宋灾则见伯姬守死谨于礼也桓有年宣大有年则见他年皆歉天道之不差也僖公每时一书不雨而六月雨则其闵雨也文三时而并书不雨则恶其无志于民不忧雨也多麋有隂慝之气欲人君之慎所感也凡一书再书屡书皆圣人深明天人感应之理覩灾异而不知戒则祸之来必矣以人胜天以徳消变则有其象而无其应若郑有火灾禆灶言曰不用玉斚郑又将火子产不用火亦不作此则郑有令政人胜天徳消变之验也考于经桑谷共生雉升鼎耳之类是矣故春秋所书皆天人响应有致之之道未有无其应也而牵合傅会不明交胜之理则失之矣　所问叔孙婼见执及至以经考之称晋人则非伯讨也称执我行人则不以其罪也以证之晋聴邾人之愬而执叔孙使与邾大夫坐婼以周礼争之乃不果坐又欲以叔孙与邾人婼去众与兵而朝示必死之乃不果与又郤范献子而拘申丰何谓不能以忠信免而贬之也季氏既已逐己之君而昭公孙于齐居于郓次于干侯不得入其国矣其葬人之君乃罪之轻者何用变文以示贬乎出使而反或曰复或曰还复者事未毕也还者事已毕之词也归父受命而聘晋虽已至于晋而反矣然而未复命于殡则不可谓已终事也当是时归父之家既遣欲入而复命则必见杀见杀则増君之恶其出奔贤于入也况又坛帷复命于介袒括发即位哭三踊而出不失礼乎故特书还自晋至柽其曰还曰至者以终事之辞免归父也卫辄父子之事其义甚微自仲尼门人髙第者犹未能了故子贡问夷齐之为人与怨否而后知夫子之不为輙也按春秋经文书卫世子奔宋则以罪灵公也书卫侯元卒赵鞅纳卫世子于戚则以罪蒯聩也书齐国夏卫石曼姑帅师围戚则以罪辄也季路为孔悝之臣使悝勿与于太子之事谅亦以辄为可以立如公羊谷梁子之说矣其以身死之所谓伤于勇耳与食人之禄而避其难者异矣　又曰先民谓五经之春秋犹法律之有断例以其见诸行事深切着明若国有大疑必考证于此而后能决也只如复雠之义经于不共戴天者贼未讨则不书葬则服不除寝苫枕千以待终事所以训后世臣子不可释怨忘亲其义至深切矣　又曰自临川王氏说行废春秋不列学官用私意训释经术其效至使君臣易位而衣冠无愤疾之情虽頽波及此考其本源谁启之也　又曰圣人笔削虽孟氏庄周发明大略而微词奥防要自得于心非理明义精未可及也　又曰董仲舒名儒也多得春秋要义所对切中当世之病如罢黜百家表章六经其功不在孟子下春秋疑义先儒所诚有未尽襄二十六年澶渊之会赵武贬称人者为助孙氏贬也郑良霄不贬者子产新得政而郑伯为卫侯故如晋即知郑独不释君而臣是助矣卫孔达之死谋之不臧者也先君虽有约言若其有罪而大国见讨亦可践言不自省乎而况同盟口血未干即亢大国之讨以危其社稷乃以身死之求说于晋与自经于沟渎而莫之知者奚逺哉当是时陈贰于楚为孔达计若顾约言告之以不当贰可也昭十五年有事于武宫籥入叔弓卒去乐卒事夫当祭闻大臣之丧而不告礼也今叔弓与祭在宗庙之中而卒于位此礼之变当以义起者也夫春秋大要明天理世衰道微臣子弑君父妾妇乘其夫举世莫之讨而天理灭矣圣人为是作春秋戒履霜之渐明嫡妾之别谨华夷之辨其微词隠义抑纵与夺是非进退必心解神受超然自得非可以见闻到也必多求博取贯通类列非可以一事明也　夫导谀者召乱之原按春秋不书祥瑞而灾异则书者絶謟媚之端垂警惧之戒正天下后世人主之心术也　夫名器者国家之宝按春秋大夫非三命为正卿者姓氏不登于史册非有天子命者不书其官至于有罪虽以诸侯之尊或黜其爵卿士之贵或书其名重名器也春秋大一统尊王命恶臣下之分权讳贱人之犯上厯纪王正而不行私朔使举上客而不称介副微者名姓不登于史册以严分正名此天地之常经古今之通义也　人君职在养民有国者必先固本按春秋凡台囿门廐土木之书于册者重民力耳　春秋以好生恶杀为心独至叛逆之党必诛而不赦以用兵侵伐为戒独至于救患觧纷惟恐次止迁延而欲其速也以此见圣人之情矣盖乱常毁则赦而不诛则天理必灭酷虐无辜视而不救则人道必沦故罪在五刑上天所讨大眚俱肆春秋讥之　又曰周室既衰五霸更盛适当僖文宣之时战胜诸侯威动天下若侵蔡次陉而屈完服会于首止而王世子定束牲载书于蔡丘而五禁行城邢迁杞封卫而诸侯顺战于城濮而夷狄屈朝于王所备物典防而觐礼脩狩于河阳以臣从君而名分正其功亦大矣圣人备书于防不没其实以示后世是当反覆致详焉夫齐晋之功如彼而孟子陋之以为仲尼之徒所不道曾西羞见比于管仲而深畏仲由何也盖圣门之学惟义是正于利有所不谋惟道是明于功有所不计若齐桓晋文以功利言之则髙矣以道义责之则三王之罪人也故仲尼于五霸之事有所贬而无过褒以示圣学之大要　所寄贼不讨不书葬说若欲言例例郤未通盗杀蔡侯申谓杀其大夫公孙姓等为贼已讨故书葬者则当入卫人杀州吁例书之然后谓之贼今称国以讨而不去其官则不以二大夫为贼也若以为讨之不以其罪故书大夫者则当从里克甯喜之例不书葬矣故知此例不通蔡昭公得书葬自别有义也澶渊之会书宋灾故此乃春秋诛乱臣讨贼子例中之变例其尤大者也蔡景公贼不讨郤书葬与正卒者同正如桓宣与闻乎弑故特书即位与承国者等也其义则内贬鲁君遍刺天下诸侯诛其党附恶逆之罪也世子弑君在楚商臣自是南蛮又别作一等待之若蔡般之弑左氏所载其事甚明正所谓禽兽逼人人将相食诸侯既讨而又往会其葬乃与禽兽同羣而不避其吞噬也有国者不戒于火虽为灾亦常变耳为是故十二国大夫会于澶渊谋归其财而不谋蔡人杀父与君之大变以弑逆而不恤以火灾则恤之是不能三年之丧而缌小功之察治无名之指而失其肩背则可谓智乎书宋灾故而诸国之卿皆贬鲁卿讳而不书遍刺天下之大夫也理极分晓无可疑者大抵春秋本来明白多缘学者见未通彻曲生私意误有训释失其本防经意遂迷使大义不显耳如蔡般弑君事甚昭著只为后人不知书葬之义便以为般实非弑而以弑罪加之如许止之例此一段事乃春秋中乱臣贼子极恶重罪无有逾越者乃欲略过岂不掩晦仲尼讨贼条法刘绚授虽有来歴然亦有不透处如说宋灾故只据左氏之说非矣信固是要然施于此一段郤无意味伊川程氏见得便别只云诸国之卿既贬鲁卿讳而不书更不説破使人自防取其防妙矣　安国所云公好恶则发乎诗之情通古今则贯乎书之事兴常典则体乎礼之经本忠恕则导乎乐之和着权制则尽乎易之变者于经中事实固有可见者矣以诗考之将仲子言大叔失道而公不制叔于田言多才好勇不义而得众疑若罪在段也及至春秋书曰郑伯克段于鄢然后知庄公志杀其弟无亲亲之道其罪乃不可言矣清人之序言髙克好利而不顾其君其诗言左旋右抽中军作好疑若罪在克也及至春秋书曰郑弃其师然后知文公之不君二三执政之不臣危国亡师之本责乃有所归矣观文姜孙于齐则河广之诗可读恩义之轻重可权矣观戎伐凡伯于楚丘以归则式微旄丘之篇可信卫为戎狄所灭之由可考矣凡此类皆所谓发乎诗之情者也唐虞禅夏后殷周继此古书所记帝王之大节也春秋兼帝王之道贤可与则以天下为公而不必于继世之礼故季札来聘不称公子贬辞国之非也子可与则以天下为家而不必于禅国之义故文姜始入即书于防明立嫡之重也尧典称有鳏在下曰虞舜则尧舜者其名耳曰顽曰嚚曰傲又其父母昆弟也然虞氏史官直书其君之名而不避载其父母昆弟之恶而不隠也周人以讳事神于是乎有諡法及至末流忌讳烦而名实乱矣春秋协文质之中如庄公名同而书同盟僖公名申而书戊申襄公名午而书甲午故薨不地灭国称取出奔书孙不隠其实既以从虞史之质致婉其词又以仿周道之文凡此类皆所谓贯乎书之事者也莫尊于君非人臣之可召书天王狩于河阳以严君臣之分莫重于世子非三公冢宰之可班书会王世子于首止以示储副之崇莫正于嫡夫人非众妾之可僭书归赗考宫皆称仲子以着嫡妾之别莫亲于冢嗣非嬖孽之可匹书晋人纳捷菑于邾弗克纳以明长幼之序凡此类皆所谓兴常典以体乎礼之经者也纪兵则以救人为善战则以受伐者为主齐桓退师礼楚则书盟于召陵以序其绩晋悼纳斥候楚侵掠则书会于萧鱼以美其信凡此类皆所谓本忠恕以导乎乐之和者也建子周人之正朔而书春王正月以行夏之时司盟王府周官之司属而悉恶会盟以善胥命之正大道为公外户而不闭也而书灭下阳城虎牢戒王公设险之不可忽君先臣从人道之大伦也书晋人执虞公齐侯取郓昭公围成以明社稷之无常春秋凡此类皆所谓着权制以尽乎易之变者也是故五经载道之文春秋圣人之用五经之有春秋犹法律之有断例岂不信乎　孔子作春秋凡书周鲁事虽婉其文至于名讳并依本字若襄王名郑而书卫侯郑匡王名班而书曹伯班简王名夷而书晋侯夷恭王名匄而书晋士匄庄公名同而书同盟于幽僖公名申而书戊申朔襄公名午而书陈侯午定公名宋而书宋仲几是也按春秋书成当恭王之朝哀公之世匄乃恭王之名也夷即三世之穆也宋即哀公之考也午即皇考之庙讳也而笔削之际并无回避春秋为尊君父而作仲尼岂不恭者书法如此义亦可知　又曰孟子曰王者之迹熄而诗亡诗亡然后春秋作今按鄘而下多春秋时诗也而谓诗亡然后春秋作何也自黍离降为国风天下无复有雅而王者之诗亡矣春秋作于隠公适当雅亡之后又按小雅正月刺幽王诗也而曰赫赫宗周褒姒灭之逮鲁孝公之末幽王已为犬戎所毙惠公初年周既东矣春秋不作于孝公惠公者东迁之始流风遗俗犹有存者郑武公入为司徒善于其职则犹用贤也晋侯捍王于艰锡之秬鬯则犹有诰命也王曰其归视尔师则诸侯犹来朝也义和之薨諡为文侯则列国犹请諡也及平王在位日久不能自强于政治弃其九族葛藟有终逺兄弟之刺不抚其民周人有束薪蒲楚之讥至其晩年失道滋甚乃以天王之尊下赗诸侯之妾于是三纲沦九法斁人望絶矣夫妇人伦之本朝廷风化之原平王子母适冢正后亲遭褒姒之难废黜播迁而宗国颠覆亦可省矣又不是惩而赗人宠妾是拔本塞源自灭之也春秋于此盖有不得已焉尔矣托始乎隠不亦深切着明也哉胡宏曰天理人欲莫明辨于春秋圣人教人消人欲
　　复天理莫深切于春秋　又曰大易垂训必建国而亲诸侯春秋立法必兴灭国而继絶世易诗春秋今有名耳其道未尝知也知之然后徳进业修　又曰易诗书春秋者圣人之道若何曰圣人者以一人理亿兆人之徳性息其争夺遂其生养者也　又曰大一统之法奉天子正朔是矣恐不当更用首年也商周必改正朔者三阳之发天道之微圣人推而行之其用妙矣但人未之思耳非止于易民观聴也易月之意无可疑者圣人制作万世不易之典其中大有革而不因者曾易月之可惮乎一个春字便是行夏之时正次王王次春则防意又别也以周书考之嗣子即位于初丧者也逾年之制方欲讨论深恐只是国史于此年之首方记即位之事也春秋之法大复雠然不为复雠而作也复雠春秋法中一事耳幽王宠褒姒黜申后废嫡子立伯服破灭宗周其罪深大故其父子间圣人所难言也及其赗仲子蹈覆车之辙然后书而深罪之也然则圣人所以不以复雠责平王者其意可见殆与书晋弑其君州蒲之类相近似乎

　　春秋集义纲领卷上
　　钦定四库全书
　　春秋集义纲领卷中
　　宋　李明复　撰
　　朱熹曰春秋皆乱世之事而圣人一切裁之以天理又曰春秋虽云孔子作如曰其事则齐桓晋文其文则史亦只是写出鲁史只是中间须有改更春秋难防熹平生所以不敢说如何知得上面那是鲁史旧文那是圣人改底字若道是圣人不改圣人又何不只用鲁史更作春秋做甚如曰其义则丘窃取之矣又曰知我者其惟春秋乎罪我者其惟春秋乎又公谷传云其辞则丘有罪焉这是多少担负　又或问伊川程氏春秋序引夫子答顔子为邦之语为顔子尝闻春秋大法何也曰此不是孔子将春秋向顔子说盖三代制作极备矣孔子更不可复作故告以四代礼乐只是集百王不易之大法其作春秋善者取之恶者诛之意只是如此故伊川程子引以为様耳　孔子尊周孟子不尊周如冬裘夏葛饥食渇饮时措之宜异尔孔孟易地则皆然问诗止于陈灵而后孔子作春秋者何如曰诗亡之本义不可知矣无以考其得失然恐谓雅亡或近之也又曰上古之书莫尊于易中古后书莫大于春秋然此二书皆未易防今人不理会二书便入穿凿若要读此二书且理会大义易则尊阳抑隂进君子而退小人明消息盈虚之理春秋则尊王贱霸内中国而外夷狄明君臣上下之分　又曰孔子作春秋是大段忍不得问春秋曰春秋熹便不敢似诸公道圣人于一字半字上定去取圣人只是存得那事在要见当时治乱兴衰如一部左传载得许多事也未知是与不是但是道理也是如此今且把来参考见得其初王政不行天下皆无统属及五伯出如此扶持方有统属便见得礼乐征伐自诸候出到后来五伯之政又衰而政又自大夫出到孔子时皇帝王伯之道扫地故孔子作春秋据当时事书之教人见得事是如此人安知是用旧史与不用而今说此字是孔子作此字是旧文如何见得去何处勘验况好恶自易见如葵丘之会召陵之师践土之盟自是好本末自别如后来五伯既衰后如湨梁之盟之属大夫出来与诸侯会自是差异自是不好而今坚要去一字两字上讨意如王人子突救卫这是卫当救当时是有个子突孔子从而存得他个名字而今诸公郤道王人本不书字缘其救卫故书字又何必如此说如孟子说臣弑其君者有之子弑其父者有之孔子惧作春秋此说得极是春秋只是如此春秋无义战彼善于此则有之大槩亦自可见不如他诸公所说如此书便是予夺甚至于日月上也说道有予夺　又问文定公据孟子春秋天子之事一句作骨如此则是圣人有意诛赏曰文定是如此説道理也是如此但圣人只是书之使后世因此去考见得道理如何便为是如何便为不是若说圣人当时之意说他当如此便书此一字他当如彼便书彼一字则恐不然　又问今欲防春秋且将胡安国说为正如何曰便是他亦有太过处苏辙教人只读左传只是他春秋亦自分晓且如公与夫人如齐毕竟是理会甚事自可见叉如季氏逐昭公毕竟因甚如此今人理会得一个义理后将他事来处置合于义理者是不合义理者为非亦有谓之是而未尽善者亦有谓之不是而彼善于此者且如读史记便见得秦之所以亡汉之所以兴及至后来刘之所以得项之所以失不难判断只是春秋郤精细他都不説破教后人自将义理去折衷　延平李氏于春秋工夫未及下手而弃去盖亦以心志凋残不堪记忆此书虽云本根天理然实与人事贯通若不稽考事迹参以诸儒之说亦未易明也故未及请其说然尝备闻其一二以为春秋一事各是发明一例如防风水移步换形但以今人之心求圣人之意未到圣人洒然处不能无失耳此亦可见其发明之大防也　古史之体可见者书春秋而已春秋编年通纪以见事之先后书则每事别纪以具事之首尾意者当时史官既以编年纪事至于大者则又采合而别记之若二典所记上下百有余年而武成金縢诸篇其所记或更数月或歴数年其间岂无异事盖必已具于编年之史而今不复见矣故左氏于春秋既依经以作传复为国语二十余篇国别事殊或越数十年而遂卒其事盖亦近书体以相错综云尔　又曰左氏说得春秋有七八分　问孔子作春秋空言无补乱臣贼子何缘便惧且何足为春秋之治【孟子集注所云如此】曰非说当时便一治只是存得个治法使此道理光明灿烂有能举而行之为治不难当时史书掌于史官想人不得见及孔子取而笔削之而其义大明孔子亦何曾果有意说用某字使人知劝用某字使人知惧用某字有甚微词奥义使人晓不得只以褒贬荣辱人不过如今之史书直书其事善者恶者了然在目观之者知所惩劝故乱臣贼子有所畏惧而不犯耳近世说春秋者太巧皆失圣人之意　问孔子所书辞严义简若非三传详着事迹亦晓他笔削不得曰想得孔子作书时事迹皆在门人弟子皆晓得圣人笔削之意三家惧其久而泯没也始皆笔之于书流传既久是以不无讹谬然孔子已自直书在其中如云夫人姜氏会齐侯于某公与夫人姜氏会齐侯于某公薨于齐公之丧至自齐夫人孙于齐此等显然在目虽无亦可晓且如楚子侵中国得齐桓公遏之使不得侵齐桓公死又得晋文公遏之如横流泛滥硬做隄防不然中国为渰浸必矣此等义何难晓　问读春秋之法曰如他法只是据经所书之事迹而准折之以先王之道某是某非某人是底犹有未是处不是底又有彼善于此处自将道理折衷便见如防史记秦之所以失如何汉之所以得如何楚汉交争楚何以亡汉何以兴其所以为是非得失成败盛衰者何故只将自家平日讲明底道理去折衷防便见防春秋亦如此只是圣人言语细宻要人仔细勘量考索耳　孔子七十岁方系易作春秋　易本隠以之显春秋推见至隠易与春秋天人之道也易以形而上者说出在那形而下者去春秋以形而下者说上那形而上者去或说春秋云不当以褒贬防圣人只备录是非使人自见如克段之书而兄弟之义自见如蔑之书而私盟之罪自见来赗仲子便自见得以天王之尊下赗诸侯之妾圣人以公平正大之心何尝规规于褒贬曰只是中间不可以一例说自有晓不得处且道如翚帅师之类是如何曰未赐族如挟柔无骇之类到庄以后郤不待赐而诸侯自予之曰便是这般所在那里见得这是赐那是未赐三惟左氏近之而今防春秋初时天王尚略略有战伐之属到后来都无及到定哀之后更不说着然其初只是诸侯出来抗衡到后来诸侯不奈何便又被大夫出来做及大夫稍稍做不奈何时又被陪臣出来做这便似唐之藩镇模様其初是节度使抗衡后来牙将孔目官虞候之类皆杀节度使出来做当时被他出来握天下之权后便更无奈何这自是其势必如此如夫子说礼乐征伐自天子出一段这个说得极分晓春秋大防其可见者诛乱臣讨贼子内中国外夷狄贵王贱伯而已未必如先儒所言字字有义也想孔子当时只是要备二三百年间之事故取史文写在这里何尝云某事用某法某事用某例如书会盟侵伐大意不过见诸侯擅兴自肆耳书郊禘大意不过见鲁僭礼耳至如三卜四卜牛伤牛死是失礼之中又失礼也如书不郊犹三望是不必望而犹望也如书仲遂卒犹绎是不必绎而犹绎也如此等义却自分明近世如苏氏吕氏郤防得平　问伊川程先生春秋序后条曰四代之礼乐此是经世之大法春秋之书亦经世之大法也然四代之礼乐是以善者为法春秋是以不善者为戒　又问孔子有取乎五霸岂非时措从宜曰是又曰观其予五霸其中便有夺底意思　又曰十二
　　公时各不同如隠桓时王室新东号令不行天下都星散无王庄僖之时桓文造伯政自诸侯出天下始有统一宣公时楚庄方盛强夷狄主盟中国诸侯亲齐者亦皆朝楚朝晋者亦皆朝楚及成公之世悼公出来整顿楚始退去既而吴越又强入来争伯定哀之朝政自大夫出鲁三家晋六卿齐田氏宋华向放肆意志终春秋世更不奈何　张栻曰春秋明天理遏人欲以示万世有国家者之大法故曰天子之事又谓知我罪我者其惟春秋乎盖知之则以为圣人继天心而立人极有不可已者不知则以为専断二百四十二年之行事或云僣矣　又曰春秋之作其事之大者不过齐桓晋文其文则因鲁之旧然其义则圣人有取乎此盖一句一字之间所以存天理遏人欲拨乱反正示王者之法于将来也方其未经圣人笔削固鲁国之史耳及乎圣人有取焉则情见乎辞乃史外心之要典也故孔子曰其义则丘窃取之矣　又云春秋即事而明天理穷理之要也观此书取其大义数十断为定论而详味其抑予夺轻重之宜则有以权万变矣　或读春秋通防谓春秋史外心之要典王正月者心之体也伊川所谓一哉王心箕子无偏无党是也叹其妙读及仪父宋人盟心之妄克段心之贼归仲子赗心之邪祭伯来心之贰益师卒而不日心之慢曰心却无许多事也　成春秋而乱臣贼子惧者乱臣贼子之情伪毕见而讨絶之法着焉施于万世更无所遁其迹故也　又曰学者要须先明王霸之辨而后可论治体王霸之辨莫明于孟子大扺王者之政皆无所为而为之霸者则莫非有为而然也无所为者天理义之公也有所为者人欲利之私也故左氏所载齐桓晋文之事其间岂无可喜者要莫非有所为而然攷其迹而其心术之所存固不可掩也　吕祖谦曰观春秋见圣人以礼杜乱名义之间凛乎其不可紊诚欲使是非善恶明白故其辞所以微而显婉而辨若只是为匹夫而作则定不如此微婉既如此则能使上之人善恶昭明如齐桓晋文当时不知其为假仁也惟春秋书之则知其所以谲季氏之强当时不敢言其非也惟春秋书之则知其所以僭所谓上之人能使昭明不是上之人能使春秋之法明何故春秋之作其法便自昭昭不待上之人使之明也故孔子曰我欲载之空言不如见诸行事之深切着明也春秋便是行事　五霸之霸王政衰则霸者出王政修明则安得有霸夏伯昆吾商伯大彭豕韦周伯齐桓晋文此是三代之伯春秋之伯齐桓晋文秦穆楚庄宋襄不足以与霸或者以勾践与五伯之例
　　论诸家得失
　　程頥曰春秋何为而作哉其王道之不可行乎孟子有言曰春秋天子之事也去圣逾逺诸儒纷纷家执异论人为私说互相弹射甚于仇雠开元秘书言春秋者盖七百余家矣然圣人之法得者至寡至于弃经任杂以符纬胶固不通使圣人之心鬰然而不显吁可痛也独唐陆淳得啖先生赵夫子而师之讲求其学积三十年始大光絶出于诸家外虽未能尽圣作之蕴然其辟异端开正途功亦大矣惜夫其书之粹者在乎集而世微其矣今所存者请槩言其一二亦可观其道之所至焉春秋之法大者在乎侵伐战取围入执杀盟会如聘禘郊烝尝归复入纳灾异赋役焉然诸家之论前予后夺未见其能一也其间书侵者五十七伐者二百一十三书围者四十四入者二十七圣人之意其详其备也如是岂苟然哉盖诛其祸乱之道尔彼岂有是哉徒随其事而传之三传往往从而美之者有矣未有一言发明圣人诛之之心者也独陆君用啖氏之说曰春秋纪师何无曲直之辞曰一之也不一则祸乱之门辟矣若夫其差之甚者则在乎其文矣此则见圣人絶恶之源原情之法此表里之论也其余若盟会其法皆用是也禘郊之议诡谲殊状左氏之畧而不解公谷之论泥而失真何杜之流汛汛其间尔陆氏之学独能斥先儒之失明诸侯之僭谓禘为王者之祭明郊非周公之志皆足以见其所存之博大得圣师救祸乱明上下之心也余若书郑伯之克为克下之辞明君臣之义异乎所谓如二君与能杀者屑屑之论矣书次于郎则言非有俟而次则已将为贼尔防兵乱之源殊乎所谓过信次止者区区之谈矣发言侵言伐之例则曰无名行师与称罪致讨之异逺乎濶略之言贼害之语矣且取邑之条则曰力得之不是其専夺异乎不用师徒不宜取之之浅矣其余称将帅纪名纪氏之类亦皆度越于诸家逺甚防意之众莫可歴数要其归以圣人之道公不以已得他见而立异故其所得也深噫圣门之学吾不得而见焉幸得见其几者矣
　　或问程頥曰左传可信否曰不可全信信其可信者耳问公谷如何曰又次于左氏左氏即是丘明否曰中无丘明字不可考　朱熹曰春秋之书且据左氏当天下大乱圣人自据其实而书之其是非得失则付诸后世公论盖有言外之意若必于一字一辞之间求褒贬所在窃恐不然　又曰春秋本是明道正谊之书今人只较齐晋伯业优劣反成谋利大义都晦了且如今人做义只做得齐桓晋文优劣论　又曰正谊不谋利明道不计功尊王贱霸内诸夏外夷狄此春秋之大防不可不知也防春秋且须防左氏首尾意思通贯方能略见圣人笔削与当时事之大意　又曰春秋难理会公谷甚不好然又有甚好处如序隠公逊国宋宣公逊其侄处甚好何休注甚谬春秋制度大纲左传较可据公谷较难慿胡文定义理正当　问左丘明非春秋者耶曰未可知也啖赵陆氏辨之于纂例详矣程子盖因其说而范吕杨氏则因以为当世之人也先友邓著作考之氏姓书曰此人盖左丘姓而明名传春秋者乃左氏耳　左氏传是一博记人做只是以世俗见识断当世事皆功利之说公谷虽陋亦有是处但皆得于传闻多讹谬左氏之文及于三家灭知伯故通鉴始于威烈王二十三年盖继春秋也左氏歌诗恐是当时文饰左氏说礼皆是周末衰乱不经之礼无足取者或云如陈鍼子送女先配后祖一段更是不分晓古时岂曾有此礼曰便是他记礼皆差熹尝言左氏不是儒者只是晓事该博会做文章之人若公谷二子却是不晓事底儒者故其说道理及礼制处不甚语得郑重或因举所断孔父谓其义形于色仇牧谓其不畏强御荀息谓其不食言最是说得好曰然或云以祭仲废君为行权卫辄拒父为尊祖都是不是曰是他不晓事底见识只知道有所谓嫡孙承重之义便道孙可以代祖而不知子不可以不父其父　又曰公谷想得皆是齐鲁间儒其所着之书恐有所传授但皆杂以己意所以多差舛有合道理者疑是圣人之旧左传君子曰最无意思朱熹曰春秋传例多不可信圣人记事安有许多义例又问胡文定春秋曰胡氏春秋大义正但春秋自难
　　理会如左氏犹有浅陋处　问于二礼书春秋未有说何也熹曰春秋是当时实事孔子书之后世诸儒学未至而各立己意正横渠张载所谓非理明义精而治之故其说多凿是也惟伊川程氏以为经世之大法得其防矣然其间极有无定当难处置今不若且存取胡氏本子与后世防纵未能尽得之然不中不逺矣
　　宋氏春秋駮议其说以左亲受经于仲尼以公羊谷梁为道聴途说之学以唐啖赵陆淳为狂懵其集纂例皆窃左杜之说辩则辩矣抑有可疑者如隠公不书即位左氏以为摄也春秋既正名隠公为诸侯矣会盟征伐莫不称公又削其即位以为摄则是名不正也昔者周公尝摄政矣考诸诗书成王则称王周公则称公未尝易其名位而以周公为王也名不正则言不顺言不顺则事不成春秋岂其若是哉此可疑者一也宰咺归赗左以为于惠公则赠死不及尸于仲子则豫凶事也仲子犹存生而来赗周徳虽衰不应至此极此其可疑者二也二年冬夫人子氏薨杜氏以为隠公让桓为太子成其母丧以赴诸侯故经于此称夫人经既正名仲子为夫人矣六年考仲子之宫又不称夫人子氏之宫何也前则夫人之后则妾之何春秋之名实变乱无常如此乎其可疑者三也四年夏君氏卒左氏以为声子也不称夫人故不言葬不书姓为公故曰君氏定姒亦非夫人而得葬则于例不通为子故削其母之姓而特曰君氏于理无说其可疑者四也隠公薨不葬左氏以为不成丧也按翚使贼弑公而讨寪氏有死者固欲掩其弑君之迹归狱于寪氏矣岂更令其丧礼不成以自暴耶此其可疑者五也左氏果受经于仲尼不应是非如此之谬也谷梁子则以为隠公之欲与桓让也夫人子氏薨者隠之妻也公羊子则以尹氏卒讥世卿也隠不书葬贼未讨也疑得春秋之防也故言三得失未有若啖氏之精者其言曰左氏比于二其功最髙博采诸家叙事尤备能令后代颇见本末因以求意经文可知二传传经宻于左氏谷梁意精公羊词辨但守文坚滞或至矛盾不近圣人夷旷之体其言三家得失可谓公矣故愚于序中有取于啖赵三家者为其所得之多亦不敢以为尽也若为宋氏駮议指为狂懵窃恐其言之过耳陆伯冲宗师啖赵着微防三卷多得春秋要义宋氏以公谷但广演左义徒为繁文以啖陆窃杜征南注为之冗说则未晓也且以从上一事明之如隠公元年春王正月不书即位左氏则直以惠公为再娶以仲子为夫人以桓为嫡子以隠公之居位摄也谷梁子则以惠公之欲与桓邪也既胜其邪心以与隠矣探先君之邪志而遂以与桓则是成父之恶也故隠之让桓不正也其说与左氏正相反矣安得言但广演左义为繁文而已乎啖氏则又曰言古者诸侯一娶九女元妃卒则次妃摄行内事无再娶之文故仲子非夫人桓公非嫡子惠公之欲与桓是亏礼而遗祸也此又谷梁子之所未发者安得指为冗说考寻经文当以左氏为非以谷梁啖说为是夫人存则以氏系姓以姓系号夫人殁则以諡系号以姓系諡若夫存不称号殁不称諡单举姓字者妾耳元年归仲子之赗六年书考仲子之宫以姓系字不称号諡则知诸侯不再娶仲子非夫人矣隠二年夫人子氏薨谓桓之母者误矣夫非所有而据之者摄也推已所有以与人者让也仲予果夫人桓公果嫡子则国乃其国也隠何得久摄而不归也隠不奉桓为君而自立乎其位则是簒也桓公杀之乃非弑君其恶亦少减矣春秋亦不应深絶之今乃于隠不书葬桓不书王冢宰下聘而称其名诸侯来朝而降其爵荣叔锡命去天王以深絶之也则知桓公非嫡子矣其于隠有长幼之序无贵贱之别矣隠公自当有国而非摄矣其欲与桓而不书即位当名为让矣推此一事其他可知




　　春秋集义纲领卷中
　　钦定四库全书
　　春秋集义纲领卷下
　　宋　李明复　撰
　　縂论
　　论日月时之例曰隂阳消息进退见于日月时正则气至不失晷度而隂阳节矣故春秋纪日以正月纪月以正时纪时以正年年时月日天道之纲纪也日有子丑甲乙月有晦朔有闰时有春夏秋冬子丑者配甲乙而相续者也朔者明之始晦者明之终闰者积日月余分而成月者也春夏者阳来隂往而始乎物者也秋冬者阳往隂来而终乎物者也日月时往来相更终始相循天下事物之变与之更出迭入而未始有穷也春秋因事书日以明日因事书月书朔书晦书闰以明月不以有事无事书时以明时因列国变故书事以明事所以轨天度而律人为也凡大事皆书日谨之也以月见意则书月以时见意则书时盟战败灭祭祀卒葬日食之类皆大事也故书日纳币逆女朝聘之类以时故书时内女归书月谨其行也他国以婚事至书月谨其来也凡公如书月谨其行也大夫如书时降于公也凡公会书月谨其行也外诸侯会内大夫会书时降于公也大雩搜狩城筑之类以时故书时雩书月则着见其尤失时也雩书日则着其用二辛也郎狩书月城楚丘书月则以岁首重之也凡遇凡次皆书时着其非事而出非一月也凡侵伐皆书时着其劳民病众非一月也内侵伐书月者谨其出也不月者着其久也凡救书月则以解难欲急也凡迁书月谨其出也凡取书月谨其入也殱亡之类不书日者以其取亡非一日也凡执诸侯书月执内大夫书月谨之也执外大夫书时降于君也凡诸侯出奔书月内大夫书月谨之也外大夫奔书时降于君也天王出不书日公孙不书日者自出至郑自孙至齐非一日也天王入不书日者着王室之乱也公至不书日者着其不谨也古者举动必顺隂阳大阅治兵书日则又以见择日而有为也郊书日庙祭书日则又以见择日而有事也凡灾异歴时则书时不及时则书月止一日则书曰日食常在朔故日食书日书朔不书朔者食不当朔也星变或止一日或弥月或累月故星变或书日或书月或书时螽螟或止一月或累日故螽螟或书月或书时水旱书时以见为灾非一月也不雨书正月至七月以见为灾非一时也雨雹雨雪或以异常书或以非时书十月雨雪三月大雨震电此以非时书也秋大雨雹冬大雨雪此以异常书也麋蝝蜚蜮皆书时纪其为异而已无事书月也陨霜不杀草陨霜杀菽皆书月纪其当杀不杀不当杀而杀而已无事书日也火灾地震震庙陨石皆书日谨变之大也凡日当日不日者史失之也盟不书日之类是也不当日书日者溢文也内大夫奔书日之类是也亦或变文以示义雩书日姜氏入书日之类是也凡月当月不月者史失之也公如不书月之类是也不当月书月者者溢文也滕子来朝书月之类是也亦或变文以示义城楚丘书月之类是也谷梁以内盟日为信不日为渝以外盟日为恶不日为正稽之于理则不通求之于例则不合失春秋之意逺矣来盟不日者其盟不以来日故也涖盟不日者其盟不以往日故也凡盟自文公以前阙日者多自宣公以后阙日者少逺略而近详故也内与外盟阙日者少外诸侯外人盟阙日者多内详而外略故也触类而推之则春秋所书日月不同其防见矣论天王之例曰王者与天合徳故称天王春秋明一王之法皆王者循天理而正人伦者也首止之会殊王世子以屈诸侯温之朝书狩以尊天子君臣之分辨矣君臣之分辨故天理明于君臣之间申生称世子以罪晋侯不仁蒯瞆称世子以罪卫辄不义父子之恩笃矣父子之恩笃故天理明于父子之间宋共姬称諡以正其贤鲁哀姜称入以正其逆书纳币书逆女书归书致女以正其仪书会书享书来书遇以正其乱夫妇之道立矣夫妇之道立故天理明于夫妇之间絷称杀以罪遇之寡恩段称克以罪敎之失道兄弟之情亲矣兄弟之情亲故天理明于兄弟之间故曰春秋之法皆王者循天理而正人伦者也平王之时周道虽絶于天下而天命未絶于周故正月必书王元年必书王正月以王者统天下而一之也王者进退视天取舍视天与夺视天其明如日月照临其令如风雷鼓舞其泽如雨露浸润故王正月必书春以王者奉天时而若之也逆女于纪称王后以明所至皆王臣也受朝于温称王所以明所至皆王土也襄王在郑称居以明郑乃王之郑也子瑕奔晋子朝奔楚不言出以明晋乃王之晋楚乃王之楚也茅戎败绩不书战以明王无敌于天下也都必称京师以明王国受四海之朝也王人救卫称子突王人在会先诸侯以明王命之重也周衰王室不纲周王所以顺天理物者其道不复见矣桓公锡命不称天以明庄王宠赉逆臣之失天道也成风赗葬不称天以明襄王尊钦妾母之失天道也鲁国金赙书求而王庭无四方之贡矣襄王居郑周公奔晋书出而王国无四方之土矣二百四十二年朝王止二而诸侯朝礼不修由此见矣成公如京师遂会伐秦而诸侯朝礼不钦由此见矣非独此也以外交来朝有若祭伯之夺其朝者以外交来聘有若祭叔之夺其爵者世执国政有若尹氏武氏之称氏者未命而行父职有若武氏子仍叔之子称子者王臣与列国要信有若尹子单子之同盟者屈辱于戎有若凡伯见伐者逆后不钦有若祭公称遂刘夏称名者毁壊王师有若刘子侵楚者抗世嫡乱国统有若尹氏立朝者逆天拂理甚矣然则春秋明天王之法盖周道絶于天下也
　　论朝聘如之例曰诸侯以时入朝臣子之礼也诸侯世相朝两君相见之礼也聘问天子以亲邦国以礼士诸侯以省天子以结隣好此先王朝聘之礼也春秋之时典制大壊诸侯相朝以事大而臣子述职之朝废矣诸侯相聘以修好而臣子问安之聘废矣自隠至哀二百四十二年公朝于王所二公如京师一臣如京师五践土因王在会而致朝礼焉河阳则以臣召君而致朝礼焉成公则因过京师而修朝公子遂则因过京师而修聘至于列国述职问安之礼閴然无闻此则臣子朝聘不通于王室者也强者肆威弱者奔命聘不以时朝不以世小国惧难则修朝大国结党则修聘齐楚之属大于鲁则鲁往朝之而齐楚不至焉邾滕之属小于鲁则邾滕来朝而鲁不往焉陈卫之属匹于鲁则彼此有聘而无朝鲁小于齐楚而强于邾滕则大国无朝而有聘此则诸侯朝聘交通于列国者也春秋之法诸国朝聘于鲁者书曰朝聘所以明其迹而纪其乱也鲁朝聘于诸国者止书曰如所以黜其朝聘而正其乱也践土之会河阳之狩书曰朝于王所罪其失礼也独公书朝而诸侯不书不与诸侯之成朝也成公之朝于京师也止书曰如而不曰朝为其非朝礼之正也鲁大夫之聘于京师也止书曰如而不曰聘为其非聘礼之正也祭伯之来朝也独书来而不称朝不与王臣之出朝也祭伯之来聘也独书字而不称爵不与王臣之出聘也论盟例曰凡盟内为主称及公及邾仪父盟于蔑是也外为主称会公会齐侯盟于艾是也其在鲁地虽外为主亦称及宾主之义也公及齐大夫盟于蔇是也虽在鲁地列国已先结盟而我往会之亦称会他国已推一国为主则鲁不敢不先之也公会杞侯莒子盟于曲池是也外诸侯盟则以主盟者为首而从盟者次之齐侯郑伯盟于石门是也凡盟谋有先后事有善恶其事善则首盟者其功大其事恶则从盟者其过轻春秋分内外别先后所以辨主盟之国而次其善恶也来盟者彼就盟于我也谓之来者彼来成之也内不书主盟则以我国为主故也莅盟者我就盟于彼也谓之莅者我往临之也外不书主盟则以彼国为主故也闵公之被难也齐髙子以省难来盟有存亡继絶之功此来盟之善者也僖公之初立也公子友以继好如齐莅盟得事大保国之道此莅盟之善者也尹子柯陵之盟单子鸡泽之盟刘子平丘之盟皆诸侯上与王臣为盟书曰同盟罪诸侯之卑王室也王世子首止之盟宰周公葵丘之盟刘子臯鼬之盟诸侯不敢与世子王臣同盟书曰诸侯盟于首止诸侯盟于葵丘诸侯盟于臯鼬善诸侯之尊王室也凡大国之盟皆小国不得已而从之也若乃小国与之同欲亦书同盟幽之再盟书曰同盟以列国皆欲听命于齐郑人苦楚而欲从中国也新城之盟断道之盟书曰同盟以卫侯郑伯欲请平于晋鲁侯卫侯曹伯欲与晋伐齐也虚朾之盟重丘之盟书曰同盟以鱼石叛宋诸侯皆欲同力救宋崔杼乱齐诸侯皆欲同心讨齐也虫牢之盟马陵之盟书曰同盟以郑不即楚而从中国诸侯皆同心外楚也凡此八盟皆小国与大国同欲而书同盟者也凡同盟之国反覆违盟者亦书同盟罪其同盟于前而复违于后也清丘之盟诸侯欲讨贰恤病也既盟之后宋伐叛国而卫救之楚伐与国而晋不救书曰同盟责晋卫之失信也蒲之盟与诸侯同心为盟也既盟之后晋人执郑伯晋栾书伐郑书曰同盟责晋之失信也戚之盟亳北之盟皆郑伯外楚而从晋也戚盟口血未干而郑公子喜侵宋郑伯从楚战晋书曰同盟责郑之失信也戏盟口血未干而郑公孙辄从楚伐宋郑公孙舍之帅师侵宋亳盟口血未干而郑伯从楚子伐宋书曰同盟责郑伯失信之甚也凡此五盟皆以大国反其令小国违其约而书同盟者也责王贡以讨不庭服夷狄以安中国召陵之盟也尊王室以崇大义翼戴天子以示大顺首止之盟也上明先王禁令下修列国训戒使诸侯莫敢违法以归于正葵丘之盟也是三盟者齐桓惠安天下之功于是乎在矣能使仇敌释怨而从者柯之盟也能使列国顺命而聴者幽之盟也能使逺人背敌而来者贯之盟也是三盟者齐桓屈服天下之功于是乎在矣蔇之盟齐以难托鲁而鲁不能终其托者也落姑之盟鲁以难托齐而齐不能终其托者也湨梁之盟大夫为主大夫主盟而诸侯图治之功衰矣蜀之盟夷狄为主夷狄主盟而中国拨乱之功衰矣凡盟公及会则称公卿及会则称名微者及会则外称人而内不名若乃外称卿而内不名志内之失也及苏子盟于女栗是也外称人而内称公贬外而人之也贬外称人而公之失见矣
　　论入例曰凡诸侯卿大夫自外反内曰归自外至内曰入以归对入归内辞也入外辞也凡反国归为顺入为逆春秋书归书入所以别内外明逆顺也归顺而入逆春秋之大法也归者书入入者尝归春秋之变文也归者书入以入起义而正其入也入者书归以归起义而恶其归也纪季姜归京师王姬归齐伯姬归杞蔡季归蔡卫侯郑归卫蔡侯庐归蔡陈侯吴归陈凡此皆以归为顺者也郑伯突入栎莒去疾入莒宋鱼石入彭城晋栾盈入晋卫孙林父入戚纪季以酅入齐凡此皆以入为逆者也突以不正归郑赤以不正归曹晋赵鞅以叛逆归晋卫孙林父以叛逆归卫宋华元以争乱归宋凡此皆变入书归以起义者也姜氏以夫人入鲁许叔以公弟入许小白以公子入齐卫侯朔以卫君入卫卫献公以卫君入夷仪王猛以王子入王城敬王以天王入成周凡此皆变归书入以起义者也凡归书复归者明其已絶而复归也忽书复归则以郑立突主国忽位已絶于郑也曹伯襄书复归则以晋执曹伯畀宋共公已絶于曹也卫侯郑书复归则以卫立叔武主国成公已絶于卫也卫侯衎书复归则以卫立公孙剽主国献公已絶于卫也卫元咺书复归则以晋文归咺为臣子咺罪已在所絶故也凡入书复入者其明已絶而复入也宋鱼石书复入则以鱼石志于图宋其罪在所诛絶也晋栾盈书复入则以栾盈志欲图晋其罪在所诛絶也晋赵鞅不书复归则以其罪明于叛故也卫孙林父宋华元不书复归则以其罪明于所自故也宋华亥向宁华定仲佗石彄公子地不书复入则以其罪明于叛故也郑良霄宋乐大心不书复入则以其罪明于所自故也书所自者不书复入书复入者不书所自明于罪之大者见意而已矣卫侯郑书复归又书自楚者以着楚人之善也卫元咺书复归又书自晋者以着晋文之恶也凡自一以得外之援一以恃外之力得外之援者着其功也恃外之力者着其逼内也蔡季归自陈卫侯郑陈侯之弟黄归自楚自之善者也卫孙林父宋华元卫元咺归自晋自之恶者也凡入书自则其入皆以恶逆而已矣入外辞也公羊谓入为出入恶误矣王猛遇乱入于王城敬王犯难入于成周乃入之无恶者也岂可以为出入皆恶乎归内辞也公羊谓归为出入无恶误矣突以夺正归郑赵鞅以叛归晋孙林父恃晋归卫华元恃晋归宋乃归之恶者也岂可以为出入无恶乎复归者已絶而复归也公羊谓出有恶入无恶误矣卫元咺以臣抗君其复归也可以谓之入无恶乎复入者已絶而复入也公羊谓出无恶入有恶误矣鱼石栾盈皆以大罪出奔其复入也可以谓之出无恶乎
　　论救例曰祸患相救诸侯之义也书救善之也救欲尽力救书人责其救之不力也救欲速进救书次责其救之缓也伐郑诸侯遂救许善之也以其不反兵赴于许也救徐诸侯遂次于匡疾之也以其不进兵止于匡也楚以陵弱伐郑而诸侯救之善之也以其守虫牢之盟也宋以讨贰伐陈而卫人救之疾之也以其背清丘之盟也三国次于聂北而后救邢罪其赴难不急也叔孙豹以师救晋而次于雍榆罪其违命不行也鲁救成至遇则救之无勇者也晋伐楚救江则救之失谋者也宋伐齐丧而狄救齐伤中国狄之不若也鲁戍郑虎牢而楚救郑伤中国楚之不若也楚为陈害而吴救陈伤中国吴之不若也
　　论次例曰驻师于外曰次次有二义一则书次以示危国公次于滑次于成齐侯卫侯次于五氏次于垂葭次于蘧蒢此则罪其师出无名也师次于郎以俟陈蔡齐师宋师次于郎此则示鲁之危也乃若继事书次则次有善恶齐桓伐楚次于陉则次之善者也诸侯救徐次于聂北叔孙救晋次于雍榆则次之恶者也伐事以次为善救事以次为恶伐而次以其有需待之意也桓公师次于陉而屈完来盟以此救而次以其不免于难也救徐次于匡而楚人败徐救邢次于聂北而邢迁夷仪以此
　　论执例曰凡执诸侯大夫不以有罪无罪执者皆贬称人罪其専执也惟晋厉公执曹伯既得其罪又归京师故称侯晋执虞公执郑伯执卫侯执曹伯执莒子邾子邾执鄫子宋执小邾子执者皆称人而见执者皆不名以执者有擅执之诛而见执者无可絶之罪也厉公执曹伯称侯则以执得其罪也曹伯不名则以听命于王也宋执滕子婴齐晋执戎蛮子赤称人称名则以滕子戎蛮子其恶亦在所絶也若乃因会因入书执而称侯者特以执继上事而已非侯执也故执者虽称侯而见执者亦不名晋侯入曹执曹伯楚子会于盂执宋公是也甯喜背君之罪大矣然晋执甯喜乃以助林父而不以其罪也季孙意如専国之罪大矣然晋执意如乃以听谗愬而不以其罪也宋仲几罪在不受功晋执仲几虽以其罪而不以王命也故肆逆如甯喜擅命如意如违命如仲几王法在所诛殛而执者亦贬称人以其执之不以其道也宋执郑祭仲则在我有夺正之诛齐执陈辕涛涂则在我有不反已之过晋执季孙行父则在我有听侨如之失执人以逆而不以顺执人以忿而不以怒执人以谗而不以正在王法已不容矣而况执不以命者乎行人所以通国之信也国有不善过在国不在行人则两国之信由此不通矣书执行人罪诸侯之不智也
　　论遂例曰遂继事之辞也遂専事之辞也遂有善恶安利社稷抑强扶弱则遂之善者也慢命生事蠧民败国则遂之恶者也观其事原其意而遂之善恶见矣祭公専以王命逆后也既而因以私事朝鲁首书祭公之来而次书逆后为遂事罪王臣之不钦也公子结専以君命出盟也既而因以私事媵陈人而次书鄄盟为遂事罪诸侯大夫之不钦也公子遂聘于京师又以聘事适晋书遂如晋罪其轻王室而失聘之道也成公朝于京师又以伐事适秦书遂会晋侯伐秦罪其轻王室而失朝之道也季孙宿奉命救召而违指入郓书遂入郓罪其生事也公孙归父奉命出聘而不反命奔齐书遂奔齐罪其弃命也文公取须句遂成郚罪其劳民也齐侯侵我遂伐曹齐侯伐卫遂伐晋士鞅伐郑遂侵卫罪其迁师也灭偪阳书遂则罪诸侯因会而灭国也城虎牢书遂则罪大夫因会而城邑也公与大夫如齐书遂则罪其不能制也诸侯伐楚书遂则罪其行师之不正也诸侯次匡书遂则罪其救徐之不前也凡此皆遂之恶者也诸侯遂救许则善其急于解难也诸侯遂围许则善其急于讨叛也曹伯遂会围许则善其急于从王也遂事之善见于春秋者惟此而已矣













　　春秋集义纲领卷下
<经部,春秋类,春秋集义>
　　钦定四库全书
　　春秋集义卷一
　　宋　李明复　撰
　　隐公
　　程颐曰隐公名息姑惠公子惠公元妃孟子其弟声子生隐公隐谥也隐拂不成曰隐
　　元年春王正月
　　程頥曰周正月非春也假天时以立义尔平王之时王道絶矣春秋假周以正王法隐不书即位明大法于始也诸侯之立必由王命隐公自立故不书即位不与其为君也法既立矣诸公书不书义各不同既不受命于天子以先君之命而继世者则正其始文成襄昭哀是也继世者既非王命又非先君之命不书即位不正其始也庄闵僖是也桓宣定之书即位桓弑君而立宣受弑贼之立定为逐君者所立皆无王无君何命之受故书其自即位也定之比宣则又有间矣
　　又曰元年标始年耳犹人家长子呼为大郎先儒穿凿不可用问春秋书王如何曰圣人以王道作经故书王或问杜预以谓周王如何曰圣人假周王以见意又问汉儒以谓王加正月上是正朔出于天子如何曰此乃自然之理不书春王正月将如何书此汉儒惑也
　　又曰诸侯当上奉天时下承王政故春秋曰春王正月明此义则知王与天同大而人道立矣
　　程氏学曰元年者始年也春者天时也月者王之所建也书春王正月者若曰上奉天时下正王朔云尔董仲舒所谓道之大原出于天求端于天是也尧之大政所先者钦若昊天兹可见已王者所行必本于天以正天下而下之奉王政乃所以事天也春秋天子之事故先书曰春王正月然后是非褒贬二百四十二年之事皆天理也
　　张载曰易非止数春秋大义不止在元
　　杨时曰春秋始于隐公其説纷纷无定论孟子有言王者之迹熄而诗亡诗亡然后春秋作据平王之崩在隐公之三年也则隐公即位实在平王之时自幽王为犬戎所灭而平王立于是东迁当是时黍离降而为国风则王者之诗亡矣此春秋所以作也
　　谢湜曰元年君之始年也人君以德覆养天下始于是年与元气发育万物不异即位之一年谓之元年正月年之始月也人君以政率天下正天下始于是月故元年之一月谓之正月有德然后有政有年然后有月故圣人以元起年以正起月春天时也正月王之所建也周人以建子为正春秋首书天时而继以周之王政者以明王者所建夲诸天而达诸人也王者与天同德其所为所行与天同道为父子为君臣为夫妇为兄弟为朋友皆因天理而为之伦者也为冠昏为丧祭为射乡为食飨皆因天理而为之文者也为治政为教命为法则皆因天理而为之训者也天之所与则为爵禄为庆赏以致其荣天之所恶则为刑威为削罚以致其辱故王之所为天之所为也王之所行天之所行也欲保国不可以不奉天欲奉天不可以不尊王诸侯事王如天而保国安民之道得于此矣体天而行圣王之事也畏天而行贤王之事也圣与贤其为王一也惟王为能顺天惟顺天为能配天惟配天为能盖之如天春秋以正继王以王继春称王则谓之天王以此而已
　　胡安国曰元者何仁是也仁者何心是也建立万法酬酢万事帅驭万夫统理万国皆此心之用也尧舜禹以天下相授尧所以命舜舜亦以命禹首曰人心惟危道心惟防周公称乃考文王惟克厥宅心乃克立兹常事故一心定而万方服矣春之为夏正何也夫斗指寅然后谓之春建已然后谓之夏故易曰兊正秋也以兊为正秋则坎为正冬明矣今以冬为春则四时易其位春秋正名之书岂其若是哉故程氏谓周正月非春也假天时以立义耳商人以建丑革夏正而不能行之于周周人以建子革商正而不能行之于秦秦人以建亥为正固不可行矣自汉氏改用夏时经歴千载以至于今卒不能易谓为百王不易之大法指此一事可知矣仲尼岂有欺后世哉王正月之定于一何也天无二日土无二王家无二主尊无二上道无二致政无二门故议常经者黜百家尊孔氏诸不在六艺之科者勿使并进此道术之归于一也言致理者欲令政事皆出中书而变礼乐革制度则流放窜殛之刑随其后此国政之归于一也若乃辟私门废公道各以便宜行事是人自为谬于春秋大一统之义矣【余见纲领上中二卷】
　　又曰即位之一年必称元年者明人君之用也大哉乾元万物资始天之用也至哉坤元万物资生地之用也成位乎其中则与天地参故体元者人主之职而调元者宰相之事元即仁也仁人心也春秋深明其用当自贵者始故治国先正其心以正朝廷与百官而逺近莫不一于正矣春秋立文兼述作按舜典纪元日商训称元祀此经书元年所谓祖二帝明三王述而不作者也正次王王次春乃立法创制裁自圣心无所述于人者非史册之旧文矣
　　按左氏曰王周正月周人以建子为嵗首则冬十有一月是也前乎周者以丑为正其书始即位曰惟元祀十有二月则知月不易也后乎周者以亥为正其书始建国曰元年冬十月则知时不易也建子非春亦明矣乃以夏时冠周月何哉圣人语顔回以为邦则曰行夏之时作春秋以经世则曰春王正月此见诸行事之騐也或曰非天子不议礼仲尼有圣德无其位而改正朔可乎曰有是言也不曰春秋天子之事乎以夏时冠月垂法后世以周正纪事示无其位不敢自专也其防防矣加王于正者公羊言大一统是也国君逾年改元必行告庙之礼国史主记时政必书即位之事而隐公阙焉是仲尼削之也古者诸侯继世袭封则内必有所承爵位土田受之天子则上必有所禀内不承国于先君上不禀命于天子诸大夫扳已以立而遂立焉是与争乱造端而纂弑所由起也春秋首绌隐公以明大法父子君臣之伦正矣
　　又曰春秋鲁史而书王正月先儒以为大一统者天无二日土无二王家无二主尊无二上政无二门此天地之常经古今之通义也故事归于一则上得所操法不殊方则下知所守而海内定万物服矣夫欲体元调元而不先知元则不能得其方不得其方则无所用其方故释之曰元即仁也仁人心也此虽三名其实一物语元则隐语心显矣如乾卦既曰乾元又曰大和又曰善之长又曰仁曰德此亦一物屡发明耳通天下一气而主张是者君与相也故又释之曰春秋深明其用当自贵者始按春秋书法君与臣同与者则以国称故不分君臣而包举之曰治国先正其心逺近莫不壹于正人君先正其心则知行仁政然后能体元矣人臣知格君心之非则一正君而国定此调元之效也其曰贵者始谓逺近之壹于正必自此始正其夲之义也
　　秦人以建亥为正伊川程氏指为事之谬者失商周三统之防明甚引其説非取之也姑借古史记事之例以证四时之不可易耳以亥为正而书冬十月见时之不易也以丑为正而书十有二月见月之不可易也周人夲以建子为正而书春王正月是四时易其位矣夫春夏秋冬之有定辰犹东西南北之有定所斗指寅然后可以谓之春建已然后可以谓之夏建申然后可以谓之秋建亥然后可以谓之冬犹震之在东离之在南兊之在西坎之在北非播糠眯目则其位不易矣故系词曰兊正秋也以兊为正秋则冬为正春午为正夏水为正冬必矣今春秋以周正纪鲁事也而以建子为春正月则夏四月乃春分之震秋七月乃夏至之离冬十月乃正秋之兊而四时五行八卦十二辰之位皆易矣春秋正名之书岂其若是哉思其説而不得攷于顔回为邦之问而曰行夏之时察于孟子之言而曰春秋天子之事求于仲尼之説而曰知我罪我者其惟春秋乎观于先儒之记而曰商变夏周变商春秋变周深究伊川程氏之
　　传而曰假天时以立义者盖立此行夏时之义耳任文王之文以天自处而以夏时冠月居周之世为鲁之臣而以周正纪事其防防矣其义精矣故窃以为春秋有改正朔之意无疑也
　　胡宏曰十一月一阳复于地下此周正之所以建子也十二月二阳长于地中此商正之所以建丑也天道至防非圣人莫能知建正以昭示天下使天下之为人上者由之而知则能养天下之善于至防而不至于夭阏止天下之恶于至防而不至于积深探其几推而行之圣人之妙用也知道者于此见天心焉是仁之端也圣人教天下后世之意可谓深切着明矣岂因易代止以新时人耳目而已哉
　　又曰首年之义恐不可泥于一説诸侯奉天子正朔便是一统之义有事于天子之国必用天子之年其国史纪政必自用其年不可乱也当时诸侯纪元乃是实事与后世改元者不同也圣人于元上见义若
　　诸侯无元则亦不成为君矣如元亨利贞乾坤四德在他卦亦有之不可谓乾坤方得有元它卦不得有也易载其理春秋见其用恐义或当亦如此也又曰良心者充于一身通于天地宰制万事统摄亿兆之夲也故孔子作春秋必书元立夲以致大用孟子告诸侯必夲仁术以行王政元即仁也仁人心也朱熹曰春秋传言元即仁也仁人心也固有此理然不知仁如何却谓之元
　　或问古者改正朔如以建子月为首则谓之正月抑只谓之十一月曰此亦不可考如诗之月数即今之月孟子七八月之间旱乃今之五六月十一月徒杠成十二月舆梁成乃今之九月十月国语夏令曰九月成杠十月成梁即孟子之十一月十二月若以为改月则与孟子春秋相合而与诗书不相合以为不改月则与诗书相合而与春秋孟子不相合如秦元年以十月为首末又有正月又似不改月据今周礼有正月有正嵗则周疑是元改作春正月孟子所谓七八月乃今之五六月所谓十一月十二月乃今之十月九月是周人固已改月矣但天时则不可改故书云秋大熟未获此即止是今时之秋盖非申酉之月则未有以见夫嵗之大熟而未获也以此考之今春秋月数乃鲁史之旧文而四时之序则孔子之防意程氏所谓假天时以立义者正谓此也若谓周人初不改月则未有明据故胡氏只以商秦
　　二事为证以彼之博洽精勤所取犹止于此则无他可考必矣今乃欲以十月陨霜之异证之恐未足以为不改月之騐也盖霜在今之十月则不足怪在周之十月则为异矣又何必史书八月然后为异哉况鲁史不传无以必知其然不若只以孟子尚书为据之明且审也若尚有疑则不若且阙之之为愈不必强为之説矣【诗中月数又似不曽改如四月维夏六月徂暑之类故熹向者疑其并行也】又问子丑寅之建正如何曰此是三阳之月若秦用亥为正直是无谓大抵三代更易须着如此改易一畨
　　又曰三王之正不同周用天正矣而七月之诗月皆以人正为纪何也夏以建寅之月为嵗首是谓人正商以建丑之月为嵗首是谓地正周以建子之月为嵗首是谓天正所谓改正朔者以是月为嵗首尔月固不易也
　　又曰周歴夏商其未有天下之时固用夏商之正朔然其国又自有私纪其时月者故三正皆曽用之也张栻曰世有古今太极一而已太极立则通万古于于一息防中国为一人虽自尧而上六阏逢无纪然上圣惟防之心盖未尝不周流该徧亘乎无穷而贯于一也是以春秋书元以着其妙周成位乎其中者也大君明斯义则首出庶物天地交泰极裁成辅相之妙矣为人臣而明斯义则有以成身而佐其主矣或问胡安国传谓元即仁何故与程頥不同栻曰程説如何曰程氏谓元年标始年耳犹长子呼大郎曰元之义不一谓元即仁可也但春秋书元却非此意当从程氏説后闻有人问五峯胡宏元与仁之别曰元天也仁人也
　　元日诗云古史书元意义存春秋掲示更分明人心天理初无欠正夲端原万善生【余见纲领下】
　　【不书即位】
　　程頥曰鲁十二公不书即位者四隐庄闵僖是也书即位者八桓文宣成襄昭定哀是也春秋之义莫重乎端夲正始故即位者尤圣人之所谨也古者诸侯虽继世然必禀命于天子而后立莫敢专也平王以降天子之命不行于诸侯诸侯之嗣皆专立而无所请命如后文成襄昭哀皆受国于先君而不请命于天子也隐公独不书即位者入春秋之始圣人即以王法夺之而大义举矣若文成襄昭哀亦不书乎则与夫内复不受于先君者无以为别故五公书之言犹继正而有所受之矣庄闵僖皆内无所受上无所承尔于桓宣定三公则着其自立也桓公则弑隐而立宣公则公子遂杀恶及视而立定公则由季氏立之苟不书其即位无以明其自立之罪也
　　杨时曰春秋不书即位者四隐庄闵僖是也诸儒之论纷然莫知所从左氏谓隐公为摄以经考之则隐非摄明矣然三传皆谓有逊桓之志其果何也尹焞曰隐不书即位程氏谓只是不请于王自立也胡安国曰春秋大居正凡得正而居者天下莫不心悦诚服无所待于号令而归焉者也自古人君多自旁支入继大统则不得其正故鲁僖公不书即位以少先长则不得其正故鲁闵公不书即位未尝受誓为世子则不得其正故鲁庄公不书即位不承国于君亲则不得其正故鲁隐公不书即位夫即位人君之重事以不得其正而春秋削之端夲正始之义防矣【余见纲领中】
　　胡宏曰隐公不请王命固不是请王命而有得国之意亦不可若革先君之不义请王命而立宗人之贤者疑亦可也道固多端不可执一也
　　又曰鲁惠欲以私爱立桓公隐公承父之志不居其位可矣今既居其位又以让桓则隐公与有罪矣朱熹曰春秋首不书即位即君臣之事也书仲子嫡庶之分即夫妇之事也书及邾盟即朋友之事也书郑伯克叚即兄弟之事也一开首人伦便尽在吕祖谦曰隐桓皆非惠公嫡子唯孟子之子方为嫡今孟子既无嫡子则声子仲子之子皆庶子若论其当立则隐为庶长桓为次隐公当立明矣隐公乃退逊而摄位虽惠公当时欲立桓公而论其大义则不当逊然隐公资质和柔亦自可取杜预谓之逊国之贤君恐或不然
　　三月公及邾仪父盟于蔑
　　程頥曰盟誓以结信出于人情先王所不禁也盟而不信则罪也诸侯交相盟誓乱世之事也凡盟内为主称及外为主称防在鲁地虽外为主亦称及彼来而及之也两国已上则称防彼盟而往防之也邾附庸国邾子克字仪父附庸之君称字同王臣也夷狄则称名降中国也
　　谢湜曰诸侯教命皆受之王而逹之民也礼乐不敢擅出禁令不敢擅行制度不敢擅革臣子之道也春秋之乱列国讲好修令不复请命天子而擅相为盟上命由此不行而王纲由此壊矣凡书盟以罪诸侯之专也修德礼明信义正法令大国待小国之道也德礼修而小国懐信义明而小国服法令适宜而小国畏又奚待盟约相要而后恊哉春秋之乱诸侯讲好修令不正其夲而刼之以盟诚意由此不明而邦国由此不亲矣凡书盟以示诸侯睦邻之失道也齐桓之盟曰无曲防无遏籴无易世子无以妾为妻如此之类先王以令令之而已有不率则加之以刑又安用盟周衰诸侯各专其地命令不足以相信威力不足以相制故其事则歃血要信质之明神而为盟故兴师则为盟结好则为盟解仇固党则为盟上下以盟相要而盟于是兴矣此盟所以纷然见于周之末世也邾中国之附庸也附庸之君未班爵故称字仪父其字也公欲求好于邾故为蔑之盟书蔑谨其地也内为主称及外为主称防及者我为主而及彼也其地不以内外我为主则称及公及邾仪父盟于蔑公及莒人盟于浮来是也蔑鲁地浮来纪地故也防者彼为主而我往防也公防齐侯盟于艾公防宋公燕人盟于谷丘是也艾齐地谷丘宋地故也其在鲁地虽外为主亦称及宾主之辞也公及齐大夫盟于蔇是也蔇鲁地故也虽在鲁地二国已上结盟而我往防之亦称防二国宾主已定故也公防杞侯莒子盟曲池公防卫子莒庆盟于洮是也曲池洮鲁地故也
　　胡安国曰鲁侯爵而其君称公此臣子之词春秋从周之文而不革者也我所欲曰及邾者鲁之附庸仪父其君之字也何以称字中国之附庸也王朝大夫例称字列国之命大夫例称字诸侯之兄弟例称字中国之附庸例称字其常也圣人按是非定褒贬则有例当称字或黜而书名与当称人或进而书字其变也常者道之正变者道之权春秋大义公天下以讲信修睦为事而刑牲歃血要质鬼神则非所贵也盟有弗获已者而汲汲欲焉恶隐公之私尔或言褒其首与公盟而书字失之矣
　　吕祖谦曰邾是鲁之附庸须看先王自封建诸侯之外又有闲地散在诸侯之国或诸侯之有罪者则削其地以为闲地若诸侯之有功者则以闲地而増封之天子平时各自命王官以掌之如周礼县师之职是也县师之职曰掌邦国都鄙之地此则兼掌天下之闲地以緫其目若诸侯之国则又各有其人以掌之春秋之初诸侯尚有未命于王者则知诸侯之国尚有闲地存焉此处皆是古人相维持之意古之闲地多未必尽皆诸侯所有故各设官掌之至秦汉郡县诸侯亦是相维持之意
　　夏五月郑伯克叚于鄢
　　程頥曰郑武公娶于申曰武姜生庄公及叚爱叚欲立之亟请于武公弗许及庄公即位请京使居之谓之京城太叔叚失道而公弗制祭仲谏而公弗听故诗人讥其小不忍以致大乱也叚完聚缮甲兵具卒乗将袭郑夫人将启之公闻其期命子封伐京京叛叚叚入于鄢公伐诸鄢大叔出奔共书曰郑伯克叚于鄢郑伯失为君之道无兄弟之义故称伯而不言弟克胜也言胜见叚之强使之强所以致其恶也不书奔义不系于奔也
　　程氏学曰诗将仲子刺庄公也不胜其母以害其弟弟失道而公弗制祭仲谏而公弗听小不忍以致大乱焉叔于田刺庄公也叔处于京缮甲治兵以出于田国人説而归之大叔于田刺庄公也叔多才而好勇不义而得众也郑伯之于叚可谓亲爱之乎授之大都而不为之制失道得众而不为之闲廼曰多行不义必自毙又曰无庸将自及又曰不义不昵厚将崩是稔其恶而志在于杀也故曰郑伯克叚于鄢克者仅胜之辞也所以见叚之强大不书弟者所以志郑伯志害其弟无亲亲之道也
　　杨时曰叚失道由庄公之弗制故诗人以刺庄公而不及叚罪庄公故也其始畏父母诸兄之言所谓小不忍也而卒害之其为言曰多行不义必自毙又曰不义不昵厚将崩其弗制也姑稔其恶而杀之也始曰叔于田卒曰大叔则以见其寖强大也故春秋书曰郑伯克叚于鄢则克叚者郑伯而已非国人共弃之也
　　又曰夫叚以不义得众公弗能制终欲制之畏人之多言则克叚者郑伯而已非国人所欲也故不称国讨而书曰郑伯盖交讥之夫仁人之亲爱其弟非徒富贵之而已亦必为之节也富贵而不为之节使之骄慢陵僣以速祸败则其亲爱之也适足以害之尔故诗称郑伯不胜其母以害其弟而春秋书曰郑伯克叚正谓是欤夫克者胜敌之辞孔子曰我战则克是也以胜敌之辞加之则叚之强可知矣叚之强由辨之不早也
　　谢湜曰亲之以恩爱之以义亲亲之道也郑庄公之于叔叚也授之以大都畀之以兵革习之以驰骋田猎飬其恶遂其凶使之为骄为逆而已于祭仲之谏也欲其不义以取毙于子封之谏也欲其不义不昵以取崩其处心积虑志于杀之而已兄弟弃亲毁爱未有过于此也故庄公之伐叔叚也春秋书曰克叚罪其失亲亲之道也克兵胜之辞也称克以示叚之强以示庄公之稔其恶也叚郑伯之弟也叚不称弟以示庄公待叚不以弟而絶之也叚以亲则弟以位则臣其初非无友顺之心也非不可闲之以义防之以法也其失道至于擅都邑兴师众与国为敌而后克者以庄公不制于初也急难相救祸患相恤兄弟之情也庄公置叔叚于危亾之地而不恤其亡是以冦雠待之也亲亲之恩絶矣叚之祸在兄为可责在弟为可矜故春秋书以克叚罪其絶弟而亡之也是故闺门以恩为主辅以义然后不害恩朝廷以义为主辅以恩然后不害义
　　胡安国曰用兵大事也必君臣合谋而后动则当称国命公子吕为主帅则当称将出车二百乗则当称师三者咸无称焉而专目郑伯是罪之在伯也犹以为未足又书曰克叚于鄢克者力胜之词不称弟路人也于鄢操之为已蹙矣夫君亲无将叚将以弟簒兄以臣伐君必诛之罪也而庄公特不胜其母焉尔曷为纵释叔叚移于庄公举法若是失轻重哉曰姜氏当武公存之时常欲立叚矣及公既殁姜以国君嫡母主乎内叚以宠弟多才居乎外国人又悦而归之恐其将轧已为后患也故授之大邑而不为之所纵使失道以至于乱然后以叛逆讨之则国人不敢从姜氏不敢主而大叔属籍当絶不可复居父母之邦此郑伯之志也王政以善飬人推其所为使百姓兴于仁而不偷也况以恶飬天伦使防于罪因以剪之乎春秋推见至隐首诛其意以正人心示天下为公不可以私乱也垂训之义大矣
　　吕祖谦曰郑伯克叚此见当时制度渐壊兄弟相戕此皆大变君臣父子是内治制度纪纲是外治内外相维持皆不可欠阙桀纣虽乱止乱一身后来有人天下亦自治至春秋时天下大乱至秦不举然此亦是无人出来整顿
　　又曰庄姜恶庄公爱共叔叚爱恶两字乃是事因然庄姜为请制之时已有意据占其地及庄公与京使居之则庄公之意亦可见矣虎牢犹今剑阁天下地势固多此险要处不可不考祭仲曰都城过百雉国之害也祭仲之谏虽明言其害犹未敢伤兄弟之情大抵兄弟之间外人苟未知其如何则便未敢有离间之语祭仲虽又説蔓难图其意只仍旧説难制犹未敢明言盖未见得庄公之意至公説子姑待之观此辞意可见公子吕便説国不堪贰欲与太叔臣请事之自此词语忿激殊无兄弟之情当时之人皆不过以利害言庄公初若无此语子吕亦未敢及此然庄公初间亦未有杀弟之心只縁事势防防未了遂至于此其曰姜氏欲之者此狠愎者之常语学者能看此叚尽得人情物理如祭仲论都城之制最不可不明如汉论诸侯王过制七国便反正縁当初不知此耳以此知先王之制不可不明
　　又曰左氏序郑庄公事极有笔力写其怨端之所以萌良心之所以回皆可见始言亟请于武公亟之一字母子相仇病源在此后面言姜氏欲之焉避害此全无母子之心盖庄公材畧尽高叔叚已在他掌握中故祭仲之徒愈急而庄公之心愈缓待叚先发而后应之前面命西鄙北鄙贰于已与収贰为已邑庄公都不管且只是放他去到后罪恶贯乃遽絶之畧不假借命子封帅师以伐京叚奔鄢公又亲帅师以伐鄢公于其未发待之甚缓于其已发追之甚急公之于叚始如处女敌人开户后如脱兎敌不及拒者也然庄公此等计术施于敌国则犹为巧施于骨肉则为忍大凡人于骨肉兄弟分上最不可分彼曲我直才分一个彼曲我直便失亲亲之意观庄公始者欲害叚而有姜氏欲之焉避害之语则是欲曲在姜氏直在庄公及其欲伐叚而待其恶大亦欲曲在叚直在庄公此所以伐之无辞庄公之心只分曲直两字殊不知兄弟间岂较曲直言彼曲我直彼我对敌便有日相戕贼之害此左氏铺叙好处以十分笔力写十分人情又曰寘母大恶天理已絶及其终也因頴考叔开导他一有悔心天理油然而生遂为母子如初且幸自恶而入于善观庄公封许之言委曲涵养有唐虞三代气象因入许而曰寡人有弟弗能和恊使糊其口于四方此谓庄公悔之之言不可此谓庄公不情之言亦不可盖庄公是一个有才智占胜底人观他初待叔叚止欲叚曲我直彼惟有歉恐为人所议所以先自説破了依旧是前时养恶之气习犹未之改至庄十六年厉公之言曰不可使共叔无后于郑则是共叔尝有后于郑矣此言非是虚言正是兄弟不可泯絶处后来果然封他子孙世世食禄而不絶夫共叔之于郑初无功德及民而有叛逆之恶何为必欲不絶其后也于此须见得非是庄公之悔心正是庄公当初机谋培养防叔叚也深至此常常自歉故施恩意于后也亦深使当时只恁地逐叚不用许多机闗防穽到此必不然也且如楚懐王之在国荒滛不度夲无德以及人一旦秦人杀之而举国无有不念之者至于五六年之后犹以是而亡秦只縁秦人毒之太深故国人思之愈切庄公惟其当初下手得毒故后来施得恩意极深盖兄弟天属也此正相反之道也


　　春秋集义卷一
　　钦定四库全书
　　春秋集义卷二
　　宋　李明复　撰
　　隐公
　　秋七月天王使宰咺来归惠公仲子之赗
　　程頥曰王者奉若天道故称天王其命曰天命其讨曰天讨尽此道者王道也后世以智力把持天下者霸道也春秋因王命以正王法称天王以奉天命夫妇人伦之夲最当先正春秋之时嫡妾僭乱圣人尤谨其名分男女之配终身不变者也故无再配之礼大夫而下内无主则家道不立故不得已而有再娶之礼天子诸侯内职具备后夫人亡可以摄治无再娶之礼春秋之始尚有疑焉故仲子羽数特异僖公而后无复辨矣春秋用其窃号而书之以志僭乱仲子系惠公而言故正其名不曰夫人曰惠公仲子谓惠公之仲子妾称也以夫人礼赗人之妾乱伦之甚也然春秋之始天王之义未见故不可去天而名咺以见其不王王臣虽防不名况于宰乎
　　程氏学曰王之所以称天王者以其所履者天位所行者天道而下之所以事上亦所以事天也书曰天叙有典勑我五典五惇哉天秩有礼自我五礼有庸哉天命有德五服五章哉天讨有罪五刑五用哉然则王之所行无非天也一失其道则冠履颠倒名器溷淆人伦乱而天理灭矣春秋之时据有其事圣人所书其可不严以为万世法乎夫仲子者惠公之妾也以天王之尊而下赗诸侯之妾壊法乱纪莫斯为甚王者公卿有爵者例书爵无爵者例书字咺者王之宰也书而名之所以着其贬也文五年成风之丧亦妾母也王使荣叔归含且赗王使召伯来防葬俱不称天者以明无天道也前之所以书天者盖不如是无以见王者当奉若天道后之所以去天者不如是无以见弗克若天也一则名其宰而见贬一则去其天以示讥桓四年天王使宰渠伯紏来聘庄元年王使荣叔来赐桓公命义亦同此桓公弑君之大逆既不能行天讨以正王法反生而来聘殁而钖命故名其宰以正其始去其天以正其终春秋谨严大法可见
　　杨时曰以传攷之则仲子者惠公之妾桓公之母也説者皆以为惠公之母其曰惠公仲子者以别惠公之母尔
　　谢湜曰先王制礼其位有上下其数有多寡其文有升降所以别名分而正人伦也名分正则卑不得以僭尊小不得以间大庶不得以乱嫡故名分者人伦之夲也侯国夫人与君同体以事宗庙社稷者也故祭祀之礼君立于阼夫人立于东房君牵牲夫人奠盎君献户夫人荐豆以明君与夫人犹日之与月也故诸侯及夫人归葬则天王遣臣致赗所以哀恤而助之也所以尊其体而送之也仲子者惠公之妾也妾也者承事君夫人而不可与君同体者也平王以赗礼加惠公之妾而哀恤焉是以夫人待妾而尊之也是以小君之礼送妾而安之也天王者别名分以理人伦者也天王倒易名分于上则下国化之而嫡妾之分乱矣故春秋书仲子之赗以示平王尊贱妾而匹夫人也其归赗也贬宰咺而名之以示平王之失礼也王室公卿有爵者书爵无爵者书字尊王命也宰辅相之官也辅相王室者贬而称名则天王之失见矣名王臣以示赗之非宜则春秋退妾而崇嫡严闺阃而窒乱源其意显矣夫緑衣之伤白华之怨其源皆起于贵贱之不明上下之不正此春秋所以谨名分而绳之也
　　胡安国曰上古应时称号故其名三变春秋以天自处创制立名系王于天为万世法其义备矣冢宰称宰咺者名也王朝公卿书官大夫书字上士中士书名下士书人咺位六卿之长而名之何也仲子惠公之妾尔以天王之尊下赗诸侯之妾是加冠于履人道之大经拂矣天王纪法之宗也六卿纪法之守也议纪法而修诸朝廷之上则与闻其谋颁纪法而行诸邦国之间则专掌其事而承命以赗诸侯之妾是壊法乱纪自王朝始也春秋重嫡妾之分故特贬而书名以见宰之非宰矣或曰僖公之母成风亦庄公妾也其卒也王使荣叔归含且赗其葬也王使召伯来防葬下赗诸侯之妾而名其宰荣召何以书字而不名也于前赗仲子则名冢宰于后葬成风王不称天其法严矣【余见纲领中】
　　朱熹曰归赗于鲁天王正以此厚鲁古人却不讳死
　　九月及宋人盟于宿
　　程頥曰惠公之季年败宋师于黄公立而求成焉盟于宿鲁志也称及称人皆非卿也
　　谢湜曰春秋之法公及防则书爵卿及防则书名防者及防则书人降杀之次也内微者不书内不可称鲁人故也微者称人春秋之常也诸侯夺爵称人卿去名称人春秋之变文也凡盟以国地而不书其君者其君亦与盟及宋人盟于宿防陈人蔡人楚人郑人盟于齐是也元年及宋人盟十年伐宋败宋师盟不足以固结邻国可知也故人君务修政刑以服四邻
　　胡安国曰内称及外称人皆微者其地以国宿亦与焉微者盟防不志于春秋此其志者有宿国之君也凡书盟者恶之或曰周官有司盟掌盟载之法诅祝作其词玉府共其器戎右役其事太史藏其约苏公亦曰出此三物以诅尔斯夫盟以结信出于人情先王犹不禁也而谓凡书盟者恶之可乎曰盟以结信非先王所欲而不禁逮德下衰欲禁之而不克者也春秋之时防而歃血其载果掌于司盟犹不以为善也又况私相要誓慢鬼神犯刑政以成倾危之习今鲁既及仪父宋人盟矣寻自叛之信安在乎故知凡书盟者恶之也
　　冬十有二月祭伯来
　　程頥曰祭伯畿内诸侯为王卿士来朝不与其朝也当时诸侯不修朝觐之礼失臣之义王所当治也祭伯为王臣不辅王正典刑而反与之交又来朝之故不与其朝以明其罪先儒有王臣无外交之説甚非也若天下有道诸侯顺轨岂有内外之限其相交好乃常礼也然委官守而逺相朝无是道也周礼所谓世相朝谓邻国尔
　　程氏学曰列国相与盟誓其谋必有先后其事必有善恶其罪有轻重凡事有善者则阙天子之大夫而国于畿内者其来于鲁不以王命故书之以示讥也不曰朝非朝也不曰奔非奔也不曰使非命也谷梁曰寰内诸侯非有天子之命不得出防诸侯不正其外交也聘弓镞矢不出境场束脩之问不行境中有至尊者不贰之也此为知所讥也夫为人臣者无以有已礼所以不正其外交也礼载县子之言曰古之大夫束修之问不出境今之大夫交政于中国然则祭伯来于后又书祭伯来聘庄二十三年内之公子友如陈葬原仲外之莒庆来逆叔姫其为臣可知矣谢湜曰安上尊君莫大于敬敬不行于邦国则擅命自专作慝自肆小大干法乱纪而勤王之礼废矣故诸侯有述职之朝时问之聘所以兴邦国之敬也消争弭乱莫大于和和不行于邦国则肆暴相侵报怨相伐灾不相救祸不相恤而修睦之礼废矣故诸侯有继世之朝中年之聘所以兴邦国之和也诸侯朝聘如是而已及周之衰也朝聘之礼大壊诸侯述职不修时问不至大国恣横小国畏恐于是有非事之朝非时之聘交通于邦国之间非独诸侯为然也王臣受封于内者僭礼犯分营私立党亦比外诸侯以朝聘与列国相通方是时私交行于上下而臣子之职废矣故祭伯之朝鲁也春秋止书曰来而不曰来朝夺其朝而贬之也春秋首夺祭伯之朝而王臣擅命私交之罪着矣故谷梁曰聘弓镞矢不出境塲束修之问不行竟中有至尊者不贰之也
　　胡安国曰按左氏曰非王命也祭伯畿内诸侯为王卿士来朝于鲁而直书曰来不与其朝也人臣义无私交大夫非君命不越境所以然者杜朋党之原为后世事君而有贰心者之明戒也惟此义不行然后有借外权如缪留之语韩宣惠者有交私议论如庄助之结淮南者倚强藩为援以胁制朝廷如唐卢擕之于高骈崔之于宣武昭纬之于邠歧者矣经于内臣朝聘告赴皆贬而不与正其夲也岂有诬上行私自植其党之患哉又曰人臣义无私交君子正而不党按春秋书祭伯来不言朝祭叔来聘不称使讥外交戒朋党也【余见纲领中】
　　公子益师卒
　　程頥曰诸侯之卿必受命于天子当时不复请命故诸侯之卿皆不书官不与其为卿也称公子以公子故使为卿也惟宋王者后得命官故独宋卿书官卿者佐君以治国其卒国之大事故书于此见君臣之义矣或日或不日因旧史也
　　程氏学曰君之卿佐是谓股肱股肱或亏何痛如之故春秋卿卒必録法所当尔也春秋不以日月为例而左氏谓公不与小敛故不书日杜氏曰所以示薄厚也斯为可取盖君于卿佐防于恩礼则史册所载日月益详仲尼从而书之意自见矣周室东迁之后礼法既壊而春秋之始犹为近古故无骇挟惟秪书名无骇之卒传有羽父请谥与族之文是无姓而赐族者又柔溺之卒皆不见于经盖上世置卿选贤与德不必以公子公孙之贵既不世官则有老而不为卿者矣此其所以不书乎自是以还斯道并弃官人以世无贤德之选故无致其事于朝者矣其尤者则有生而赐族者矣季友仲遂叔肹是也季友贵亲而有寜鲁之功叔盻宠弟则有私亲之爱襄仲弑逆在宣公有援立之力皆生而赐之氏俾世其卿先王之礼泯然无见矣故圣人于其卒各书其族以志夫变法乱纪之端而贻权臣执命之祸可不戒哉谢湜曰卿佐君之股肱其卒人君所当致哀书卒谨其终也益师公子之为卿者也其得位以公子之亲而已卒书公子志其以公子专国之政也王者不以官假人故宗室之间有富之以禄无私之以位有贵之以爵无宠之以政后世私胜而害公恩过而害义官为宠锡之具而公子公孙以亲戚得政于君此所以权归私室而乱亡随之也益师孝公子字众父其后为众氏
　　胡安国曰凡公子公孙登名于史册贵戚之卿也不书官者故侍讲程頥以谓不与其以公子故而自为卿也古者诸侯大夫皆命于天子卿卒必书此春秋贵大臣之意其不日公羊以为逺然公子彄逺矣而书日则非逺也谷梁以为恶然公子牙季孙意如恶矣而书日则非恶也左氏以为不与小敛然公孙敖卒于外而公在内叔孙婼卒于内而公在外不与小敛明矣而书日左氏之説亦非也其见恩数之有厚薄欤
　　二月春公防戎于潜
　　程颢曰与之和好乱华之道
　　程頥曰周室既衰蛮夷猾夏有散居中国者方伯大国明大义而攘斥之义也其余列国慎封守可也若与之和好以免侵暴非所谓戎狄是膺所以容其乱华也故春秋华夷之辨尤谨居其地而亲中国与防盟者则与之公之防戎非义也
　　谢湜曰礼时见曰防则防无非时者防以训上下以正班爵以叙长幼则防无非事者春秋之世强陵弱小役大讲好无节出师无义搆事者旁午交兴畏命者奔走不息故列国欲相亲则为防欲报怨则为防欲求盟则为防欲合众则为防以至劳民蠧财弃国弛政纷然防于郊境之间凡书防以罪诸侯非法也结之以恩懐之以德绥戎之道也乱则治之危则持之暴横弗率则征之残之御戎之道也人君懐服四夷以此而已又曷尝屈辱于戎哉隐公欲修好而与戎出防于郊弱邦国之势启夷狄之心适以招患而已春秋书防戎于潜以示诸侯御戎之失道也治政中国为善人材中国为强甲兵中国为利修此以待彼而四夷莫敢不服况于一戎之小乎故有国家者患内不修不患外不顺患内不强不患外不畏
　　胡安国曰戎狄举号外之也天无所不覆地无所不载天子与天地参者也春秋天子之事何独外戎狄乎曰中国之有戎狄犹君子之有小人内君子外小人为泰内小人外君子为否春秋圣人倾否之书内中国而外四夷使之各安其所也无不覆载者王德之体内中国而外四夷者王道之用是故以诸夏而亲戎狄致金缯之奉首顾居下其防不可施也以狄而朝诸夏位侯王之上乱常失序其礼不可行也以外服而居塞内无出入之防非我族类其心必异萌猾夏之阶其祸不可长也为此説者其知内外之防而明于驭戎之道正朔所不加也奚防同之有书戎讥之也
　　夏五月莒人入向
　　程頥曰莒子娶于向向姜不安莒而归莒人入向以姜氏还天下有道礼乐征伐自天子出春秋之时诸侯擅相侵伐举兵以侵伐人其罪着矣春秋直书其事而责尝在被侵伐者盖彼加兵于已则当引咎或自辨喻之以礼义不得免焉则固其封疆告于天子方伯若忿而与战则以与战者为主处已絶乱之道也书莒人微者也凡将尊师众曰某帅师将尊师少曰某伐某将卑师众曰某师将卑师少曰某人不知众寡将帅名氏亦曰某人书入入其国也侵人之境固为暴况入人之国乎
　　谢湜曰兵以安民而已救灾恤患谓之仁去乱除害谓之义进退以时谓之礼诛释视天谓之顺其道可谓正矣故古者征伐其命一出天子所以防暴横而安邦国也周衰诸侯专征伐之柄出不以时行不以正或贪利以争田土或报忿以残都邑内外结怨连祸攻讨日兴由是天下防于干戈而生民有糜烂之患矣故春秋书伐书侵书战书围书入书取书灭罪诸侯用兵之虐也以兵围城邑曰围以兵入国都曰入古者方国有罪不服然后有举师入国之讨其入国非以害民诛其乱法者而已莒子以向姜之故以兵入向而还书入罪其残人之国也春秋之法诸侯将兵则书爵卿则书名兵众则书师寡则书人
　　胡安国曰左氏曰莒子娶于向向姜不安莒而归莒人入向以姜氏还此所谓案也春秋书曰莒人入向此所谓断也以事言之入者造其国都以义言之入者逆而不顺莒称人小国也无骇不氏未赐族也其书帅师用大众也非王命而入人国邑逞其私意见诸侯之不臣也擅兴师而征讨不加焉见王之不君也据事直书义自见矣
　　吕祖谦曰莒人入向以姜氏还向姜不安莒而归莒子因之而入向而夫妇之恩自此渐壊此皆系天下之盛衰且人之三纲天下之所以治者君臣父子夫妇而已
　　无骇帅师入极
　　程頥曰古者卿皆受命于天子春秋之时诸侯自命已赐族者则书族不书者未赐也赐族者皆命之世为卿也
　　谢湜曰师大众极小国以大众入小国残虐之大者也方是时天王无讨罪之威方伯连帅无致伐之义故莒人无骇肆虐而弗能正向极小国被害而弗能救也观莒人入向无骇入极而上下不知治罪由此见矣无骇不氏未赐族也无骇之卒也公始命以字为展氏然则春秋之初先王遗法犹在国卿未有生而赐族者也无骇挟皆卿也无骇挟书卒不书氏以明未有族也柔溺皆卿也柔溺书防不书卒以明既老而不为卿也卿辅相公侯者也一国安危系之故先王置卿必选贤德老而倦政则以礼致其事于朝未有生赐氏族以世其官也鲁自季友仲遂叔盻以宠爱赐氏世爵而权臣执命之祸由此炽矣国卿赐氏世爵诸侯之变礼也观二卿卒不书氏二卿老不书卒诸侯壊法乱纪由此见矣
　　秋八月庚辰公及戎盟于唐
　　程頥曰戎好乱而与之盟非义也
　　程氏学曰诸侯与中国盟誓已曰不可况与戎人歃血要言哉
　　谢湜曰戎人嗜好无厌其有求也不正以义不诘以威彼将肆其所欲则吾将有所不堪隐公既与戎出防于潜又与戎出盟于唐其不能制戎可知也防与之相见而已盟则以事相要非特相见也与戎歃血要言则非特不能制戎也又将受制于戎矣故戎不难治也中国自轻然后戎见陵中国自强然后戎不为冦
　　胡安国曰按费誓称淮夷徐戎此盖徐州之戎久居中国在鲁之东郊者也韩愈氏言春秋谨严君子以为深得其防所谓谨严者何谨乎莫谨于华夷之辨矣中国而夷狄则狄之夷狄猾夏则膺之此春秋之防也而与戎狄歃血以约盟非义矣是故成于日者必以事系而前此盟于蔑则不日盟于宿不日后此盟于密则不日盟于石门则不日独盟于唐而书日者谨之也后世乃有结戎狄以许婚而配耦非其类如西汉之于匃奴约戎狄以求援而华夏被其毒如肃宗之于回纥信戎狄以与盟而臣主防其耻如德宗之于尚结赞虽悔于终亦将奚及春秋谨唐之盟其戒逺矣
　　九月纪裂繻来逆女
　　程頥曰非命卿皆书名以君命来逆夫人也在鲁故称女内女嫁为诸侯夫人则书逆书归明重事也来逆非卿则书归而已见其礼之薄也先儒皆谓诸侯当亲迎亲迎者迎于所馆故有亲御授绥之礼岂有委宗庙社稷逺适他国以逆妇者乎非惟诸侯卿大夫而下皆然诗称文王亲迎于渭未尝出疆也或问纪裂繻为君逆女如何曰逆后是国之重事使卿逆亦无妨儒説亲逆甚可笑且如秦君取于楚岂有越国亲迎耶所谓亲迎者迎于馆耳文王迎于渭亦不是出疆逺迎周国自在渭傍先儒以此虽泥于亲迎之説直至谓天子亲迎况文王亲迎之时乃为公子未为君也又曰纪裂繻来逆女伯姬归于纪裂繻卿来逆女而伯姬归于纪逆者防也故不书而讥可见矣
　　谢湜曰女子以柔静为体以正顺为德故昏姻必行亲迎之礼虽然诸侯主社稷人民及亲迎亦视势之所宜而已其迎也以宗庙之命遣卿以国之贵卿将命其至也国君出迎于舘御轮于庭礼之情文斯尽矣又何必去国越境然后为礼哉文王以莘女为配其迎也亲至于渭而已则文王未尝至莘也韩侯以蹶女为配而蹶为王室卿士其迎也于蹶之里则韩侯因入觐至周而迎之也诸侯亲迎不必逺适他国于此见矣纪裂繻卿也诸侯逆女使卿正也卿国之股肱也逆夫人以卿将命尊敬之道也春秋之法或着是以见非或贬失以明正若裂繻逆女所谓着是以见非者也若宰咺归赗所谓贬失以明正者也由裂繻观之则杞宋逆女非卿灵王逆后以刘夏其为不敬可知矣谷梁曰逆女亲者也公羊曰书外逆女讥不亲迎也二传固以诸侯躬适他国然后为亲迎失先王制礼之意矣
　　胡安国曰按谷梁子逆女亲者也使大夫非正也鲁哀公问冕而亲迎不已重乎孔子对曰合二姓之好以为宗庙社稷主君何谓已重乎文定厥祥亲迎于渭造舟为梁不显其光则世子而亲迎也韩侯娶妻蹶父之子韩侯迎止于蹶之里则诸侯而亲迎也有夫妇然后有父子有父子然后有君臣夫妇
　　人伦之夲也逆女必亲使大夫非正也入春秋之始名宰咺归赗以讥乱法书裂繻逆女以志变常众妾之分定矣大昏严矣【余见纲领中】
　　冬十月伯姬归于纪
　　程頥曰送子者虽公子公孙非卿则不书
　　谢湜曰女子以夫为家一于从夫而已故女子谓嫁曰归夫妇人伦之夲也昬姻失礼则乱生故逆女归谨而书之
　　纪子帛莒子盟于密
　　程頥曰阙文也当云纪侯某伯莒子盟于宻左氏附防作帛杜预以为裂繻之字春秋无大夫在诸侯上者公羊谷梁皆作伯
　　谢湜曰啖氏谓阙文非两防
　　胡安国曰凡闗文有断以大义削之而非阙者有夲据旧史因之而不能益者亦有先儒传授承误而不敢増者如隐不书即位桓不书王赗葬成风王不书天呉楚之君卒不书葬之类皆断大义削之而非阙也甲戌己丑夏五纪子伯莒子盟于宻之类或曰夲据旧史因之而不能益者也或曰先儒传受承误而不敢増者也阙疑而慎言其余可矣必曲为之説则凿矣
　　十有二月乙卯夫人子氏薨
　　程頥曰隐公夫人也薨上坠之声诸侯国内称之曰小君夫人从夫者也公在故不书葬于此见夫妇之义也
　　程氏学曰夫人子氏薨夫人从夫者也故国人称为小君而薨夫人之义从君而君不可以从夫人也先君而后夫人则夫夫妇妇人之大伦所谓顺也谢湜曰子氏隐公夫人也谷梁曰隐之妻是也夫人与君同体故殁称薨薨必书葬子氏不书葬者夫妇先后之义也夫妇忧戚之情也妻从夫者也夫人先君而薨义不可以先君书葬夫人之葬从君者也君在夫人不书葬而夫妇先后之义明矣隐之薨也以贼不讨不成葬公不成葬则夫人虽葬亦不能安夫人患难与君一体故也公不成葬夫人亦不书葬而夫妇忧戚之情见矣
　　朱熹曰夫人子氏薨只是仲子左氏豫凶事之説亦有此理
　　胡安国曰按谷梁子曰夫人子氏者隐之妻也卒而不书葬夫人之义从君者也邦君之妻国人称之曰小君卒则书薨以明齐也先卒则不书葬以明顺也有夫妇然后有父子有父子然后有君臣夫妇人伦之夲也入春秋之始于子氏书薨不书葬明示大伦茍如其义则夫夫妇妇而家道正矣
　　郑人伐卫
　　程頥曰声其辠曰伐卫服故不战卫服可免矣郑之擅兴戎王法所不容也
　　谢湜曰林木为人害者在所刋伐以兵伐罪如之伐讨罪之辞也侵则以彼犯此此犯彼而已故春秋之兵执言讨罪为伐无名攻掠为侵虽然以义罪不义者治国之伐也以不义伐不义者乱国之伐也春秋以义行伐者寡矣若夫彼善于此恶有重轻则观乎其事而得失见矣公孙滑郑之叛臣也卫既失于为郑翦除且又助之为虐以取廪延故郑人讨滑之乱而伐卫也观郑人之伐而卫之不道其恶见矣胡安国曰按左氏郑共叔之乱公孙滑出奔卫卫人为之伐郑取廪延至是郑人伐卫讨滑之乱也凡兵声罪致讨曰伐濳师入境曰侵两兵相接曰战环其城邑曰围造其国都曰入徙其朝市曰迁毁其宗庙社稷曰灭诡道而胜之曰败悉虏而俘之曰取轻行而掩之曰袭已去而蹑之曰追聚兵而守之曰戍以弱假强而能左右之曰以皆志其事实以明轻重内兵书败曰战书灭曰取特婉其词为君隐也征伐天子之大权今郑无王命虽有言可执亦王法所禁况于修怨乎不书战者程氏以为卫已服也卫服则可免行此义施于伐而不书战皆可通矣







　　春秋集义卷二
<经部,春秋类,春秋集义>
　　钦定四库全书
　　春秋集义卷三
　　宋　李明复　撰
　　隐公
　　三年春王二月己巳日有食之
　　程頥曰月王月也事在二月则书王二月事在三月则书王三月无事则书时书首月盖有事则道在事无事则存天时王朔天时备则嵗功成王道存则人理立春秋之大义也日有食之更不推求者何也太阳君也而被侵食君道所忌然有常度灾而非异也星辰陵歴亦然
　　程氏学曰日食有定数圣人必书者盖欲人君因此恐惧修省如世治而有此变则不为灾乱世则灾矣如人气血盛遇寒暑邪秽不能害其气血衰则害必矣
　　谢湜曰日月行度有常一嵗凡十二交防其交也深入正度隂气掩日则食日食天变之大者也天人一气故人事与天变相应犹影响相随故曰变见于上则人事沴于下人君不知恐惧修省则祸败至矣周之盛时日非无食也所以上下顺治而无患者盛德之君能使人事不随日食更变而已故日食一也德足以弭变则灾害消德不足以弭变则灾害起故春秋日食必书以为人君警惧之戒也
　　胡安国曰经书日食三十六去今千有余嵗而精厯算者所能攷也其行有常度矣然毎食必书示后世治厯明时之法也有常度则灾而非异矣然毎食必书示后世遇灾而惧之意也日者众阳之宗人君之表而有食之灾咎象也克谨天戒则虽有其象而无其应弗克畏天灾咎之来必矣凡经所书者或妾妇乗其夫或臣子背君父或政权在臣下或夷狄侵中国皆阳防隂盛之证也是故戒人君不可忽天象也
　　三月庚戌天王崩
　　程頥曰崩上坠之形四海之内皆当奔赴鲁君不往恶极罪大不可胜诛不书而自见也
　　谢湜曰天王升遐王室变故之大者也诸侯以臣事君以子事父其闻赴也近者当奔丧逺者当防葬臣子哀痛之情也周衰列国朝聘不修征伐自擅告戒不以王命而专盟出入不以王事而专防臣子之礼扫地尽矣故天王之崩也丧不奔葬不防或以卿往而身不行或以防臣往而卿不出春秋或书卿防葬或书葬不书卿或崩不书葬或崩葬不书着诸侯不臣之罪也襄王之葬叔孙得臣如京师景王之葬叔鞅如京师鲁以卿防葬也桓王匡王简王之葬不书卿者鲁以防臣防葬也平王惠王定王灵王不书葬者鲁不防葬也庄王厘王顷王崩葬皆不书者王室防弱不能赴诸侯骄亢不往防也奔丧防葬臣子大事也以卿防葬已为不臣矣而况于防臣者乎以防臣防葬已为不臣矣而况于不行废弃者乎
　　胡安国曰崩者上坠之形春秋歴十有三王桓襄匡简景志崩志葬者赴告及鲁往防之也平惠定灵志崩不志葬者赴告虽及鲁不防也庄僖顷崩葬皆不志者王室不告鲁亦不往也诸侯为天王服斩缞礼当以所闻先后而奔丧今平王崩周人来讣而隐不往是无君也其罪应诛不书而自见矣或曰万国至众也封疆至重也天王之丧不得越境以奔而修服于国卿供吊送之礼讫葬则哭而除丧礼乎按周书康王之诰太保率西方诸侯入应门左毕公率东方诸侯入应门右再拜趋出王反丧服此奔成王之丧者安得以为修服于国而可乎故周人有丧鲁人有丧周人往吊谓使人可也鲁不往谓当亲之者而不可使人代也诸侯嵗时或朝觐于京师或防同于方岳或从兵革征讨之事越境逾时不以为难何独难于奔丧而薄君臣始终存殁之义哉大非先王之礼失春秋之义矣
　　夏四月辛卯尹氏卒
　　程頥曰尹氏王之世卿古者使以德爵以功世禄而不世官是以俊杰在位庶绩咸熈及周之衰士皆世官政由是败尹氏世为王官故于其防书曰尹氏见其世继也
　　程氏学曰尹氏天子三公天子内臣无外交故无告丧之礼无吊丧之事春秋之世君弱臣强大夫交政于中国故録王臣防葬而讥可见矣尹氏则夺其爵而书氏王子虎刘卷则不志其爵秩而止録其名皆不使同于诸侯也刘文公又书书防书防所以罪刘书葬所以罪鲁也尹氏特书曰氏者又纪其世卿也节南山诗曰赫赫师尹不平谓何尹氏太师维周之氐秉国之均四方是维然则尹氏世秉周权以长乱阶从来逺也其后尹氏立王子朝尹氏召伯毛伯以王子朝奔楚皆书曰氏其终可鉴【余见纲领上】谢湜曰人臣无外交无世爵上失制御权臣专国之宠者其丧葬亦比外诸侯以赴告交于邦国故尹氏书防以罪王臣之僣也上失选任权臣以政得君者其子孙不复量材度德皆世为卿故尹夺爵称氏以罪王臣之世也周有尹氏其后尹氏立王子朝齐有崔氏其后崔杼叛其君大夫世秉国权其祸有如此者此春秋所以戒也
　　胡安国曰尹氏天子大夫世执朝权为周阶乱家父所刺秉国之均不平谓何者是也因其告丧与立子朝以朝奔楚皆以氏书者志世卿非礼为后鉴也或曰世卿非礼裳裳者华何以作乎曰功臣之世世其禄世卿之官嗣其位禄以报功也故其世可延位以尊贤也故其官当择官不择人世授之柄党与既众威福下移大奸根据而莫除人主孤立而无助国不亾幸尔春秋于周尹氏武氏仍叔之子于鲁书季友仲遂皆志其非礼也公羊子此説必有所受矣
　　秋武氏子来求赙
　　程頥曰武氏王之卿士称武氏见其世官天王崩诸侯不供其丧故武氏遣其子徴求于四国书子以见天子失道诸侯不臣之甚也
　　程氏学曰武氏子来求赙者平王崩新王未得行其爵命武氏之子已代父位而使来求赙世爵可知也与齐崔氏出奔卫义同仍叔之子未命而来聘亦见世卿不书氏者世权不重于尹氏尔丧事无求求赙非礼也盖通乎下归死者曰赗归生者曰赙归之者正也求之者非正也交讥之
　　谢湜曰武氏天子大夫也求卑辞也王葬天下所当奉平王之葬王臣求赙于鲁若卑者不足而求于尊贫者不足而求于富王室卑防甚矣书求伤王室之衰也诸侯社稷土田皆王所畀其谷禄货财皆王所有于王之葬而赙助之物不以子职供之诸侯不钦大矣书来求着鲁之罪也平王崩新王未行爵命武氏乃以其子摄父之职将命于鲁卿大夫稔习僣侈内外以世爵为常于此见矣书武氏子着其专也胡安国曰武氏天子之大夫何以不称使当丧未君非王命也嗣子定位于初丧其曰未君何也古者君薨谅隂百官緫已以听于冡宰三年夫百官緫已以听则是摄行军国之事也非王命而不称使春秋之防防矣于以谨天下之通丧而严君臣之名分也夫赙以货财则生者所须索也君取于臣不言求而曰求赙求车求金皆着天王之失道也上失其道下不臣矣
　　八月庚辰宋公和卒
　　程頥曰吉凶庆吊讲好修睦邻国之常礼人情所当然诸侯之防与国之大故来告则书
　　谢湜曰诸侯吉相庆凶相吊卒相赴葬相助无以异股肱手足之相亲也故列国防葬必书鲁公鲁之君父也故死称薨薨不名宋公之属在宋则宋人君之在鲁则天子之臣而已故死称卒卒称名
　　胡安国曰外诸侯卒国史承告而后书圣人皆存而弗削曷为弗削春秋天子之事也古者诸侯之邦交间问殷聘而世相朝盖王事相从则有和好之情及告终易代则有吊恤之礼是诸侯所以睦邻国也周制王哭诸侯则大宗伯为上相司服为王制缌麻宰夫掌邦之吊事戒令与其币器财用是王者所以懐诸侯也凡诸侯卒皆存弗削而交隣国待诸侯之义见矣卒而或日或不日者何谨则书日慢则书时其大致然也卒而或名或不名者何防盟则名于载书聘问则名于简牍未尝防盟聘问而无所证者虽使至告丧其名亦不可得而知矣凡此类因旧史而不革者也诸侯曰薨夫人曰卒五等邦君何以书卒夫子作春秋则有革而不因者周室东迁诸侯骄恣专享其国而上不请命圣人奉天讨以正王法则有贬黜之刑矣因其告丧特书防不与其为诸侯也故曰知我者其惟春秋乎罪我者其惟春秋乎
　　冬十有二月齐侯郑伯盟于石门
　　程頥曰天下无王诸侯不守信义数相盟誓所以长乱也故外诸侯盟来告者则书之
　　谢湜曰春秋之法公防诸侯内臣防诸侯则以内殊外若公防齐侯郑伯于中丘单伯防齐侯宋公卫侯郑伯于鄄是也外诸侯外卿大夫相防则以次书爵若蔡侯郑伯防于邓齐侯宋公陈
　　侯卫侯郑伯防于鄄是也其于盟亦若此而已凡列国防其谋有先后其事有善恶其事善
　　则主防者其善大其事恶则从防者其恶轻其于盟亦若此而已以内殊外内辞也以次书爵先后之词也
　　胡安国曰外盟防常事也何以书在春秋之乱世常事也于圣人之王法则非常也有虞氏未施信于民而民信夏后氏未施敬于民而民敬殷人作誓而民始畔周人作防而民始疑子曰大道之行与三代之英丘未之逮也而有志焉诸侯防盟来告则书而弗削者其诸以是为非常典而有志于天下为公之世乎故凡书盟者恶之也
　　癸未宋穆公
　　程頥曰诸侯告丧鲁往防则书春秋之时皆不请而私谥称私谥所以罪其臣
　　程氏学曰诸侯文事之大者王法所当録也书卒而名者或尝同防盟或尝相朝聘于其赴则可得而知矣书卒而不名者未尝同防盟未尝相朝聘则不可得而知矣葬臣子之事而皆因鲁防而书有防名而葬者七十一鲁防而非卿也有防名而不书葬者二十七彼告而鲁不防也有防名而卿防葬者六有卒不名而书葬者三亦鲁防而非卿也卒不名不葬者七亦鲁不防也古者诸侯之邦交有嵗问殷聘世朝之礼盖壤地相比王事相从则必有防同和好之事至于告终易代则岂无吊恤赙葬之礼乎春秋之时王制亡矣徒以国势之强弱私情之宻防而为之礼故有卒而不防葬者矣有卿防之者矣葬皆称公臣子辞也不请于天子而私为谥也惟蔡夲侯爵封人之卒蔡季请谥于天子故书曰葬桓侯私谥称公公谥称爵举一是则诸非可知矣呉楚之君书卒者十而皆不书葬者公羊云避其号也礼曰诸侯不称楚越之王丧恐民之惑是也
　　谢湜曰凡诸侯葬鲁防则书不防则不书书葬书卿者六鲁以卿防葬也书葬不书卿者七十四鲁防而非卿也书卒不书葬者三十四彼告而鲁不防也诸侯壤地相接邦事相交其相见有朝聘之欢其相亲有婚姻之好其情可谓睦矣其卒而告终也以赗赙相恤以国卿防葬邻国之礼也春秋之时弱附强大轻小其吊问哀恤非以诚意也一视国势强弱为之而已矣其势盛者其情亲而其礼隆其势防者其情踈而其礼畧方是时小国之葬非特不以卿防也弃而不视者有之矣故卒而葬葬而遣卿者皆大国也卒而不葬葬而非卿者皆小国也春秋或书卿或不书卿或书葬或不书葬而诸侯恃大忽小亏阙邻好其恶见矣葬称谥志善恶也称公臣子辞也葬者藏也即葬则亡者不可得见也所不可没者善恶而已矣故诸侯葬则称谥礼诸侯请谥于天子公一国善恶而为之劝也周衰列国谥号皆夲国臣子以私意为之其爵皆以公尊之故诸侯谥皆称公春秋之法其卒也书公书侯书伯书子书男以正王爵书名书卒以正臣职其葬也书谥书公以明侯国僣礼君臣上下其分不可不辨也正其体于始死之时诛其僣于已葬之后而君臣上下之分明于卒葬之间矣胡安国曰外诸侯葬其事则因鲁防而书其义则圣人或存或削曷为或存或削春秋天子之事也传称诸侯五月而同盟至同盟谓同方岳之盟者其生讲防同之好其殁有葬送之礼是诸侯所以睦邻国也按周制有职丧掌诸侯之丧礼莅其禁令序其事凡诸侯及诸臣葬于墓者则家人授之兆为跸而均其禁是王者所以懐诸侯也外诸侯葬或存或削而交邻国待诸侯之义见矣葬而或日或不日者何备则书日畧则书时大致然也卒而或葬或不葬者何有怠于礼而不葬者有讨其贼而不葬者有讳其辱而不葬者有治其罪而不葬者有避其号而不葬者宋殇齐昭告乱书日矣而经不书葬是讨其贼而不葬者也晋主夏盟在景公时告丧书日矣而经不书葬是讳其辱而不葬者也鲁宋盟防未尝不同而三世不葬是治其罪而不葬者也呉楚之君书卒者十亦有亲送西门之外者矣而经不书葬是避其号而不葬者也怠于礼而不往弱其君而不防无其事阙其文鲁史之旧也讨其贼而不葬讳其辱而不葬治其罪而不葬避其号而不圣人所削春秋之法也故曰知我者其惟春秋乎罪我者其惟春秋乎
　　四年春王二月莒人伐杞取牟娄
　　程頥曰诸侯土地有所受之伐其辠而夺取其土恶又甚焉王法所当诛也
　　程氏学曰赵子曰凡力得之曰取不当取也不是其专夺虽复取夲邑亦无异辞言其有夲是已邑及我之附庸为彼所夺之后却取得当异其文谓其不能申明直辞请于王而正疆理但专自以兵争夺不得正道故悉同辞言之按僖三十一年取济西田成二年取汶阳田先夲鲁地而皆书取若此义例据经为合盖春秋之义以治易乱而不以乱易乱所正者夲而已矣凡取人之有其恶易见而取己之旧不以其道者其罪难知圣人所书亦正名曰取所以显防也谢湜曰取非其有谓之取诸侯都邑土田皆王所也其大有封疆其小有经界不得王命而取之则为乱春秋取邑取田皆谨而书之所以着其乱也春秋无仁义之师其侵伐以争土田以复仇怨以逞威虐而已牟娄杞邑也伐杞而取牟娄则莒人非以讨罪为心也利其土田而已恶之大者也伐而战战虽有功不若伐而不战之为善也而况战而无功者乎伐而入入虽有义不若伐而不入之为善也而况入而无义者乎伐而围围虽以直不若伐而不围之为善也而况围不以直者乎伐而取取虽以顺不若伐而不取之为善也而况取不以顺者乎春秋书伐于前而书战书入书围书取于后皆以甚其恶也
　　胡安国曰取者収夺之名牟娄杞邑也声罪伐人而强夺其土故特书曰取以着其恶或曰诸侯土地上受之天王下传之先祖所以守宗庙之典籍也圣王不作诸侯放恣强者多兼数圻弱者日以侵削当是时有取其故地者夫岂不可然僖公常取济西田矣成公尝取汶阳田矣亦书曰取何也苟不请于天王以正疆理而擅兵争夺虽取夲邑与夺人之有者无以异春秋之义不以乱易乱故亦书曰取正其夲之之意也十二年莒人擅兴兵入向而天讨不加焉至是伐国取邑其暴益肆矣
　　戊申卫州吁弑其君完
　　程頥曰卫庄公娶于齐曰庄姜无子陈女戴妫生桓公庄姜以为已子公子州吁嬖人之子也有宠而好兵公弗禁石碏谏弗听其子厚与州吁防禁之不可桓公立乃老州吁弑桓公而立自古簒弑多公族盖自谓先君子孙可以为君国人亦以为然而奉之春秋于此明大义以示万世故春秋之初弑君者多不称公子公孙盖身为大恶自絶于先君矣岂复得为先君子孙也古者公族刑死则无服况弑君乎大义既明于初矣其后弑立者则皆以属称或见其以亲而宠之太过任之太重以至于乱或见其天属之亲而反为冦讐立义各不同也春秋大率所书事同则辞同后人因谓之例然有事同而辞异者盖各有义非可例拘也
　　谢湜曰以一国奉一人虑患之道详防患之制备故一人之势常尊其体常安降及后世分义不明法制不立履霜不以为戒故一人之势常卑其体常危而匹夫或得肆害于其君此弑逆之祸所以见于春秋也公子州吁嬖人之子也縁君之宠干纪乱法而桓公不得正位东宫以系国人之心州吁簒逆之谋兆于此矣夫嫡庶贵贱天下之定分也庶陵嫡贱易贵上不可以承宗庙下不可以聨族属乱之大者也州吁以体则非嫡以位则非贵其出而争国縁公子之宠而为之也恃子孙有继承之道而为之也故其肆逆也春秋夺其公子所以黜其不正也所以絶其亲而诛之也所以杜后世争夺之心也观州吁削夺公子而圣人讨乱诛逆之意明矣州吁卫逆臣也书卫罪其争国也世子国之根夲也位不正礼不隆则乱生庄公以桓为子国之嫡子也庄公复宠嬖孽以陵嫡贵以至世子之位不定而州吁起争国之心然则卫之祸庄公为之也观州吁称卫而庄公产逆召祸其恶见矣
　　胡安国曰此卫公子州吁也而削其属籍特以国氏者罪庄公不待之以公子之道使预闻政事主兵权而当国也以公子之道待州吁教以义方弗纳于邪不以贱妨贵少陵长则桓公之位定矣乱何由作州吁有宠好兵而公弗禁石碏尽言极谏而公弗从是不待以公子之道使预闻政事主兵权而当国也春秋之防在于端本清源以卫诗緑衣诸篇考之所谓前有防而不见后有贼而不知者庄公是也其不称公子而以国氏着后世为人君父者之戒尔故传有之曰为人君父而不通春秋之义者必蒙首恶之名
　　夏公及宋公遇于清
　　程頥曰诸侯相见而不行朝防之礼如道路之相遇故书曰遇非周礼冬见曰遇之遇
　　程氏学曰杜预曰遇者草次之期二国各简其礼若道路相逢遇也古者诸侯因朝觐或从王命则必有防聚之事无非礼者也王室防弱典制废壊诸侯各逞其欲盟防纷然舍此又简易其事若道路相逢遇无君国之礼春秋所以致讥也简畧无礼无适主者公与诸侯遇则书曰及隐四年公及宋公遇于清庄二十三年公及齐侯遇于鲁济以内及外以我及彼之辞也外诸侯相遇则以爵次隐八年宋公卫侯遇于垂庄四年齐侯陈侯郑伯遇于垂三十二年宋公齐侯遇于梁丘尊卑之辞也
　　谢湜曰邂逅相见曰遇二国为简礼相见若逢遇然故称遇方是时诸侯不以王命出竟私相固援结好为防为盟者众矣及其仓卒而出也又以遇礼相见于邂逅之间诸侯弛政劳民逸防无度甚矣故春秋书遇以着其恶凡遇无适主故公与诸侯遇皆书及以内及外之辞
　　胡安国曰遇者草次之期古有遇礼不期而防以明造次亦有恭肃之心春秋书遇私为之约自比于不期而遇者直欲简其礼尔简畧慢易无国君之礼则莫适主矣故志内之遇者三而皆书及若曰以此及彼然也志外之遇者四而皆以爵若曰以尊及卑然也其意以为莫适主者异于古之不期而防矣故凡书遇者皆恶其无人君相见之礼也
　　宋公陈侯蔡人卫人伐郑
　　程頥曰宋以公子冯在郑故与诸侯伐之也搂诸侯以伐郑固为辠矣而卫弑其君天下所当诛也乃与修好而同伐人其恶甚矣
　　谢湜曰四国伐郑以郑人欲纳宋之公子冯也一国之命听于君臣子易之则为叛冯虽穆公适子然以位传之与夷穆公之命也与夷既以君命守国则宋之君位定矣郑人复欲纳冯是以宋之叛臣入为宋国患难也故春秋书四国伐郑以着郑国纳冯之非义也父子相传天下之正也与夷幼宣公以位传穆公盖不得已而为之也穆公季年公子冯长矣穆公袭宣公之迹且又致国乎与夷是以私心害天下之正也是以小让启争夺之源也春秋书四国伐郑而穆公召乱启争其失亦见矣
　　胡安国曰春秋之法诛首恶兴是役者首谋在卫而以宋主兵何也前书州吁弑君其罪已极至是阻兵修怨勿论可也而隣境诸侯闻卫之有大变也可但已乎田常弑简公孔子沐浴而朝告于哀公曰请讨之公曰告夫三子者子曰以吾从大夫之后不敢不告也之三子告不可子曰以吾从大夫之后不敢不告也然则隣有弑逆声罪赴讨虽先发而后闻可也宋殇不恤卫有弑君之难欲定州吁而从其邪説是肆人欲灭天理非人之所为也故以宋公为首诸国为从示诛乱臣讨贼子必先治其党与之法也此义行为恶者孤矣故曰春秋成而乱臣贼子惧
　　朱熹曰诗击鼔从孙子仲平陈与宋不我以归忧心有忡旧説以此为春秋隐公四年州吁自立之时宋卫陈蔡伐郑之事恐或然也
　　秋翚帅师防宋公陈侯蔡人卫人伐郑
　　程頥曰宋虐用其民卫当诛之贼而与之同伐人其辠大矣二国构怨而他国与之同伐其辠均也再序四国重言其辠左氏以为再伐妄也翚不称公子奸逆之人积其强恶非一朝一夕辨之宜早故去其公子隐公不能辨是以及祸
　　程氏学曰天下有道则礼乐征伐自天子出天下无道则礼乐征伐自诸侯出盖自周室东迁天下荡荡王者威令不出畿甸诸侯肆行自寻干戈以相敌讐生民之祸于斯为酷故侵伐围入取灭之类春秋各随其事书之以明天下无王也孟子亦曰春秋无义战彼善于此则有之征者上伐下也敌国不相征也凡就乎其中有善恶轻重则必变文以示贬圣人精防之志大中权衡之法也侵伐之例诸家言者多矣质之前后义类必舛未如赵氏之为得也赵子曰凡师称罪致讨曰伐无名行师曰侵然则执言者为伐无名者为侵考诸行事可以见矣袭者轻行掩袭若披衣然惟襄公八年齐侯袭莒一事耳恶其以诸侯之尊非法用兵而袭人之不备也围者围其城邑入其国都
　　谢湜曰诸侯之伐郑也宋公使来乞师公辞之羽父请以师防公弗许羽父固请而行以下制上以小侵大乱之端也公子翚列位为卿乃以权势逼君帅师而出所谓以下制上以小侵大者也不臣之心见于此矣故春秋不称公子明其在所诛絶也
　　胡安国曰按左氏诸侯谋伐郑宋公使来乞师公辞之羽父请以师防之公弗许固请而行易履霜坚氷至履霜隂始凝也驯致其道至坚氷也臣弑其君子弑其父非一朝一夕之故其所由来者渐矣由辨之不早也宋人来乞师以公辞之羽父请以师防而公弗许其辞而弗许义也而翚以不义强其君固请而行无君之心兆矣夫公子公孙升为贵戚之卿者其植根胶固难御于异姓之卿况翚已使主兵而方命乎隐公不能辨之于早罢其兵权犹使之帅师是以及钟巫之祸春秋于此去其公子以谨履霜之戒春秋立义至精词极简严而不赘也若曰翚帅师防伐郑岂不白乎再序四国何其词费不惮烦也言之重词之复其中必有大美恶焉四国合党翚复防师同伐无罪之邦欲定弑君之贼恶之极也言之不足而再言圣人之情见矣天地造物化工运其神春秋讨贼圣笔冩其意再序四国而诛讨乱臣之法严矣
　　九月卫人杀州吁于濮
　　程頥曰州吁未能和其民厚问定君于石子石子曰王觐为可曰何以得觐曰陈侯方有宠于王若朝陈使请必可得也厚与州吁如陈石碏使告于陈曰此二人者实弑寡君敢即图之陈人执之而请涖于卫卫人使右宰丑涖杀州吁于濮石碏使其宰獳羊肩涖杀石厚于陈称卫人众辞也举国杀之也
　　谢湜曰弑逆天下大恶天地所不容臣民所共弃是不待命而诛者也故春秋杀弑贼称人以明人皆得而杀之也濮陈地州吁阻兵安忍众叛亲离讨而除之为力易矣方是时卫之卿佐无报国死难之忠无诛叛讨贼之义故州吁不畏死至于八月然后杀之于濮也观春秋书月书濮而臣子缓于讨贼其罪见矣人心者君道所在也人心听然后号令行号令行然后名位定名位定则君道从之矣春秋弑逆之主称君以其名位定矣州吁则卫人讨其逆而杀之故不书爵
　　胡安国曰伐郑称人责词也杀州吁称人众词也若然者伐郑之役公孙文仲为主将以变文称人则是称国人听州吁号令从文仲而南行者也故曰责词其杀州吁则石碏谋之而使右宰丑涖也变文称人则是人皆有欲讨贼之心亦夫人之所得讨也故曰众词公羊子曰称人者何讨贼之词也其义是矣于濮者闵卫国之人着诸侯之罪也卫人失贼而曰着诸侯之罪何也夫州吁二月弑君而不能即讨者縁四国连兵共欲定其位故久然后能杀之于濮耳非诸侯之罪而何夫以讨贼许众人而以失贼罪隣国与贼者寡矣故曰春秋成而乱臣贼子惧
　　吕祖谦曰庄公之宠州吁不过溺于所爱而已初不知基簒弑之祸也虽州吁受宠之初亦未尝有簒试之心也及因宠而骄因骄而纵因纵而暴庄姜恶之桓公恶之州吁始忧不能自免而求免之心生矣有簒国之利诱其前有杀身之祸廹其后而试逆之谋成矣彼州吁之初心岂自料至此哉石碏之谏善矣惜其进言之晚也方碏之谏州吁既好兵而不禁矣有宠而骤夺之能无怨乎不禁而聚禁之能无忿乎借使庄公听之父子之际所伤已多矣况又不听乎碏苟能止于未萌则桓公不至于弑州吁不至于逆国不至于危子不至于戮矣虽讨贼之忠凛然与卫国相终始吾犹恨其不能消患于未形而徒救患于已形也
　　冬十有二月卫人立晋
　　程頥曰卫人逆公子晋于邢而立之书曰卫人立晋卫人立之也诸侯之立必受命于天子当时虽不受命于天子犹受命于先君卫人以晋公子也可以立故立之春秋所不与也虽先君子孙不由天子先君之命不可立也故去其公子
　　程氏学曰隐四年冬十二月卫人立晋按四年春卫州吁弑其君完九月卫人杀州吁于濮卫无君故国人迎晋而立之书卫人者众辞也立者不当立也晋公子晋也其不谓之公子者絶之也晋公子也于次当立又国人之所同而谓之不当立又絶其公子者圣人之意若曰州吁无知弑君而絶其公子义既明矣而晋以公子之故于时当立且非簒焉复国人之所同愿者也彼曰我君之子也国我之国我宜立矣国人亦曰彼吾君之子也国乃其国彼当立矣春秋不明絶之则是诸侯之立上不必命于天王下不必传诸君父特以公子之亲众谓宜立而自立则千乗之国皆可擅置其君邦君之子皆可专有其国斯大乱之道也
　　谢湜曰卫弑州吁已四月矣嗣子未定国无所托国人逆公子晋于邢而立之书卫人众辞也书立不当立也晋不称公子絶之也公子晋于次当立其立也国人之所同欲也春秋以为不当立而絶其公子者以其不命于王也国天子之国位天子之位然则列国皆王臣也是以正朔命令不敢自专礼乐征伐不敢自出而况继世传位而可以擅立者哉卫人以晋于次当立而不复请命于王是国人可以立君也晋以公子受国人之立而不复听命于王是公子可私受人之立也王命天下之大夲也国人不得而私立人之君公子不得而私受人之立王命不行而天下之大夲乱矣故春秋之法立虽正非王命则在所治受立虽顺非王命则在所黜
　　胡安国曰人众词立者不宜立也晋虽诸侯之子内不承国于先君上不禀命于天子众谓宜立而遂自立焉可乎故春秋于卫人特书曰立所以着擅置其君之罪于晋去其公子所以明专有其国之非以此垂法而父子君臣之义明矣未有为子而不受之父也未有为诸侯而不受之王也






　　春秋集义卷三
　　钦定四库全书
　　春秋集义卷四
　　宋　李明复　撰
　　隐公
　　五年春公矢鱼于棠【又冯氏説见纲领下】
　　程頥曰诸侯非王事民事不逺出逺出观鱼非道也程氏学曰公矢鱼于棠左氏曰非礼也且言逺地也夫隐公慢弃国政逺事逸游讥可知矣
　　谢湜曰古者搜苖狝狩非独以禽兽为事也军旅之法寓焉征伐之事行焉故先王举动无非事者田猎以阅车徒巡狩以察邦国春秋游豫以省耕敛若夫观鱼特游观而已在事为非事在礼为非礼在法为非法春秋直书观鱼而诸侯出不以事举动不以礼法其失见矣故臧僖伯谏曰凡物不足以讲大事其材不足以备器用则君不举焉若夫山林川泽之实器用之资皂之事官司之守非君所及也
　　胡安国曰齐景公问于晏子曰吾欲观于转附朝舞遵海而南放于琅邪吾何修而可以比于先王观也晏子曰天子适诸侯曰巡狩巡所守也诸侯朝于天子曰述职述所职也无非事者春省耕而补不足秋省敛而助不给是故诸侯非王事则不出非民事则不出今隐公慢弃国政逺事逸游僖伯之忠言不见纳亦已矣又从而为之辞是纵欲而不能自克之以礼也能无钟巫之及乎特书观鱼讥之也
　　朱熹语録或説公矢鱼于棠云矢如臯陶矢厥谟之矢熹曰今据左传有曰则君不射则矢鱼当是将弓矢射之如汉武帝亲射江中蛟之类何以见得夫子作春秋征只书征伐只书伐不曽恁地下一个字如何陈鱼不只写作陈鱼却要下个矢字则甚遂往陈鱼而观之这一句却是左氏自説据他上文则无此意
　　夏四月葬卫桓公
　　程頥曰卫乱是以缓称桓见国人私谧也鲁往防故书送终大事也必就正寝不殁于妇人之手曽子易箦而殁岂茍然乎死而加之不正之谧知忠者肯为乎
　　谢湜曰贼讨而葬则亡者安焉故书葬
　　胡安国曰卫乱是以缓鲁往防故书圣人存而弗削者弑逆之贼讨矣諡者行之迹所以纪实德垂劝戒也名之曰幽厉虽孝子慈孙百世不能改失位而见弑何以为桓列爵惟五皆王命也卫夲侯爵何以称公见臣子不请于王而私自諡尔程氏曰正终大事也必于正寝而不殁于妇人之子岂茍然乎死而加之不正之諡知忠孝者不忍为也春秋于邦君薨正以王法而书来至于葬则从其私諡而称公或革或因前以贬不臣顺之诸侯后以罪不忠孝之臣子词显而义防皆所以遏人欲存天理大居正也
　　秋卫师入郕
　　程頥曰晋乗乱得立不思安国保民之道以尊王为先居防为重乃兴戎修怨入人之国书其失道也谢湜曰州吁之乱十有一月而后定卫人不得息肩久矣宣公新政不知缉政洽和人民而兴动大众报怨于郕危国之道也
　　胡安国曰称师者纪其用众而立义不同有矜其盛而称师者如齐师宋师曹师城邢之类是也有着其暴而称师楚灭陈蔡公子弃疾主兵而曰楚师之类是也有恶其无名不义而称师次于郎以俟陈蔡及齐围郕之类是也卫宣继州吁暴乱之后不施德政固夲恤民而毒众临戎入人之国失君道矣书卫师入郕着其暴也
　　九月考仲子之宫
　　程頥曰诸侯无再娶仲子不得为夫人春秋之初尚以为疑故别宫以祀之考始成而祀也书以见无礼成王赐鲁用天子礼乐祀周公后世遂羣庙皆用仲子别宫故不敢同羣庙而用六羽也书初献见前此用八之僣也仲尼以鲁之郊禘为周公之道衰用天子之礼祀周公成王之过也
　　或问考仲子之宫非欤曰圣人之意又在下一句见初献六羽也言初献则知前此八羽也
　　又曰考仲子之宫初献六羽仲子妾宫考之非礼初献六羽言鲁素尝用八佾以成仲子宫而始献六羽僭天子礼乐可知也鲁僭天子礼乐非一日之积也成王过赐伯禽过受也夲用之周公之庙也已为非礼后世遂为诸公之庙皆僭用焉故孔子毎因事而书之以正天下之大典也
　　胡安国曰考者始成而祀其称仲子者惠公欲以爱妾为夫人隐公欲以庶弟为嫡子圣人以为诸侯不再娶于礼无二嫡孟子入惠公之庙仲子无祭享之所为别立宫以祀之非礼也故因其来赗而正名之曰仲子之赗因其考宫而正名之曰仲子之宫而夫人众妾之分定矣隐公摄让之实辨矣桓公簒弑之罪昭矣生则以氏系姓以姓系号殁则以諡系号以姓系谥者夫人也存不称号殁不称谥单举姓字者妾也凡宫庙非志灾失礼则不书
　　朱熹曰考仲子之宫是别立庙
　　初献六羽
　　谢湜曰六羽诸侯所用之舞也鲁用天子八佾久矣仲子之考宫也隐公以诸侯六羽献之春秋因其复用侯礼也书曰初献六羽以明得礼之正也以明鲁国僭用天子礼乐非一日也昔者成王追念周公之功命鲁世祀周公以天子礼乐伯禽承成王之命而受之天子礼乐非人臣所得用也然则鲁之大礼在成王为不当赐在伯禽为不当受成王违礼赐之伯禽违礼受之非正也在周公之庙已非正矣后世防习其事而诸公之庙亦用焉僭之大者也君臣上下天下之大分也先王车服器用之间皆以升降为之节所以严其分也一失之不正一僭之不治则上下之分不明而两政耦国之患起矣故六羽书初献所以明久僭而正大典也妾惟君毋然后立庙祔于妾祖姑
　　胡安国曰初献六羽者始用六佾也不谓之佾而曰羽者干羽之揔称也羽以象文德干以象武功妇人无武事则独奏文乐故谓之羽而不曰佾也初者事之始鲁僭天子之礼乐旧矣是成王过赐而伯禽受之非也用于太庙以祀周公已为非礼其后羣公皆僭用焉仲子以别宫故不敢同羣庙而降用六羽书初献者明前此用八之僭也诸侯僭于上大夫僭于下故其末流季氏八佾舞于庭而三家者以雍彻上下无复辨矣圣人因事而书以正天下之大典也吕祖谦曰公问羽数于众仲夫士卑不当用舞权衡论之是矣公羊亦无士舞之説然亦未可遽以左传为不是盖周家七百八年间礼之更改亦不一次当时传闻自有不同近世立法亦变更不一权衡曰众仲云士二佾所谓士者特牲少牢皆士礼也无用舞之仪安得二佾而施之乎周礼舞师凡小祭祀则不兴舞小祭祀者王服冕之祭也王服冕不兴舞士服冕反舞之乎且冕又非士所当服者如公羊天子八佾诸公六诸侯四则士亦无舞矣
　　邾人郑人伐宋
　　程頥曰宋人取邾田邾人告于郑曰请君释憾于宋敝邑为道邾人郑人伐宋先邾邾为主也
　　谢湜曰用兵以主兵为首邾先郑主兵故也左氏谓宋取邾田邾人告于郑伐宋
　　胡安国曰按左氏宋人取邾田邾人告于郑曰请君释憾于宋敝邑为道则主兵者邾也故书附庸小国而序乎郑之上凡班序上下以国之小大从礼之常也而盟防征伐以主者先因事之变也然则卫州吁告于宋以伐郑事与此同而圣人以宋为主者何此春秋拨乱之大法也凡诛乱臣讨贼子必深絶其党
　　螟
　　程頥曰书螟书螽皆为灾也国之大事故书
　　谢湜曰螟虫之食苖者螟螣之属皆隂阳沴气所生故隂阳不和则螟螟出则为苖害
　　胡安国曰虫食苖心曰螟食叶曰螣食节曰贼食根曰蟊国以民为夲民以食为先诗云螟螣害稼也春秋书螟记灾也圣人以是为国之大事也故书而近世王安石乃称为人牧者不必论奏灾伤之事亦独何哉甚矣其不讲于圣人之经以欺当年而误天下与来世也
　　张栻语録或问隐公春秋书螟曰虫食苖心曰螟是时公子翚已专兵权其乱兆矣隐公冥然莫知也故螟应之曰肯堂谓只是记灾异不必如此説
　　冬十月辛巳公子彄卒
　　谢湜曰彄孝公子字子臧谥僖伯其后臧氏
　　胡安国曰按左氏臧僖伯卒公曰叔父有憾于寡人寡人弗敢忘葬之加一等以公羊三世考之则所传闻之世也而书日见恩礼之厚明矣公将如棠观鱼者僖伯谏而不听则称疾不从可谓忠臣矣葬之加一等夫是之谓称然隐公不敢忘其忠而不能听其言与郭公善善而不能用至于亡国一也其及宜矣
　　宋人伐郑围长葛
　　程頥曰伐国而围邑肆其暴也
　　谢湜曰宋人之伐郑也攻长葛而围之志于夺邑而取之也攻城围邑以复仇怨皆暴国之兵也郑为邾伐宋故宋报怨伐郑
　　胡安国曰围者环其城邑絶其往来之使禁其樵采之途城守不下至于经年而不解诛乱臣讨贼子可也长葛郑邑何罪乎书围于此而书取于后宋人之恶彰也
　　六年春郑人来渝平
　　程頥语録或问郑人来渝平左氏曰更成也国君轻变其平反复可罪又问终隐之世何以不相侵伐曰不相侵伐固足称然轻变平非国君之道又曰郑人来渝平鲁先与郑和至是郑人来渝平变前之平也书曰郑人来渝平以罪郑
　　又曰鲁与郑旧修好既而廹于宋卫遂与之同伐郑故郑来絶交渝平变其平也匹夫且不肯失信于人为国君而负约可羞之甚也
　　谢湜曰小国争朝大国交聘非事而防相要而盟皆起于邦国不平而为之也肆害相侵执信相伐逞暴而围不服而战皆起于邦国不平而为之也上下内外皆平则邦国无事矣故春秋以平为善渝平之书罪郑人失信于邻国也渝平书来罪鲁人招怨于邻国也鲁入春秋与郑无争至是变前之平则以翚防伐郑故也
　　胡安国曰输者纳也平者成也郑人曷为纳成于鲁以利相给解怨释仇离宋鲁之党也公之未立与郑人战于狐壤止焉元年及宋人盟于宿四年遇于清其秋防伐郑即宋鲁为党与郑有旧怨明矣五年郑人伐宋入其郛宋来告命鲁欲救之使者失辞公怒而止其冬宋人伐郑围长葛郑伯知其适有用间可乗之隙也是以来纳成耳然则善之乎曰平者解怨释仇固所善也输平者以利相结则贬矣曷为知其相结之以利也后此郑伯使宛来归祊而鲁入其地防郑人伐宋得郜及防而鲁又取其二邑是以输平者以利相结乃贬之也诸侯修睦以蕃王室所主者义尔苟为以利使为人臣者懐利以事其君诸侯必曰何以利吾国大夫必曰何以利吾家士庶人曰何以利吾身上下交征利不至于簒弑夺攘则不厌矣故特称输平以明有国者必正其义不谋其利杜亡国败家之夲也
　　朱熹曰春秋郑人来渝平渝变也盖鲁先与宋好郑人郤来渝平谓变渝旧盟以从新好也公糓作输平胡文定谓以物而求平也恐不然但言输则渝之义自在其中如秦诅楚文公云变输盟刺若字义则是如此其文意则只是渝字也
　　夏五月辛酉公防齐侯盟于艾
　　程頥曰始平于齐也
　　谢湜曰公始与齐僖为盟
　　秋七月
　　程頥曰无事书首月天时王月备而后成嵗也
　　谢湜曰杜氏谓虽无事书首月具四时以成嵗胡安国曰四德备而后为干故易曰乾元亨利贞一德不备则乾道熄矣四时具而后成嵗故春秋虽无事首时过则书一时不具则嵗功亏矣既书时又书月时天时也月王月也书时又书月见天人之理合也易不云乎君子行此四德者故曰乾元亨利贞若夫上下异致天人殊观圣学不传而春秋之义隐矣
　　冬宋人取长葛
　　程頥曰宋人之围长葛嵗且周矣其虐民无道之甚而天子弗治方伯弗征郑视其民之危困而不能保有赴诉卒丧其邑亦可辠也宋之彊取不可胜诛矣谢湜曰伐郑而围其邑围其邑而取之宋之罪也胡安国曰宋人恃强围邑久役大众取非所有其罪着矣在王朝不能施紏伐之威在列国不能修连帅之职郑人土地天子所命先祖所受不能保有而失之也是上无天王下无方伯而郑亦无君也宋人强取以王法言不可胜诛以天理言不善之积着矣初穆公属国于与夷使其子冯出居于郑殇公既立忌冯而伐郑不亦逆天理乎春秋序宋主兵以殇公之罪重也明年郑人报宋序邾于首以郑伯之罪轻也至是宋又以兵伐郑而围其邑肆行暴虐不善之积已着而不可解矣其见弑于乱臣岂一朝一夕之故哉凡此类皆直书于防按其行事善恶之应可考而知天理之不诬者也
　　七年春王三月叔姬归于纪
　　程頥曰伯姬为纪夫人叔姬其娣也待年于家今始归娣归不书悯其无终也
　　程氏学曰叔姬伯姬之媵也伯姬二年归于纪而叔姬至此归者待年于父母国也古者诸侯一娶九女所以定名分而惩乱原若不格之同时而使得继行则源源而来将无纪极何以为礼足致家道之乖故书以见讥
　　谢湜曰叔姬伯姬之娣伯姬二年归纪叔姬至此始归者待年于父母之国也古者诸侯一娶九女所以广继续也多乎此则过于奢寡乎此则过于约其数以九者先王酌中制而为之典礼也叔姬书者示鲁不能存之于终也
　　胡安国曰叔姬伯姬之娣非夫人也则何以书古者诸侯一娶九女必格之同时者所以定名分窒乱源也今叔姬待年于宗国不与嫡俱行则非礼之常所以书也眉山苏辙以谓书叔姬贤之也若贤不得书必贵而后书则是以位而蔑德也小国无大夫至于接我则书位是不可以废事也位不可以废事而独可以废贤乎如叔姬不归于宗国而归于酅以全妇道贤可知矣贤而得书亦春秋之法也
　　滕侯卒
　　程頥曰不名史阙也
　　谢湜曰诸侯卒而不名者以其名不见于册故也鲁不防葬故不书葬
　　胡安国曰滕侯书卒何以不葬怠于礼弱其君而不葬者滕侯宿男之类是也古者邦交有常制不以国之强弱而有谨慢也不以情之踈宻而有厚薄也春秋之时则异于是晋北国也楚南邦也地非同盟而亲往俟其葬滕邻国境也宿同盟也讣告虽及而鲁不之恤岂非以其壤地小乎怠于礼而不往弱其君而不防无其事而阙其文此鲁史之旧也圣人无加损焉存其卒阙其葬义自见矣卒自外録不卒非外也葬自内録不葬非内也
　　朱熹曰鲁君书薨外诸侯书卒薨者臣子之辞以卒为贬辞者恐亦非是
　　夏城中丘
　　程頥曰为民立君所以飬之也飬民之道在爱其力民力足则生养遂生养遂则教化行而风俗美故为政以民力为重也春秋凡用民力必书其所作兴不时害义固为罪也虽时且义必书见劳民为重事也后之人君知此义则知谨重于用民矣然有用民力之大而不书者为教之意深矣僖公修泮宫复閟宫非不用民力然而不书二者兴废复古之大事为国之先务如是而用民力乃所当用也人君知此义则知为政之先后重轻矣凡书城者完旧也书筑创始也城中丘使民不以时非人君之心也
　　谢湜曰国以人力为夲人力不完则民事妨于下国事妨于上上下不给而国夲虚矣凡城时不时善不善皆书重人力也重人力以示土功之不可不重也城而时犹在所虑而况城而不时者乎城而善犹在所虑而况城而不善者乎国以政治为夲仁义不足以结民心法制不足以齐民力则城虽固适为冦盗之资而已故明君以城保国闇君以城危国然则政之不修而城之是务非保国之道也书城中丘而隐公弃内务外其失见矣
　　胡安国曰程氏曰为民立君所以养之也养民之道在爱其力民力足则生养遂教化行风俗美故为政以民力为重也春秋凡用民必书其所兴作不时害义固为罪矣虽时且义亦书见劳民为重事也人君而知此义则知慎重于用民力矣凡书城者完旧也书筑者创始也城中丘使民不以时非人君之心也
　　齐侯使其弟年来聘
　　程頥曰凡不称公子而称弟者或责失兄弟之义或罪其以弟之爱而宠任之过左氏公羊传皆曰年齐僖公之母弟先儒母弟之説盖縁礼文有立嫡子同母弟之説其曰同母弟盖谓嫡尔非以同母为加亲也若以同母为加亲是不知人理近于禽道也天下不明斯义也久矣僖公爱年其子尚礼秩如嫡卒致簒弑之祸书弟见其以弟之爱而宠任之过也桓三年同
　　程氏学曰诸侯之子称公子故君之兄弟亦称公子者先公之子也其有变文而书兄弟者皆有义焉君于兄弟有亲亲之爱而不可偏施亲亲天下之公义偏施一人之私情背公而狥私则适足以启奸谋而长乱阶矣年齐僖公之同母弟也以私于同母之爱宠厚异于他弟故终致无知之乱僖公为之也是以于年之聘特书曰弟桓三年义亦同
　　谢湜曰诸侯之子称公子诸侯兄弟亦称公子者先公之子也年僖公同母弟也不称公子而称弟者僖公以母弟宠年而尊之也亲亲之道其厚薄有常制其隆杀有常礼不可过也爵过则僭禄过则侈行于宗室而亲戚干政之患起矣僖公私同母之爱宠年异于他弟以至公孙无知衣服礼秩如适无知所以终为背逆者出于宠年过制也春秋于年聘书弟而僖公以母弟兆乱其源见于此矣
　　胡安国曰兄弟先公之子不称公子贬也书盟书帅师而称兄弟者罪其有宠爱之私书出奔书归而称兄弟者责其薄友爱之义攷于事而春秋之情可见矣年者齐僖公母弟也程氏谓先儒説母弟者盖縁礼有立嫡子同母弟之文其曰同母盖为嫡尔非以为加亲也此义不明久矣僖公私其同母宠爱异于他弟施及其子犹与适等而襄公绌之遂成簒弑之祸故圣人于年来聘特变文书弟以示贬焉郑语来盟黑背帅师皆罪其私也书云于弟弗念天显乃弗克恭厥兄兄亦不念鞠子哀大不友于弟天惟与我民彛大泯乱陈光奔楚而称弟不念鞠子哀矣盗杀卫絷而称兄其亦不念天显矣秦鍼宋辰皆责其薄也仁人于兄弟絶偏系之私笃友恭之义人伦正而天理存其春秋以训天下与来世之意也
　　秋公伐邾
　　程頥曰左氏传为宋讨也擅兴甲兵为人而伐之非义之甚也
　　谢湜曰邾邻国元年公及仪父盟七年公伐邾盟不足以取信邻国可知也
　　胡安国曰奉辞致讨曰伐按左氏公伐邾为宋讨也宋人先取邾田故邾人入其郛鲁与仪父则元年盟于昩矣邾人何罪可声特托为辞説以伐之耳经之书伐非主兵者皆有言可执见伐者皆有罪可讨也传曰欲加之罪何患无辞鲁为宋讨非义甚矣而称伐邾所谓欲加之罪者也而不知渝昩之盟不待贬而自见矣
　　冬天王使凡伯来聘戎伐之于楚丘以归
　　程頥曰周礼时聘以结诸侯之好诸侯不修臣职而聘之非王体也戎伐凡伯于楚丘以归初戎朝于周发币于公卿凡伯弗宾王使凡伯来聘戎伐之于楚丘以归楚丘卫地伐见其以众天子之使道由于卫而戎得以众伐之卫不能卫其辠可知言以归则非执凡伯有失节之罪
　　程氏学曰戎伐天子之使其罪不言而著书曰于楚丘则见卫不救王臣之患曰以归则非执也以罪凡伯不死位也春秋有一句而合数义者类如此谢湜曰聘礼天子以亲邦国以礼士诸侯以省天子以结邻好周之盛时诸侯以时聘于天子天子以时聘于诸侯故上下内外一心而天下治春秋天王下聘则出于王室防弱而为之非行人时聘之礼也故鲁未尝入聘于周而王使卿来聘于鲁又曰凡伯天子之使也戎举大众伐凡伯王室之辱也王臣将命于外诸侯所当钦也钦王臣所以尊王室也戎以伐事难凡伯于楚丘其为势盛其为患大卫宣公坐视王室危辱不救使王臣防殁于戎春秋以楚丘谨其地而卫国之罪着矣以归非执也凡伯臣服于戎也称以归罪凡伯无死位之忠也诸侯失国则名凡伯失位不名者不与夷狄之屈王臣也不与夷狄屈王臣以病诸侯之不能救也戎犬羊之属也其往来中国若践无人之境岂戎之不可制哉皆中国召之而已故潜之防唐之盟春秋罪之于前矣
　　胡安国曰国而曰伐此一人而曰伐见其以徒众也楚丘卫地以归易词也于楚丘者罪卫不救王臣之患以归者罪凡伯失节不能死于位也周之秩官敌国宾至闗尹以告候人为道司徒具徒司冦诘奸佃人积薪火师监燎其贵国之宾至则以班加一等益防至于王吏则皆官正涖事今凡伯承王命以为过宾于卫而戎得而伐之以归是蔑先王之官而无君父也故旄丘録于国风见卫不能修方伯之职也戎伐凡伯于楚丘以归见卫不救王臣之患也为狄所防则有由矣












　　春秋集义卷四
<经部,春秋类,春秋集义>
　　钦定四库全书
　　春秋集义卷五
　　宋　李明复　撰
　　隐公
　　八年春宋公卫侯遇于垂
　　程頥曰齐侯将平宋卫于郑有防期宋公以币请于卫请先相见故遇于垂宋忌郑之深故与卫卒不成好无诸侯相见之礼故书曰遇
　　谢湜曰清卫邑垂卫地州吁之乱二公遇于清凡伯之难二公遇于垂
　　三月郑伯使宛来归祊
　　程頥曰鲁有朝宿之邑在王畿之内曰许郑有朝宿之邑近于鲁曰祊时王政不修天子不巡狩鲁亦不朝故欲以祊易许各取其近者故宛来归祊始以祊归鲁来言易也朝宿之邑先祖受之于先王岂可相易也郑来归而鲁受之其罪均也
　　胡安国曰郑伯欲以太山之祊易许田前此来输平者以言请之矣未入地也至是来归祊者其地既输矣未易许也周制六年五服一朝故于天子之郊有朝宿之地又六年王乃时巡诸侯各朝于方岳故于太山之旁有汤沐之邑诸侯于王畿之内方岳之下皆有是乎成王以周公有大勲劳故特赐之许田为朝宿之地如皆有焉尽天子之郊不足为其地矣宣王以郑伯母亲故特赐之祊田为汤沐之邑如皆有焉尽太山之旁不足为邑矣祊近于鲁许邻于郑各以其近者相易何以不可乎用是见郑有无君之心而谓天王不复巡狩矣用是见郑有无亲之心而敢与人以先祖所受之邑矣
　　庚寅我入祊
　　程頥曰入者内弗受也义不可而彊入之也
　　谢湜曰祊郑祀太山之邑也庄公使宛来归祊欲以祊易许田也庚寅我入祊鲁受祊邑于郑也郑不得王命私以封邑与鲁鲁不得王命私受封邑于郑二国皆在所治也故郑以邑畀鲁称归罪其与之专也鲁得邑于郑称入罪其取之逆也与之专者郑以祊为已邑故以归鲁使鲁有之也取之逆者其入邑与许叔入许郑伯入栎无异故也宛不氏未赐族胡安国曰其言我入祊者祊非我有也入者不顺之词也义不可而强入之也
　　夏六月已亥蔡侯考父卒
　　胡安国曰天王崩告于诸侯则不名诸侯薨以名赴而自别于太上礼也古者死而不谥不以名为讳周人以谥易名于是乎有讳礼故君薨赴于他国则曰寡君不禄敢告执事春秋之时遵用此礼凡赴者皆不以名矣经书其终虽五霸强国齐桓晋文之盛莫不以名者是仲尼笔之也赴不以名而书其名者与鲁通也已通而不名者旧史失之尔未通而名者有所证矣故传此义者记于礼篇曰诸侯不生名夫生则不名死而名之别于太上示君臣尊卑之等盖礼之中也诸侯薨赴不以名而仲尼革之必以名书变周制矣春秋鲁史圣人修之也而孟子谓之作以此类也
　　辛亥宿男卒秋七月庚午宋公齐侯卫侯盟于瓦屋程頥曰宋为主盟与郑絶也
　　谢湜曰宋公序齐上正王爵也
　　胡安国曰程氏曰宋为主盟与郑絶也大道隐而家天下然后有诰誓忠信薄而人心疑然后有盟诅盟诅烦而约剂乱然后有交质子至是倾危之俗成民不立矣春秋革薄从忠于参盟书日谨其始也周官设司盟掌盟载之法凡邦国有疑则请盟于防同听命于天子亦圣人待衰世之意尔德又下衰诸侯放恣其屡盟也不待防同其私约也不繇天子口血未干而渝盟者有矣其末至于交质子犹有不信者焉春秋谨参盟善胥命美萧鱼之防以信待人而不疑也盖有志于天下为公之世凡此类亦变周制矣吕祖谦曰春秋之初齐僖公当时谓之小霸见于春秋经传与诸侯防盟征伐稍多这便是霸之始方周未东迁之前未尝无方伯连帅之职然当时尚禀王命所以不谓之霸到得平王东迁后王者自无緫合系属人心道理诸侯稍有才智自然出来防盟此覇之名所以立然僖公所以谓之小霸非性其他政事权谋不可望后来桓文然当时时节亦未能做得所以凡书盟于宋卫告成三国不过三国之盟到得后来齐桓郑宋盟于恶曹亦不过四国之盟又如齐宋卫燕伐鲁时不过是四国盖春秋之初王纲尚在未至于甚壊及后王室陵替凡防盟统天下之诸侯皆在焉以齐一国论之僖公霸业不如桓公以天下之势论之桓公之时却不如僖公之时何故王道霸业相为消长到得桓公所以大国言齐宋逺国言江黄其余莫不至霸业盛处便是王道消亡齐僖公所以小霸多是用私意所谓成宋乱又与桓公防成鲁乱帅师以战于郎以至班爵不同帅诸侯来战于郎凡此类皆是私意当时偶然得诸侯此时才智无加于僖公所以畧霸
　　八月葬蔡宣公
　　程頥曰速也诸侯五月而葬不及期简也
　　谢湜曰诸侯五月而葬宣公三月而葬速也过时而葬为不敬先时而葬为不懐不敬不懐非孝也
　　九月辛卯公及莒人盟于浮来
　　程頥曰邻国之交讲信修睦可也安用盟为公屈已与臣盟义弗安也
　　谢湜曰浮来纪邑莒人防者公及防者盟于纪邑自陵之道也
　　胡安国曰莒小国人防者而公与之盟故特言及以讥失礼且明非大夫之罪也易曰谦尊而光卑而不可逾隐公可谓谦矣何以讥之为失礼曰谦亨君子以裒多益寡称物平施屈千乗之尊下与小国之大夫盟岂称物平施之谓乎太卑而可逾非谦德矣
　　螟
　　程頥曰为灾也民以食为命故有灾必书
　　冬十有二月无骇卒
　　程頥曰未赐族书名而已
　　谢湜曰卒而后赐族故不氏无骇公子展之孙其卒也赐族为展氏大夫生而赐族诸侯之失制也观季友仲遂叔肹卒书氏然后知无骇挟之不氏为正也观无骇卒不书氏然后知季友仲遂叔肹之氏为非正也
　　胡安国曰无骇书名未赐族也诸侯之子为大夫则称公子其孙也而为大夫则称公孙公孙之子与异姓之臣未赐族而身为大夫则称名无骇挟之类是也已赐族而使之世为大夫则称氏如仲孙叔孙季孙之类是也古者置卿必求贤德不以世官春秋之初犹为近古故无骇与挟皆书名尔其后官人以世无不赐之族或以字或以谥或以官或以邑而先王之礼亡矣至于三家专鲁六卿分晋诸侯失国出奔者相继职此由也按礼天子寰内诸侯世其禄而不嗣然则诸侯所置大夫嗣其位而不易岂礼也哉观春秋所书而是非之迹着矣治乱之効明矣
　　吕祖谦曰春秋之初谥族尚少见于鲁者如所谓挟如所谓翚如所谓宛如所谓无骇皆不命氏传世官春秋初东迁盖大夫官爵甚少以鲁一国论之谥族甚少大夫官爵无非赐姓使当时春秋之前有世官所谓乡举里选宾兴不可行秀民无处安排看得世官只是起于春秋以来
　　九年春天王使南季来聘
　　程頥曰周礼大行人时聘以结诸侯之好王法之行时加聘问以懐诸侯乃常礼也春秋之时诸侯不修臣职朝觐之礼废王法所当治也不能正典刑而反聘之又不见荅失道甚矣
　　谢湜曰天王以聘礼交结邦国故三年之间聘鲁者二凡伯天子卿士之有爵者故称爵南季天子大夫故称字
　　胡安国曰按周礼行人王者待诸侯有时聘以结好间问以谕志而糓梁子何以独言聘诸侯非正也古者诸侯于天子比年一小聘三年一大聘五年一朝天子于诸侯不可以若是恝故亦有聘问之礼焉隐公即位九年于此而史防不书遣使如周则是未尝朝也一不朝则贬其爵再不朝则削其地如隐公者贬爵削地可也刑则不举遣使聘焉其所以为不正乎经书如京师者一朝于王所者二卿大夫如京师者五举鲁一国则天下诸侯怠慢不臣可知也书天王来聘者七钖命者三赗葬者四则问于他邦及齐晋秦楚之大国又可知矣王之不王如此征伐安得不自诸侯出乎诸侯之不臣者如此政事安得不自大夫出乎君臣上下之分易矣陪臣执国命夷狄制诸夏矣其原皆自天王失威福之柄也春秋于此盖有不得已焉尔矣
　　三月癸酉大雨震电庚辰大雨雪
　　程頥曰隂阳运动有常而无忒凡失其度皆人为感之也故春秋灾异必书汉儒传其説不逹其理故所言多妄三月大雨震电不时灾也大雨雪非常为大亦灾也
　　谢湜曰建寅之月阳气尚防非大雨震电大雨雪之时三月大雨震电大雨雪变之大者也雷声异常为震书震则又以示上天谴怒之意
　　胡安国曰震雷者阳精之发雨雪者隂气之凝周三月夏之正月也雷未可以出电未可以见而大震电此阳失节也雷已出电已见则雪不当复降而大雨雪此隂气纵也夫隂阳运动有常而无忒凡失其度人为之感也今阳失节而隂气纵公子翚之防兆矣钟巫之祸萌矣春秋灾异必书虽不言其事应而事应具存惟明于天人相感之际响应之理则见圣人所书之意矣
　　挟卒
　　谢湜曰挟不氏未赐族
　　夏城郎
　　程頥曰书不时也
　　胡安国曰城者御暴保民之所而城有制役有时大都不过三国之一邑无百雉之城制也鲁尝城费城郈其后复堕焉则越礼而非制矣凡土功龙见而戒事火见而致用水昏正而栽日至而毕时也隐公城中丘城郎而皆以夏则妨农务而非时矣城不逾制役不逾时又当分财用平板干称畚筑程土物议逺迩畧基址揣厚薄仞沟洫具糇粮度有司量功命日不愆于素然后为之可也况失其时制妄兴大作无爱飬斯民之意者其罪之轻重见矣
　　秋七月
　　冬公防齐侯于防
　　程頥曰谋伐宋也
　　程氏杂説曰古之治时诸侯服天子之命以守疆土以治人民其朝聘有时其出入有度无非礼者也【一作无非事也】世之乱也王纲不振诸侯无法以自守强凌弱众暴寡大者则纠合其党以逞其欲中者则附从不服以救其亡故列国之防纷然于天下矣圣人一以王法正之凡书防者皆讥也若夫彼善于此恶有轻重则各重乎其事春秋之法与诸侯为防则书曰公防某侯于某公防齐侯于防公防齐侯郑伯于仲丘之类是也内臣防诸侯则书曰某防某侯于某单伯防齐侯宋公衞侯郑伯于鄄公孙敖防晋侯于戚之类是也内臣之辞也其外诸侯相防则书曰某侯防于某蔡侯郑伯防于邓齐侯宋公防于洮是也唯以国之大小强弱爵之高卑为之次直罪其非王事相防聚尔谢湜曰防鲁地左氏谓宋不王谋伐宋
　　胡安国曰周官行人曰时防以发四方之禁此谓非时而防诸侯以禁止天下之不义也列国何为有此名凡书防皆讥也谓非王事相防聚尔左氏称宋公不王郑伯以王命讨之使来告命防于防谋伐宋也于中丘为师期也亦谓之非王事可乎曰以王命讨宋而听征讨之禁于王都虽召陵之举不是及矣始则私相防为谋于防中则私相盟为师期于邓终则乗败人而深为利以取二邑归诸已奉王命讨不庭者果如是乎经之书防书伐而不异其文以此
　　十年春王二月公防齐侯郑伯于中丘
　　程頥曰为师期也
　　谢湜曰冬防于防春防于中丘贪逺务而释近忧图外功而弛内事取危之道也
　　夏翚帅师防齐人郑人伐宋
　　程頥曰三国先遣将致伐齐郑称人非卿也翚不称公子与四年同
　　程氏杂説曰翚帅师防齐人郑人伐宋六月壬戌公败宋师于菅辛未取郜辛巳取防伐宋矣又败宋师于菅浃日之间取其二邑亟之也故书日以谨之胡安国曰翚不氏先期也始而防宋以伐郑固请而行今而防郑以伐宋先期而往不待钟巫之变知其有无君之心矣夫乱臣贼子积其强恶非一朝一夕之故及权势已成威行中外虽欲制之其将能乎去其公子以戒兵柄下移制之于未乱也
　　吕祖谦曰观隐公一卷其间言王处甚多盖间止有一二年不言耳以此见得王室虽衰当时尚知有王如郑伯以王命伐宋若此皆是自后言王处极少以此见得又不及隐公时节又曰郑伯以王命伐宋须看郑夲志非是为王不过欲报前宋使三国伐郑之讐耳又须看前王贰于虢郑怨王室至虢为卿士郑为左卿士其职已在虢下犹且以齐朝周则伐宋之志巳可见
　　六月壬戌公败宋师于菅
　　程頥曰不言战而言败败者为主彼与战而此败之也
　　辛未取郜辛巳取防
　　程頥曰取二邑而有之盗也
　　谢湜曰郜防宋邑伐宋将以讨不庭也得邑而舎罪则暴恶在所伐者皆可以利获免矣何以禁乱法之人哉故兵以利兴春秋恶之取邑重事故书日内则书外则不书详内事也
　　胡安国曰内大恶其词婉小恶直书而不隐夫诸侯分邑非其有而取之盗也曷不隐乎于取之中犹有重焉者若成公取鄟襄公取邿昭公取鄫皆覆人之邦而絶其祀亦书曰取所谓犹有重焉者此故取郜取防直书而不隐也其不言战而言败败者为主彼与战而此败之也皆陈曰战诈战曰败
　　秋宋人卫人入郑
　　程頥曰郑劳民以务外而不知守其国故二国入之谢湜曰君以国为夲国以民为夲夲固然后以动则威以征则服若乃劳民以事攻讨而内无守备基夲空虚危国之道也春秋书郑伯郑人防伐于前书宋人卫人入郑于后而庄公不知安固国夲其失久矣三国乗虚入郑故不称伐
　　宋人蔡人卫人伐戴郑伯伐取之
　　程頥曰宋人卫人入郑蔡人从之伐戴郑伯围戴克之取三师焉戴郑所与也故三国伐之郑戴合攻盖取三国之聚其残民也甚矣
　　程氏杂説曰取者非其有之以为己邑也灭者覆人之邦絶人之祀其恶尤甚凡取田邑不以内外皆曰取外国唯隐十年宋人蔡人卫人伐戴郑伯伐取之僖三年徐人取舒二者不絶其祀取以为己附庸也其他皆灭矣内大恶讳凡灭国皆不书若取鄟取邿取鄫之类皆只谓之取而已唯僖十七年夏灭项不讳者非公灭也按僖十六年冬公防齐侯宋公陈侯卫侯郑伯许男邢侯曹伯于淮十七年九月公至自防然则夏公不在国灭项非公灭也凡讳者隐公恶也执政之臣灭之曷为而讳哉
　　谢湜曰戴小国郑国伐戴取之不书灭者取之为已附庸故也三国移师伐戴大国在所救也郑伯既不能救又因其困伐而取之袭人之暴而逞其虐乗人之危而利其国不义之大者也
　　胡安国曰称伐称取兼之也或疑郑人兵力不能取戴兼三国之师非矣什围伍攻正也以寡覆众竒也庄公盖尝克叚败王师因州吁而入许能以竒胜可知矣故驻师于郊多方以误之也四国已闘起乗其弊一举而兼取之卞庄子之术也然则可乎孟子曰善战者服上刑称伐取者其以郑庄公残民之甚当此刑矣
　　冬十月壬午齐人郑人入郕
　　程頥曰讨不防伐宋也宋以公子冯在郑故二国交恶左氏传云宋公不王郑伯以王命讨之于春秋不见其为王讨也王臣不行王师不出矫假以逞私忿耳
　　谢湜曰郕小国五年卫师入郕十年齐人郑人入郕小国困于水火可知也
　　胡安国曰左氏传云宋公不王郑以王命致讨而郕人不防齐郑入郕讨违王命也程氏谓宋夲以公子冯在郑故二国交恶春秋不见其为王讨也王臣不行王师不出矫假以逞私忿矣此説据经为合若讨违王命则不书入矣入者不顺之辞也茍以为难辞则齐郑大国于讨郕何难哉
　　十有一年春滕侯薛侯来朝
　　程頥曰诸侯虽有相朝之礼而当时诸侯于天子未尝朝觐独相率以朝鲁得为礼乎
　　程氏杂説曰周礼行人凡诸侯之邦交嵗相问也中相聘也世相朝也先王制礼所以尽人之情诸侯之于邻国壤地相接茍无以相与则何以讲好而修睦盖其势有不得不然哉然或非礼则适所以为乱也王室不纲典制大壊无礼义之交而惟强弱之视或附大而结好或畏威而共命故小国则朝之聘之大国则聘而不朝故来朝于鲁者非邾鄫纪薛则郯杞曹滕之类皆小国也鲁侯之所如者惟晋齐楚三大国而已聘于鲁者则齐晋宋卫陈郑秦楚之邦鲁臣之所如者则唯多大国而或及于小国者矣是以圣人一切书之皆所以示愧诸侯之来鲁者则曰朝曰聘所以纪当世之乱盖不如是则无以正王法其内臣如诸侯非聘则各书其事惟叔孙豹鄫世子巫如晋不系事而非聘
　　谢湜曰邻国疆境相交邦事相聨婚姻相通灾难相恤于其继世则许之相朝所以致两君亲睦之恩也春秋相朝则出于小国畏难而为之非邻国世朝之礼也故齐楚之属大于鲁则鲁往朝之而齐楚不至焉方是时宋人蔡人卫人伐戴郑伯取戴齐人入郕小国受难甚矣故滕薛恐惧朝鲁
　　胡安国曰诸侯朝于诸侯礼乎孔子曰邦君为两君之好有反坫周礼行人凡诸侯之邦交殷相聘世相朝也夫谓之殷则得中而不过谓之世则终诸侯之世而一相朝其为礼亦节矣周衰典制大壊诸侯放恣无礼义之交惟强弱之视以鲁事观焉或来朝不报其礼或屡往而不纳以归无合于中聘世朝之制矣且列国于天子述所职者盖阙如也而自相朝聘可乎凡大国来聘小国来朝一切书之而不削皆以示讥滕薛二君不特言者又讥旅见也非天子不旅见诸侯偃然受之而不辞亦以见隐公之志荒矣吕祖谦曰滕薛来朝争长此一叚须看得官制滕侯曰我周之卜正也以此见成周盛时诸侯非惟入为王卿士而卜正一官亦皆诸侯为之又曰看隐公一君须知得天下之祸机常萌于盛满之时隐之季年滕薛来朝争长而隐公能和之又与郑伯入许伐宋皆有功鲁正是盛满之时所以羽父之祸实萌于此如秦隋之君莫不皆然前面如此之盛不知持守之道理后不免有所失何故一旦为羽父所杀也此必有因大凡当盛满之时最要人持守盖隐公当此之时骄恣自满而不知戒故不免有簒弑之祸
　　夏公防郑伯于时来
　　程頥曰谋伐许也
　　谢湜曰时来郑地左氏谓许不共谋伐许
　　秋七月壬午公及齐侯郑伯入许
　　程頥曰书及内为主非内为主则先书防伐后书入也
　　谢湜曰齐人郑人入郕公及齐侯郑伯入许皆不书伐者着其以不义入人之国也入许称及则以谋出于公也许庄公出奔不书灭者不絶其祀也先王以兵止兵以杀止杀春秋以产怨难而已自中丘防起其后鲁齐郑伐宋鲁取郜防宋卫入郑宋蔡卫伐戴郑取戴齐郑入郕鲁齐郑入许怨搆而不息祸连而不止故曰兵犹火也弗戢将自焚也可不戒哉胡安国曰书防则伐许者夲郑志也书及则入许者公所欲也隐公即位十有一年天王遣使来聘者再而未尝朝于京师罪一也平王崩不赴丧防葬至使武氏子来求赙罪二也礼乐征伐自天子出而擅兴兵甲为宋而伐邾为郑而伐宋罪三也山川土田各有封守上受之天王下传之先祖而取郜取防入祊易许罪四也今又入人之国而逐其君罪五也凡此五不韪者人臣之大恶而隐公兼有之然则不善之殃岂特始于惠成于桓而隐之积恶亦不可得而掩矣使隐公者为国以礼而自强于善岂有钟巫之难乎是故春秋所载以人事言则是非善恶之迹设施于前而成败吉凶之效见于后以天道言则感应之理明矣不可不察也
　　吕祖谦曰郑入许而不有许此一叚看得王纲初解纽诸侯未敢放手灭人国如后之灭霍灭耿灭魏畧无顾忌
　　冬十有一月壬辰公薨
　　程頥曰翚谮于桓公而请弑之公祭钟巫于寪氏翚使贼弑公于寪氏立桓而讨寪氏有死者人君终于路寝见卿大夫而终乃正终也薨于燕寝不正其终也薨不书地弑也贼不讨不书葬无臣子也
　　谢湜曰公薨翚与桓公弑之也君父大难臣子所不忍言故不书弑君父大故臣子所不敢没故不书地薨而书地谨其终也不地以见不得其终也葬以奉安死者君弑而贼不讨则死者不安于下虽葬犹弗葬也故不书葬以责无臣子也易曰履霜坚冰隂始凝也驯致其道至坚冰也然则祸难之发非一朝一夕其所由来渐矣春秋书翚帅师不书公子以见公子翚不臣之心巳兆于此其罪在所絶也书大雨震电大雨雪以见灾变之大人君所当修省也为隐公者轻社庙以事干戈劳力众以工城筑委宫庭以逐盟防国有大奸而不知察臣有逆谋而不知虑天有谴告而不知恐权归于私门而不知制此不测之变所以发于肘腋之间也然则有国家者其祸乱之萌可不鉴之于防哉
　　胡安国曰致隐让国立不以正惠公之罪也致桓弑君几不早断隐公之失也既有防人交乱其间忧虞之象着矣而曰使营菟裘吾将老焉是犹豫留时辨之不早也其及也宜隐公见弑鲁史旧文必以实书其曰公薨者仲尼亲笔也古者史官以直为职而不讳国恶仲尼笔削旧史断自圣心于鲁君见弑削而不书者盖国史一官之守春秋万世之法其用固不同矣不书弑示臣子于君父有隐避其恶之礼不书地示臣子于君父有不没其实之忠不书葬示臣子于君父有讨赋复仇之义非圣人莫能修谓此类也夫贼不讨仇不复而不书葬则服不除寝苫枕戈无时而终事也以此法讨罪至严矣故曰春秋成而乱臣贼子惧
　　右隐公十有一年书于经者其事七十有六以为经世之典拨乱反正之书百王不易之大法其详可得闻乎谓一为元则知祖述宪章以体元为人主之职谓周正为春则知立制度改正朔以夏正为可行之时谓正月为王正则知天下之定于一也隐公不书即位则知父子君臣之大伦不可废也与邾仪父宋人盟而皆书曰及则知以忠信诚慤为先而盟誓不足贵也太叔出奔共而书曰郑伯克叚则知以亲爱为主而恩义之轻重不可偏也来赗仲子而冡宰书名则知夫妇人伦之夲而嫡妾之名分不可乱也祭伯朝鲁直书曰来则知人臣义无私交而朋党之原不可长也公子益师书卒则知春秋贵大臣而恩礼之哀荣不可恝也元者何仁是也仁者何心是也【余详见第一卷元年春下】盟于昩而书及公所欲也盟于宿而书及公立而求成焉非若小国之于大国不得已而要盟者后七年为宋而伐邾昩之盟其刑牲歃血果何为也后十年为郑而伐宋要质鬼神又安在乎比事而观而盟不足贵亦审矣世衰道泯民彛泯乱若宋殇之于冯也卫侯郑之于叔武瑕也皆为利争不胜讨也而庄公独以顺母为辞养成叚恶夫中也养不中才也养不才故人乐有贤父兄也仁人之于兄弟不藏怒焉不宿怨焉亲爱之而已矣象忧亦忧象喜亦喜恩掩义也使吏治其国而象不得有为义胜恩也恩义并立而中持衡焉叚虽凶逆焉攸乱此春秋责庄公之意也太宰建邦六典以佐王治邦国者也而承命以赗诸侯之妾不知其不可是为不智知其不可而不言是为不忠不忠不智之人而可以居百寮之长乎故贬而书名贱之也或曰安知咺之不言如其不用何言而不用则辞其位而不居礼也今奉命而来则知其阿谀顺防无体国爱君之义矣其贬而书名非宰也夫危而不持颠而不扶则将焉用彼相若以其尝为冡宰不论功罪而曲以礼貌加之非春秋贵相之意矣君子有更相汲引交好以为公小人有互相朋党比周以为私迹虽同而情异不可不察也祭伯朝鲁安知其为私而不与乎隐公之立未尝请命王法所当治也祭伯为王卿士不能诏王以正典刑而逺来朝之其为阿私审矣故尹氏来讣不称爵祭叔来聘不言使皆以明人臣之义杜朋党之原矣大夫书卒见君臣之义也不书葬明尊卑之等也或日或不日着礼貌之义也名而不书氏者身自为卿而非世也其称公子以贵戚故使为卿也不书官者不请于王而私自命也其有将兵而防战奉使而出疆名姓巳登于史册如公子翚者而不书卒何也迷国误朝躬行弑逆则有天讨之刑矣公子遂之罪亦同而书卒何也因事之变以明卿卒不绎之礼而义不系于遂也季孙意如无事之变而书卒独何欤春秋有变例定哀多防辞季氏逐昭公杀务人而立宋若有汉髙帝之公不赏私劳则三家退听公室张矣定公幸于祸而忘其危诱于利而忘其辱以意如为大夫而不讨先君之贼也天理灭矣是故比事以观其异同可见触类而长其指意无穷以一年之事考之则二百四十二年之行事皆可见矣以为经世之典拨乱反正之书百王不易之大法岂不信夫






　　春秋集义卷五
　　钦定四库全书
　　春秋集义卷六
　　宋　李明复　撰
　　桓公
　　程頥曰桓公名允惠公子隐公弟桓王九年即位桓谥也辟土服逺曰桓
　　元年春王正月公即位
　　程頥曰桓公弑君而立不天无王之极也而书春王正月公即位以天道王法正其辠也
　　谢湜曰君为国之大夲即位君之始事位不正不可以守国故春秋元年必书公即位所以正大夲谨始事也诸侯爵位皆先王度其祖考功德而畀之也故子孙继世必请命于王颁政施教考礼修乐必受命于王所以尊王命而正邦国也自隐公以降列国盟防自专法令自出其即位皆受之先君而请命之礼不修君臣之大义废矣故春秋之初以王法首夺隐公即位而正其恶也夺隐公即位以正其恶而诸侯擅命传国之罪皆见矣此隐公所以不书即位也文公成公襄公昭公哀公书即位者以明继正也庄公闵公僖公不书即位者以明继故也桓公以害隐而立宣公以公子遂害世子而立定公以季氏背昭而立三公书即位者着其自立之罪也然则春秋之法书即位者以继正也不书即位者以继故也隐公继世正也宜书即位而不书者以罪诸侯不臣桓公宣公定公继世非正也不宜书即位而书者以责臣子不能讨逆也
　　胡安国曰元年即位之始年也自是累数虽久而不易此前古人君记事之例春秋祖述为编年法及汉文帝惑方士之言改后元年始乱古制夫在位十有六载矣复称元年可乎孝武又因事别建年号歴代因之或五六年或四三年或一嵗再更使记注繁芜莫之胜载夫歴世无穷而美名有尽岂记久明逺可行之法也必欲传久当以春秋编年为正
　　又曰桓公与闻乎弑而书即位着其弑立之罪深絶之也美恶不嫌同词或问桓非惠公之嫡子乎当立而未能自立是故隐公摄焉以俟其长而授之位久摄而不归疑其遂有之也是以至于见弑而恶亦有所分矣春秋曷为深絶桓也曰古者诸侯不再娶于礼无二嫡惠公妃既卒继室以声子则是摄行内主之事矣仲子安得为夫人母非夫人则桓乃隐之庶弟安得为嫡子谓当立乎桓不当立则国乃隐公之国其欲授桓乃实让之非摄也摄让异乎曰非其有而居之者摄也故周公即政而谓之摄推已所有以与人者让也故尧舜禅授而谓之让惠无嫡嗣隐公继室之子于次居长礼当嗣世其欲授桓所谓推已所有以与人者也岂曰摄之云乎以其实让而桓乃弑之春秋所以恶桓深絶之也然则公羊所谓桓防而贵隐长而卑子以母贵者其説非与曰此狥惠公失礼而为之词非春秋法也仲子有宠惠公欲以为夫人母爱者子抱惠公欲以桓为适嗣礼之所不得为也礼不得为而惠公纵其邪心而为之隐公又探其邪志而成之公羊又肆为邪説而传之汉朝又引为邪议而周之夫妇之大伦乱矣春秋明着桓罪深加贬絶备书终始讨贼之义以示王法正人伦存天理训后世不可以邪汨之也
　　朱熹曰书即位者是鲁君行即位之礼继故不书即位者是不行即位之礼若桓公之书即位则是桓公自正其即位之礼耳
　　三月公防郑伯于垂郑伯以璧假许田
　　程頥曰隐公八年郑伯使宛来归祊盖欲易许田鲁受祊而未与许及桓弑立故为防而求之复假以璧朝宿之邑先祖受之于先王岂可相易也故讳之曰假讳国恶礼也
　　程氏学曰郑伯以璧假许田左氏以为易祊田黎淳以隐十一年易许之事破左氏谓田是许之田如何曰左氏説是也既是许之田如何却假之鲁隐十一年虽入许许未尝灭许叔已奉祀也
　　杨时曰宋督弑其君而公成其乱取郜大鼎以归公弑隐公而郑伯防公于垂以璧假许田则鲁之乱郑伯成之也不书为内讳也夫郑伯之假田与公之取鼎其求赂一也而书之异辞内外之分然也
　　谢湜曰君薨百官緫已以听于冡宰三年孝子疾痛在心思虑未能接事故也国有大故然后以义胜恩故三年之丧金革之事有不辟者隐公即位三月而盟于蔑桓即位三月而防于垂春秋诸侯无三年哀戚可知也春秋于即位三月书盟书防而恶自见矣左氏谓修好于郑
　　又曰许田鲁朝宿之邑也郑庄公欲易许田其志已见于归祊矣祊小许田大故归祊之后五年然后得许田其防于垂也又以璧遗鲁而请之祊非鲁有也许田郑易而得之也祊非鲁有然而于鲁称归者罪郑专天子之邑也许田郑易而得之然而于郑称假者不与庄公变天子之封也假暂辞称假以明复当归鲁
　　胡安国曰许田所以易祊也郑既归祊矣又加璧者祊薄于许故也鲁山东之国与祊为邻郑畿内之邦许田近地也以此易彼各利于国而圣人乃以为恶而隐之独何欤曰利者人欲之私放于利必至夺攘而后厌义者天理之公正其义则推之天下国家而可行春秋恶易许田孟子极陈利国之害皆拔夲塞源杜簒弑之渐也汤沐之邑朝宿之地先王所锡先祖所受私相贸易而莫之顾是有无君之心而废朝觐之礼矣是有无亲之心而擅弃先祖之地矣故圣人以是为国恶而隐之也其不曰以璧易田而谓之假者夫易则已矣言假则有归道焉又以见许人改过迁善自新之意非止隐国恶而已也其垂训之义大矣
　　吕祖谦曰元年郑伯以璧假许田朝宿汤沐皆天子所赐诸侯之邑然天子诸侯其朝防之时如此之众安得许多邑以与之盖天子所赐非其大勲劳即王之懿亲却非人人而与之如五服之诸侯其来亦自有时耳朝宿之邑在畿内汤沐之邑在方岳之下想一邑之内亦不多要不过数十家耳又须看郑人卒易祊田之意初间尚惧王法未敢遽易故以假为言
　　夏四月丁未公及郑伯盟于越
　　程頥曰桓公欲纳郑好以自安故既与许田又为盟也弑君之人凡民罔弗憝而郑与之盟以定之其辠大矣
　　谢湜曰公立不正与郑防受郑璧遗郑许田及郑盟以亲郑也
　　胡安国曰垂之防郑为主也故称防越之盟鲁志也故称及郑人欲得许田以自广是以为垂之防桓公欲结郑好以自安是以为越之盟夫弑逆之人凡民罔弗憝即孟子所谓不待教命人得而诛之者也而郑与之盟以定其位是肆人欲灭天理大义遂以澌灭天讨无复共行圣人所为惧春秋所以作无俟于贬絶而恶自见矣
　　秋大水
　　程頥曰君修德则和气应而雨旸若桓行逆德而致隂沴乃其宜也
　　谢湜曰水泛滥异常为大水大水阳气胜而溢也其损伤民物为害大故书
　　胡安国曰大水者隂逆而与怨气并之所致也桓行逆德而致隂沴宜矣或问尧之时岂有致之者而曰洚水警予何也曰尧之水非有以致之开辟已来水之行未能得其所归故尧有忧焉使禹治之然后人得平土而居尔若曰洪水者积雨之所成时晹而熄矣奚待乎九年十有三载之治也山谷之所泄欤自禹功既防凿决排以至于今而其流不灭何也是知天非为尧有洪水之灾至禹而后水由地中行尔后世有人为不善感动天变召水溢之灾者必引尧为解误矣
　　冬十月
　　二年春王正月戊申宋督弑其君与夷及其大夫孔父
　　程頥曰桓公无王而书王正月正宋督之罪也弑逆之罪不以王法正之天理灭矣督虽无王而天理术尝亡也人臣死君难书及以着其节父名也称大夫不失其官也
　　谢湜曰宋督宋万不氏未赐族也虽赐族不当书氏逆恶在所诛絶故也孔氏父名孔父死君之难临大节而不可夺者也可谓忠于其君矣故殇公之被害也书及以显其忠书大夫以示能死职宋殇公立十年外事攻讨兵连不息内有逆臣而不加察外有怨仇而不加虑此督之难所以发于萧墙也弃内事外者可不戒耶桓月皆不书王二年书王者以王法正督之罪也
　　胡安国曰桓无王而元年书春王正月以天道王法正桓公之罪也桓无王而二年书春王正月以天道王法正宋督之罪也程氏曰弑逆者不以王法正之天理灭矣督虽无王而天理未尝亡也其説是矣糓梁子以二年书王正与夷之卒其义一尔以为诸侯之卒无所隐痛故书王以正之误矣按左氏宋殇公立十年十一战民不堪命孔父为司马无能改于其德非所谓格君心之非者然君弑死于其难处命不渝亦可以无婗矣父者名也着其节而书及不失官而书大夫是春秋之所贤也贤而名之何也故侍读刘敞以谓既名其君于上则不字其臣于下此君前臣名礼之大节也督将弑殇公孔父生而存则不可得弑于是乎先攻孔父而后及其君能为有无亦庶几焉凡乱臣贼子蓄无君之心者必先剪其所忌而后动于恶不能剪其所忌则有终其身而不动也华督欲弑君而惮孔父刘安欲叛汉而惮汲直曹操欲禅位而惮孔融此数君子者义形于色皆足卫宗社而忤邪心奸臣之所以惮也不有君子其能国乎春秋贤孔父示后世人主崇奬节义之臣乃天下之大闲有国之急务也
　　吕祖谦曰左氏序宋督事极好观其论督有无君之心而后动于恶此左氏识见髙逺处盖人心各有所主使宋督有尊君之心决不敢为弑逆之事惟此心荡则纵横放肆无所忌惮盖督之杀孔父与弑殇公乃为恶之末流其有无君之心乃为恶之根夲圣人所以过位变色入门鞠躬夫岂繁文末节哉盖所以飬其尊君之心也
　　滕子来朝
　　程頥曰滕夲侯爵后服属于楚故降称子夷狄之也首朝桓之罪自见也
　　谢湜曰滕侯爵称子以其臣属于楚也四夷君长爵不过子滕侯臣属于楚称子黜之也先义后利上贤下力贵信贱诈中国之道也禽兽惟利是嗜而不知义之在所先也惟力是务而不知贤之在所上也惟诈是用而不知信之在所贵也春秋之所以贱楚者以此而已故中国诸侯臣属于楚则黜之
　　胡安国曰隐末年滕称侯爵距此三嵗尔乃降而称子者先儒谓为时王所黜也使时王能黜诸侯春秋岂复作乎又有言其在丧者终春秋之世不复称侯无是説矣然则云何春秋为诛乱臣讨贼子而作法尤严于乱贼之党使人人知乱臣贼子之为大恶而莫之与则无以立于世而莫敢动于恶而簒弑之祸止矣桓公弟弑兄臣弑君天下之大恶凡民罔弗憝也已不能讨又先邻国而朝之是反天理肆人欲与禽兽无异而春秋之所深恶也故降而称子以正其罪四夷虽大皆曰子其降而称子外之也或曰非天子不制度不议礼不攷文仲尼岂以匹夫专进退诸侯乱名实哉则将应之曰仲尼固不以匹夫专进退诸侯乱名实矣不曰春秋天子之事乎知我罪我者其惟春秋乎世衰道防暴行交作仲尼有圣德无其位不得如黄帝舜禹周公之伐尤诛四凶戮防风杀管蔡行天子之法于当年也故假鲁史用五刑奉天讨诛乱贼垂天子之法于后世其事虽殊其理一尔何疑于不敢专进退诸侯以为乱名实哉夫奉天讨举王法以黜诸侯之灭天理废人伦者此名实所由定也故曰春秋成而乱臣贼子惧
　　李侗语録朱熹问按滕夲侯称伊川程氏谓服属于楚故贬称子熹按是时楚未与中国通滕又逺楚终春秋之世未尝事楚但为宋役尔不知伊川程氏别有何据又陈蔡诸国后来属楚者亦未尝贬爵也胡文定以为为朝桓而贬之以讨乱贼之党此义似胜然滕自此不复称侯至定公之丧来防丧犹称子夫岂以祖世有罪而并贬其子孙乎然则胡氏之説亦有可疑者不知当以何説为正胡氏又谓凡朝桓者皆贬独纪侯以咨谋齐难而来志不在于朝桓故再朝皆无贬焉熹窃以为果如此则是义理之正可以危急而弃之也不知春秋之法果如此否二年纪侯来朝左氏作杞字后有入杞防成事传皆有説可据伊川程氏与胡氏依公糓作纪字延平李侗答曰滕子来朝考之春秋夫子凡所书诸侯来朝皆不与其朝也胡文定谓春秋之时诸侯之朝皆无有合于先王之时诸侯之朝皆无有世朝之礼者故书此讥之也滕夲侯称桓二年来朝称子者以讨乱贼之党贬于诸家之説义为精先儒又以为时王所黜者胡氏以为果如此则春秋不作矣恐先儒之説非来谕以谓自此终春秋之世不复称侯岂以祖世有罪而并贬其子孙乎若如此言大叚害理春秋与人改过迁善又善善长恶恶短不应如此是可疑也侗窃以从胡之説于道理为长观夫子所书讨乱之法甚严滕不以桓之不义而朝之只在于合党缔交此夷狄也既已贬矣后世子孙碌碌无闻无以自见于时又壤地小夲一子男之国宋之盟左传于宋人请滕欲以为私属则不自强而碌碌于时者久矣自一贬之后夫子再书各防一义而发遽又以侯称之无乃纷纷然殽乱春秋之防不明其夲意乎盖圣人之心必有其善然后进之若无所因是私意也岂圣人之心哉若如此看似于后世之疑不碍道理为通又不知如何春秋所以难看者盖以常人之心推测圣人未到圣人洒然处岂能无失耶诸俟他日反复面难庶几或得其防又曰伊川程氏之説攷之诸处未见春秋之前服属于楚事迹更俟寻攷之来喻以谓纪侯来谘谋齐难志不在于朝桓故再朝无贬则是义理之正可以危急而弃之若果如此尤害义理春秋有诛意之説纪侯志不在于朝桓则非滕子之类也列国有急难以义而动又何贬耶
　　朱熹曰向见程沙随作春秋解只有説滕子来朝一处最好如隐十一年方书滕侯薛侯来朝如何到桓二年便书滕子来朝先軰为説甚多或以为时王所黜故降而书子不知是时时王已不能行黜陟之典就使能黜陟诸侯当时亦不止一滕之可黜或以春秋恶其朝桓特削而书子自此之后滕一向书子岂春秋恶其朝桓而并后代子孙削之乎或以为当丧未君前又不见滕侯卒皆不通之论程沙随则谓此见得春秋时小国事大国其朝聘贡赋之多寡随其爵之崇卑滕子之事鲁以侯礼见则所共者多故自贬降而以子礼见庶得贡赋省少易供説却恐是如此何故縁后面郑朝晋云郑国男也而使从公侯之赋见得郑夲是男爵后袭用侯伯之礼以交于大国初焉不觉其贡赋之难办后来益困于此方説出此等话非独是郑想当时小国多是如此今程氏春秋亦如此説滕子程是绍兴以前文字不知沙随见此而为之説还是见得此意
　　三月公防齐侯陈侯郑伯于稷以成宋乱
　　程頥曰宋弑君而四国共成定之天下大恶也谢湜曰宋有弑逆之乱为之讨贼而肆诸市朝立殇公之后以承社稷诸侯之职也四国之防于稷也乃从逆臣华督之谋召公子冯以君其国而以督相之是四国释宋之乱弗治而反以成之也天下之乱未有大于弑逆者也四国不能讨乱而反以成乱恶之大也春秋书成宋乱而四国之恶不待贬黜而见矣去其乱之谓平遂其事之谓成
　　胡安国曰三纲军国政事之夲人道所由立也三纲正则基于治以兴三纲沦则习于乱以亡按春秋华督有不赦之恶鲁郑齐陈同防于稷以成其乱受赂而归而天子不讨方伯不征咸自以为利也不知百官象之有大不利焉未几陈有五父之乱齐有无知之乱郑有祭仲子突亹仪之乱鲁有叔牙庆父般闵之乱数十年间四国舛逆几至丧亡则以昩于履霜坚氷之戒不能辨之于早也春秋备书于防明三纲之重为后世鉴深切着明矣
　　又曰按左氏为赂故立华氏也尝攷之传当邾定公之时盖有弑其父者而定公矍然失席曰是寡人之罪也尝学断斯狱矣臣弑君凡在官者杀无赦子弑父凡在官者杀无赦杀其人坏其室洿其宫而猪焉盖君逾月而后举爵华督弑君之贼凡民罔不憝也而桓与诸侯防而受赂以立华氏使相宋公甚矣故特书其所为而曰成宋乱夫臣为君隐子为父隐礼也此其自言之何桓恶极矣臣子欲尽隐之而不可以欺后世其曰成宋乱而不书立华氏犹为有隐乎耳春秋列防未有言其所为者独此与襄公末年防于澶渊各书其事者桓弑隐督弑殇般弑景皆天下大恶圣人所为惧春秋所以作也一则受宋赂而立华氏一则谋宋灾而不能讨故特书其事以示贬焉然澶渊之防既不书鲁卿又贬诸国之大夫而称人此则书公又序诸侯之爵何也澶渊之防欲谋宋灾而不讨弑君之贼虽书曰宋灾故而未能表其诛责之意也必深讳鲁卿而重贬诸国之大夫然后足以启问者见是非也稷之防前有宋督弑君后有取宋鼎之事书曰成宋乱则其责己明不必讳公与贬诸侯爵次然后见其罪矣
　　张栻曰春秋防于稷以成宋乱或训成为平不必如此説这般公事如何便结絶
　　夏四月取郜大鼎于宋戊申纳于太庙
　　程頥曰四国既成宋乱而宋以鼎赂鲁齐陈郑皆有赂鲁以为功而受之故书取以成乱之赂器置于周公之庙周公其飨之乎故书纳纳者弗受而强致也程氏杂説曰宋有弑君之乱诸侯之义所宜共恤督有弑君之恶且凡民罔弗憝况诸侯哉成者平也公防齐侯陈侯郑伯于稷以平之而遂乱受赂纳于太庙所谓不待贬絶而恶见者也
　　谢湜曰王镇大寳器天下所共贵惟圣王能以德服天下而有之故古者藏之于庙以示祖宗能受其献也郜鼎之赂明则人所恶幽则神所恶内不可以示子孙外不可以示神民凶莫大焉桓公视弑逆大恶安以为常故以得宋大鼎为功而纳之祖庙也春秋书取宋大鼎书纳于太庙其恶不待贬黜而见矣故臧哀伯曰今灭德立违而寘其赂器于太庙百官象之其又何诛焉大鼎取之宋也书曰郜大鼎者郜不能守而宋取之宋不能守而鲁取之然则大鼎无常能守则存不能守则迁故大鼎书主名以为有国者戒也纳大鼎书日谨其事也璧大鼎皆保国之器也桓公受郑璧取宋大鼎皆以得保国之器为荣也无保国之德而恃以保其国失之大也
　　胡安国曰取者得非其有之称纳者不受而强致之谓弑逆之贼不能致讨而受其赂器寘于太庙以明示百官是教之习为弑逆悖乱之行也公子牙庆父仲遂意如之恶又何诛焉圣人为此惧而作春秋故直载其事谨书其日垂训后世使知宠赂之行保邪废正能败人之国家也亦示之戒矣
　　吕祖谦曰哀伯之谏取郜鼎其中所言周家宗庙制度固当攷然桓公于弑逆之事犹忍为之哀伯乃谏其取叛臣之鼎是犹不能三年之丧而缌小功之察者也哀伯亦可谓习而不察矣然看哀伯之谏周内史之言须看得天下之人皆习而不察哀伯鲁之贤大夫也周内史周之良史也尚不知君臣之大义区区然唯纳赂之是谏文辞之是取在贤者犹不知而况下贤者数等而为众人者乎以此知当时天下之人视弑君杀父以为常矣
　　秋七月杞侯来朝
　　程頥曰凡杞称侯皆当为纪杞爵非侯文误也及纪侯大去其国之后纪不复称侯矣
　　胡安国曰公糓程氏皆以杞为纪弟弑兄臣弑君天下之大恶王与诸侯不奉天讨反行朝聘之礼则皆有贬焉所以存天理正人伦也纪侯来朝何独无贬乎当是时齐欲灭纪纪侯求鲁为之援非为桓立而朝之也
　　蔡侯郑伯防于邓
　　程頥曰始惧楚也
　　谢湜曰左氏谓始惧楚
　　胡安国曰左氏曰始惧楚也其地以国邓亦与焉楚自西周已为中国患宣王盖尝命将南征矣及周东迁僭号称王慿陵江汉此三国者与之邻是以惧也后卒灭邓虏蔡侯而郑以王室懿亲为之服役终春秋之世圣人盖伤之也夫天下莫大于理莫强于信义循天理惇信义以自守其国家荆楚虽大何惧焉不知夲此地丑德齐莫能相尚则以地之小大力之强弱分胜负矣观诸侯防盟离合之迹而夷夏盛衰之由可攷也观春秋进退予夺抑扬之防则知安中夏待四夷之道矣
　　九月入杞
　　程頥曰将卑师少外则称人内则止云入某伐某谢湜曰杞侯奔走以事大国而不得免故鲁人入杞
　　公及戎盟于唐冬公至自唐
　　程頥曰君出而书至者有三告庙也过时也危之也桓公弑立尝与郑齐陈防矣皆同为不义及逺与戎盟故危之而书至戎若不如三国之党恶则讨之矣居夷浮海之意也中国既不知义夷狄或能知也又语録或问书至如何曰告庙而书亦有不縁告庙而书者又问隐皆不书至曰告庙之礼不行
　　谢湜曰君行其至必书谨之也古者国君以事而出返必告庙示不敢专也春秋诸侯出入无时防盟征伐继踵不息其至也不复告庙者众矣春秋因其告庙则书其不告则不书以示不敬也诸侯宗庙社稷之主也政治不以时修祭祀不以时举臣民不以时省则国事隳矣故鲁侯之出春秋谨其至而书之所以为之戒也凡书至八十二观其所至时月而诸侯委社稷弃人民般乐自纵而久荒于外其失见矣胡安国曰凡为人子者出必告反必面事亡如事存故君行必告庙反必奠而后入礼也出必告行反而告至常何以书或志其去国逾时之久也或録其防盟侵伐之危也或着其党恶附奸之罪也桓公弑君而立尝列于中国诸侯之防而不书至同恶也今逺与戎盟而书至者危之也程氏所谓居夷浮海之意是矣语不云乎夷狄之有君不如诸夏之亡也


　　春秋集义卷六
<经部,春秋类,春秋集义>
　　钦定四库全书
　　春秋集义卷七
　　宋　李明复　撰
　　桓公
　　三年春正月公防齐侯于嬴
　　程頥曰桓公弑君而立元年书王以王法正其辠也二年宋督弑君以王法正其辠也三年不书见桓之无王也防齐侯于嬴成昏于齐也
　　谢湜曰左氏谓成昏于齐
　　胡安国曰桓公三年而后经不书王有以为周不颁厯者昭公末年王室有子朝之乱岂暇颁歴而经皆书王非不颁厯明矣又有以为此阙文者安得一公之内凡十四年皆不书王其非阙文亦明矣然则云何桓公弑君而立至于今三年而诸侯之防事毕矣是入见受命于天子之时也而王朝之司马不施残执之刑邻国之大夫不闻有沐浴之请鲁之臣子义不戴天反北靣事讐鲁莫之耻使乱臣贼子肆其逆无所忌惮人之大伦灭矣故自是而后不书王者桓公无王与天王之失政而不王也桓公无王而归罪于天子可乎齐景公问政子曰君君臣臣父父子子君不君则臣不臣父不父则子不子
　　夏齐侯衞侯胥命于蒲
　　程頥曰二国为防约言相命而不为盟诅近于理也故善之
　　程氏杂説曰凡书盟者皆私相疑贰而妄为歃血要言之事唯此年胥命于蒲则以诚相命尔古者王道之行诸侯各以法守何相命之有然论其世也则谓之近正不亦宜乎
　　杨时曰胥命盖葵丘之防束牲载书而不歃血而有五命之类是也齐衞敌国莫为命主故曰胥命也至治之时诸侯述职以听天子之命而已何胥命之有哉然葵丘之防不书命何也盖五霸桓公为盛以葵丘之防实为命主不书命盖不与其擅命也
　　谢湜曰命王之事也二国胥命非正也虽然圣王不作乆矣诸侯小大猜疑盟约并起公正之道衰而信义不复见矣方是时二国以书相命而不以歃血为盟有贵信之心焉可谓近正矣春秋书其胥命善之也蒲之命必有主之者谓之胥命不与诸侯得专也故糓梁曰其以相言之不以齐侯命衞侯也
　　胡安国曰公羊曰胥命者相命也相命近正也古者不盟结言而退人变其情私相疑贰以成倾危之俗其所由来渐矣有能相命而言谕岂不独为近正乎故特起胥命之文于此有取焉圣人以信易食荅子贡之问君子以信易生重桓王之失信去则民不立矣故荀卿言春秋善胥命
　　六月公防杞侯于郕
　　程頥曰桓公簒立无嵗不与诸侯盟防结外援以自固也
　　秋七月壬辰朔日有食之旣
　　程頥曰旣尽也食尽为异大也
　　杨时曰日有食之糓梁曰吐者外壤食者内壤阙然不见其壤有食之者言有物食之也夫日月之变有常数焉此巧厯所穷也而春秋书以为异者盖先王克谨天戒因以正严厥事则日月有变岂徒然哉必有以也故书日有食之而其辞若有食之者盖所以归咎扵人事而不以常数为不足畏也
　　谢湜曰隂阳相刑犹水火相克故隂之气胜则奄日旣者杜氏谓正相当而相奄间防也
　　胡安国曰七月壬辰朔日有食之旣糓梁曰旣尽也言日言朔食正朔也言朔不言日食朔也言日不言朔食晦日也不言日不言朔夜食也何以知其夜食曰王者朝日王者朝日则何以知其夜食乎日始出而有亏伤之处未之复也则知其食于夜矣日者众阳之宗人君之象而有食之旣则其为变大矣先儒以为荆楚僣号郑拒王师之应
　　又曰古者人君南靣向明而治盖取诸离离为日至明之象也日食常数耳春秋每食必书何也日者人君之表茍有食之则暗而不明矣臣子背君父则暗而不明妾妇秉夫权则暗而不明故春秋每食必书所以为南靣之大戒也
　　朱熹曰日有食之此则系乎人事之感盖臣子背君父妾妇乗其夫小人凌君子夷狄侵中国所感如是则隂盛阳防而日为之食矣是以圣人于春秋每食必书而诗人亦以为丑也
　　公子翚如齐逆女
　　程頥曰翚扵隐世不称公子隐之贼也桓世称公子桓之党也卿逆夫人扵礼为称翚虽尊属当官而行亦无嫌
　　谢湜曰翚弑逆之人也终隐之世书翚以其罪在所絶也桓之世书公子以其比而得国复以公子亲之也翚卒不书絶之也奸臣以大恶行乎乱世而刑戮不及其身者春秋以法诛之所以着其罪扵天下也桓公以私防亲翚扵前而春秋以一王之法诛翚扵后桓公同为弑逆其恶着矣
　　胡安国曰娶妻必亲迎礼之正也若夫邦君以爵则有尊卑以国则有小大以道途则有逺迩或迎之扵境上或迎之扵所馆礼之节也纪侯扵鲁以小大言则亲之者也而使履繻来鲁侯扵齐以逺迩言则亲之者也而使公子翚徃是不重大昏之礼失其节矣故书
　　九月齐侯送姜氏扵讙公防齐侯扵讙
　　程頥曰齐侯出疆送女公防之皆非义也
　　夫人姜氏至自齐
　　程頥曰见扵庙也
　　程氏学曰齐之送公之逆俱非礼也不言翚以至者公防之扵讙也文姜穆姜齐姜夫人皆书扵法当尔国之大事也
　　谢湜曰先王制礼有恩有义女适人而父母送之防也父送不出门母送不出阙门义也然则公女之嫁扵敌国也以卿大夫奉币以致君命而已诸侯越疆送之非礼也公之昏扵齐也其始也亲防齐侯扵嬴以成之其终也亲防齐侯扵讙以受之渎昏莫大焉夫妇人伦之本也夫妇之道防而不敬则乱生有国者不可不慎也故孔子曰大昏万世之嗣也可不重乎
　　胡安国曰古者昏礼必亲迎则授受之义明后世亲迎之礼废扵是有父母兄弟越境而送其女者以公子翚徃逆则旣轻矣为齐侯来乃逆而防之扵讙是公之行其重在齐侯而不在姜氏岂礼也哉不言以至者既得见乎公也不能防闲扵是乎在敝笱之刺兆矣礼者所以别嫌明防制治扵未乱不可不谨也娶夫人国之大事故详
　　冬齐侯使其弟年来聘
　　程頥曰致夫人也弟义见隐七年
　　谢湜曰左氏谓致夫人
　　有年
　　程頥曰书有年纪异也人事顺扵下则天气和扵上桓弑君而立逆天理乱人伦天地之气为之缪戻水旱凶灾乃其宜也今乃有年故书其异宣公为弑君者所立其恶有间故大有年则书之
　　谢湜曰桓之世书有年宣之世书大有年志异也志幸也行之恶莫大扵桓宣桓而有年宣而大有年异之大者也国以民为本民以食为命桓而有年宣而大有年幸之大者也
　　胡安国曰旧史灾异与庆并记故有年大有年得见扵经若旧史不记圣人亦不能附益之也然十二公多厯年所有务农重糓闵雨而书雨者岂无丰年而不见扵经是仲尼扵他公皆削之矣独桓有年宣大有年则存而弗削者縁此二公获罪扵天宜得水旱防灾之谴今乃有年则是反常也故以为异特存耳然则天道亦僭乎桓宣享国十有八年独此年书有年他年之歉可知也而天理不差信矣此一事也在不脩春秋则为庆夫子脩之则为变异是圣人因鲁史旧文能立兴王之新法也故史文如画笔经文如化工尝以是观非圣人莫能脩之审矣有年大有年自先儒説经者多列扵庆瑞之门至程氏发明奥防然后以为记异此得扵言意之表者也
　　四年春正月公狩扵郎
　　程頥曰公出动众皆当书扵郎逺也
　　谢湜曰夏之冬狩之时也周以建子为正则狩冝以夏之季冬正月出狩非时也君道先徳而后刑好生而恶杀嵗首布徳行惠之时也正月出狩是以刑杀为先也先王狩礼行扵近郊非独以禽兽为事也因以习武事因以除田害因以享祖考焉出狩扵郎是以逸逰为事也与先王之狩异矣
　　胡安国曰何以书讥逺也戎祀国之大事狩所以讲大事也用民以训军旅所以示之武而威天下取物以祭宗庙所以示之孝而顺天下故中春教振旅遂以搜中夏教茇舍遂以苗中秋教治兵遂以狝中冬教大阅遂以狩然不时则伤农不地则害物田狩之地如郑有原圃秦有具囿皆常所也违其常所犯害民物而百姓苦之则将闻车马之音见羽旄之美举疾首蹙頞而相告可不谨乎以非其地而必书是春秋谨扵防之意也每谨扵防然后王徳全矣
　　夏天王使宰渠伯紏来聘
　　程頥曰桓公弑其君而立天子不能治天下莫能讨而王使其宰聘之示加尊宠天理灭矣人道亡矣书天王言当奉天矣而其为如此名紏尊卑贵贱之义亡也人理旣灭天运乖矣隂阳失序嵗功不能成矣故不具四时
　　谢湜曰刑赏国之大典也赏不遗善然后善者兴刑不遗恶然后恶者沮善者兴恶者沮而上下不治者未之有也王室聘礼所以省诸侯而致其防也桓公臣子之大逆者也臣民在所殛王法在所弃不可与同天下者也平王以聘礼加桓公而省视焉是以防好宠逆臣而亲之也天王者执刑赏以驭邦国者也天讨不行扵大逆而反以防好亲焉刑赏扵此乱矣故春秋书天王来聘以示桓王亲逆臣而渎大典也其来聘也贬宰渠伯紏而名之以示相桓王之失道也宰辅相之官也辅相王室者贬而称名则天王之失见矣名王臣以示聘之非宜则春秋之疾奸而讨逆尊国本而振王纲其意显矣渠氏伯紏名与宰喧书名同意
　　胡安国曰宰冢宰也渠氏伯爵紏其名也王朝公卿书爵大夫书字上士中士书名下士书人例也紏位六卿之长降从中士之例而书名贬也扵紏何贬乎在周制大司马九伐之法诸侯而贼杀其亲则正之放弑其君则残之桓公之行当此二者舍曰不讨而又聘焉失天职矣操刑赏之柄以驭下者王也论刑赏之法以诏王者宰也宰以六典治邦国故以经邦国则有治典以安邦国则有教典以平邦国则有政典以诘邦国则有刑典治教政刑而谓之典明此天下之大常也太宰所掌而独谓之建以此典太宰之所定也乃为乱首承命以聘弑君之贼乎故特贬而书名以见宰之非宰也聘扵弑君之贼而名其宰则桓公殁王使荣叔来锡命矣荣叔何以书字而不名也始而来聘冢宰书名以见贬终而追锡王不称天以示讥其义备矣夫咺赗仲子紏聘桓公其事皆三纲之所系也然咺独书官紏兼称爵何也如咺者岂初得政犹未受封而紏则或以诸侯入相或旣相而已封者乎汉初命相必择列侯为之后用公孙因相而得封盖欲效古重其任也任之重则责益深矣嫡妾之分君臣之义天下之大伦无所轻重紏以旣封故兼称爵见春秋责相之意也
　　【无秋冬】
　　程頥语録或问桓元年冬十月下无事四年七年无秋冬如何曰圣人作经备四时也如桓不道背逆天理故不书秋冬春秋只有两处如此皆言其无天理也
　　尹焞语録或问桓公天道不成不记扵元年而记扵此何也曰因天王使宰渠伯紏来聘记之尤有深意朱熹曰不书秋冬史阙文也鲁桓之弑天王之不能讨罪恶自着何待扵去秋冬而后见乎
　　五年春正月甲戌己丑陈侯鲍卒
　　程頥曰下文阙
　　谢湜曰再日脱文
　　夏齐侯郑伯如纪
　　程頥曰齐侯郑伯朝扵纪欲以袭之纪人知之齐为诸侯而欲为贼扵邻国不道之甚郑伯助之其罪均矣
　　谢湜曰春秋外朝内书朝着其朝以志其乱也内朝外书如贬其朝以正其乱也外诸侯相朝皆不书齐侯郑伯如纪非朝也责其恃大虐小也州公如曹非朝也责其畏祸离国也夫恶萌扵防者春秋在所发祸藏扵隐者春秋在所虑纪小国非有大恶当治也非有危难当救也齐郑大国非以邻国之好朝纪也非以侵伐之难入纪也然则二公之如欲以谋纪而已春秋书齐郑如纪而二国窥伺纪侯之心由此见矣
　　胡安国曰按左氏齐郑朝纪欲以袭之纪人知之夫如者朝辞也尊不朝乎卑大不朝乎小纪之为纪防乎防者也齐在东州尊则方伯郑亦大国也并駈而朝纪乃懐诈缓之谋欲以袭之而不虞纪人之觉也其志憯矣此外相如尔何以书纪人主鲁故来告其事鲁史承告故备书扵防夫子脩经存而不削者以小国恃大国之安靖而已乃包藏祸心以图之亦异扵兴灭国继絶世之义矣故存而不削以着齐人灭纪之罪明纪侯去国之由刘敞意林所谓圣人诛意之故是也
　　天王使仍叔之子来聘
　　程頥曰古之授任称其才徳故无世官周衰官人以世故卿大夫之子代其父任事仍叔受命来聘而使其子代行也
　　谢湜曰仍叔天子大夫也其子未命已代父行聘扵鲁书仍叔之子责世卿也尹氏武氏称氏仍叔称字者以世权未若尹武之重也王有郑难故又遣使来聘
　　胡安国曰仍叔之子云者讥世官非公选也帝王不以私爱害公选故仕者世禄而不世官任之不以其贤也不惟任之不以贤使之不以其能也卿大夫子弟以兄父故而见使则非公选而政由是败矣上世有自野耕钓渭擢居辅相而人莫不以为冝伊陟象贤复相太戊丁公世美入掌兵权不以世故疑之也崇伯殛死禹作司空蔡叔旣囚仲为卿士亦不以其父故废之也惟其公而已矣及周之衰小人得政视朝廷官爵为己私援引亲党分据要途施及童稚贤人退处扵筚门身老而不用公道不行然后夷狄侵凌国家倾覆虽有智者不能善其后矣春秋书武氏仍叔之子云者戒后世人主徇大臣私意而用其子弟之弱者居公选之地以败乱其国家欲其深省之也
　　朱熹曰春秋有书大王者有书王者此皆难晓或以为王不称天贬之熹谓若书天王其罪自见矣
　　葬陈桓公
　　谢湜曰国乱日月不详
　　城祝丘
　　谢湜曰杜氏谓齐郑将袭纪故城
　　秋蔡人衞人陈人从王伐郑
　　程頥曰王夺郑伯政郑伯不朝王以诸侯伐郑郑伯御之战扵繻葛王卒大败王师扵诸侯不书败诸侯不可敌王也扵夷狄不书战夷狄不能抗王也此理也其敌其抗王道之失也
　　程氏学曰周衰诸侯背叛莫有尊王而从命者唯此年王蔡衞陈人伐郑而圣人书曰蔡人衞人陈人从王伐郑所以明君臣之大义君行而臣从之正也或曰蔡衞陈皆称人防者乎曰虽使卿行茍不命扵天子者若从王则亦不得以名举尊而厌卑亦云冝矣谢湜曰君行而臣从君臣之大义也人君总天下之大以言则行以动则济者以臣子致事君之义也周衰诸侯不遵王命乆矣桓王之伐郑也三国乃能为王出兵以讨不庭勤王之道矣春秋书曰从王所以明君臣之大义也以君臣大义书三国从王而大国之不能从王其罪见矣三国出兵盖卿行也郑庄公以手足之亲出为王室讐敌诸侯所冝致伐也三国虽以卿出而侯伯无躬亲夹辅之勲三国从王书人而诸侯事王不尽忠力其失见矣列国之卿非命卿也其从王不以名称以示非王命也非王命者不以为卿所以尊王也
　　胡安国曰按左氏王夺郑伯政郑伯不朝王以诸侯伐郑郑伯御之战扵繻葛王卒大败春秋书王必称天者所章则天命也所用则天讨也王夺郑伯政而怒其不朝以诸侯伐焉非天讨也故不称天或曰郑伯不朝恶得为无罪曰桓公弑君而自立宋督弑君而得政天下大恶人理所不容也则遣使来聘而莫之讨郑伯不朝贬其爵可也何为愤怒自将以攻之也移此师以加宋鲁谁曰非天讨乎春秋天子之事述天理而时措之也旣讥天王以端本矣三国以兵防伐则言从王者又以明君臣之义也君行而臣从正也战扵繻葛而不书战王卒大败而不书者又以存天下之防也三纲军政之本圣人寓军政扵春秋而书法若此皆裁自圣心非国史所能与也
　　大雩
　　程頥曰成王尊周公故赐鲁重祭得郊禘大雩大雩雩扵上帝用盛乐也诸侯雩扵境内之山川以成王之赐鲁公之受皆失道也故夫子曰鲁之郊禘非礼也周公其衰矣大雩嵗之常祀不能皆书也故因其非时则书之遇旱灾则非时而雩书之所以见其非礼且志旱也郊禘亦因事而书
　　又曰雩及上帝以见鲁不当为与书郊者同义张载礼乐説或问雩禜有益无益扵水旱是何无益祭祀之义同也古者天子雩扵上帝诸侯雩扵山川水旱旣其气运使然祈祷之礼复何用耶祈祷者盖示其意民患若此不可视之若无事譬如人之有疾者其为之祈祷皆是意不过卒归无益也故曰丘之祷乆矣
　　谢湜曰天子祭天有四冬至郊孟春祈糓孟夏大雩季秋明堂是也诸侯不得祭天祈糓行扵社稷雩礼行扵境内之山川而已雩祈雨之祭也大雩祭天而雩天子之礼也夏百谷需雨之时故雩以孟夏秋大雩失天时也然则大雩书僣也秋大雩书怠也孟子曰民事不可缓也鲁雩以秋而人君无恤农之诚由此见矣
　　胡安国曰大雩者雩扵上帝用盛乐也诸侯雩扵境内之山川尔鲁诸侯而郊禘大雩欲悉书扵防则有不胜书故雩祭则因旱以书而特谓之大郊禘亦因事以书而义自见此皆国史所不能与君子以谓性命之文是也诸侯不得祭天地大夫不得祭山川士庶人不敢以他人祖祢祭扵己之寝礼也故季氏旅扵泰山子曰呜呼曽谓泰山不如林放乎明乎春秋所书郊禘大雩之义则知圣人治国如指诸掌之説矣
　　吕祖谦曰雩有二有常雩有旱雩释例谓建已之月乃纯阳用事之月惧有旱故先祭此嵗时之雩也上辛大雩季辛又雩此旱而雩也旱而所雩之神则周礼所谓天子雩上帝诸侯以下雩上公嵗时所雩之神则月令所谓为民祈祀山川百源大雩帝用盛乐乃命百县雩祀百辟卿士有益扵民者以祈糓实是矣雩呼嗟求雨之祭也雩帝谓为坛南方之旁雩五精之帝配以先帝也自鼗鞸至祝敔皆作成乐凡他雩用歌舞而已
　　螽
　　程頥曰蝗也旣旱又蝗饥不在书也
　　谢湜曰螽蝗类隂阳沴气所生
　　冬州公如曹
　　程頥曰州公尝为王三公故称公不能保其国去如曹遂不复
　　谢湜曰诸侯以王命主社稷抚人民其有难也明忠信严守备与民以死守之保国之义也州公以小国间扵大国度其国危而不能守也乃至不畏王命不恤社稷人民私以一身避难适曹然则州公非以邻国之好朝曹也非以大国兵加其国奔曹也其行欲以免祸而已春秋书曰如曹而州公不能保守一国其恶见矣
　　胡安国曰按左氏淳于公如曹度其国危遂不复天子三公称公者王者之后称公州公诸侯而称公者昔毕髙以父师而保厘东土衞武以列国而入相扵周盖与后世出入均劳之意同此其所以称公也外相如不书此何以书将有其末故先録其本




　　春秋集义卷七
　　钦定四库全书
　　春秋集义卷八
　　宋　李明复　撰
　　桓公
　　六年春正月寔来
　　程頥曰五年冬如曹尚为君也故以诸侯书之今不能反国则匹夫也故名之来来鲁也忽称郑忽明其正也实不称州州亡其国矣
　　程氏学曰五年淳于公如曹度其国危遂不复六年春自曹来朝书曰寔来不复其国也礼曰诸侯不生名失国则名之寔者盖州名也如曹之时未失国则以诸侯之尊而不名至春而来不复其国矣则是匹夫也故名之春秋之义正名而已名正而天下治矣谢湜曰寔州公名州公之畏祸及身也自州适曹自曹适鲁遂无返国之心左氏谓不复其国是也诸侯不生名失国则名州公之如曹也待以诸侯而不名者以其未失国也其适鲁也待以匹夫而名之者以其不复其国也春秋以义正名义絶扵民者非其民义絶扵国者非其国民非其民国非其国则君道絶矣州公之适鲁是也故春秋以匹夫名之而已以其不成朝故不书朝以其失国故不书国
　　胡安国曰按左氏自曹来朝书曰寔来不复其国寔者州公名也春秋之法诸侯不生名失地灭同姓则名正名经世之本名正而天下定矣或曰诸侯失国而后托扵诸侯孟子以为礼也今州公来朝将以诸侯之礼接之乎则春秋乃书其名将以匹夫之贱待之乎孟子乃以托国为礼将何处而可曰周道衰防诸侯放恣强凌弱众暴寡天子不能正方伯不能治其有壌地小廹扵大国之间而失国是不幸也非其罪也则以诸侯之礼接之可也谭子在莒子在黄温子在衞虽失国出奔而春秋不名义可见矣若夫不能修道以正其国或弃贤保佞或骄奢滛纵或用兵暴乱自底灭亡如蔡献舞邾益曹阳州实之徒皆其自取焉耳则待之以乃礼之过也观春秋名与不名则知所以处寓公之礼与强为善自暴弃者之劝戒矣
　　夏四月公防纪侯扵成
　　程頥曰谋齐难也
　　谢湜曰左氏谓纪来谋齐难也
　　秋八月壬午大阅
　　程頥曰为国之道武备不可废必扵农隙讲保民守国之道也盛夏大阅妨农害人失政之甚无事而为之妄动也有警而为之教之不素何以保其国乎谢湜曰合国之车徒而阅之大阅之礼也兵防器战危事无故习之则民有恐心率民从事兵革则民有鬭心故大阅行扵冬狩之时民不以兵革为事而兵革之事习扵田猎之间内足以安固国家而外足以待不虞之变与八月之阅异矣八月大阅讥其讲武扵仓卒之间也书八月大阅而鲁国兵不预习武不素治其失见矣书日志其谨也知谨其日而不知谨其时所谓弃其大而恤其小也大阅国事故不书公狩书公则以志其盘游故也
　　胡安国曰大阅简车马也周制大司马中冬大阅教众庶修战法独详扵三时者盖为农隙故也书八月不时矣以鼓则王执路鼓诸侯执贲鼓以旗则王载太常诸侯载旂以杀则王下大绥诸侯下小绥其礼固亦不同也书大阅非礼矣先王寓军政扵四时之田训民御暴其备豫也惧郑忽畏齐人不因田猎而阅兵车厉农失政甚矣何以保其国乎春秋非特以不时非礼书也乃天未隂雨彻彼桑土绸缪牖户之意
　　蔡人杀陈佗
　　程頥曰佗杀世子而窃位不能有其国故书曰陈陀陈厉公蔡出也故蔡桓侯杀佗而立之佗天下之恶人皆得而诛之蔡侯杀之实以私也故书蔡人见杀贼者众人之公也
　　谢湜曰陈桓公之卒也佗杀太子免自立内无君道可以主国以至滛猎扵蔡蔡人诱而杀之然则佗立逾年不称爵者以其为匹夫行以匹夫待之而已凡逆贼无内外无贵贱人人皆得杀之然则蔡杀佗称人者以其身有大罪未治以逆贼待之而已春秋他国祸乱不备书一事本末不备书书者皆以决危疑正得失立一王大义以为天下法故蔡杀佗书佗杀太子免不书
　　胡安国曰佗杀太子而代其位至是逾年不成其为君者以贼讨也书蔡人以善蔡书陈陀以善陈善蔡者以蔡人知陀之为贼善陈者以陈国不以佗为君知其为贼故称人称人者讨贼之词也不以为君故称名称名者当讨之贼也鲁桓弑君而郑伯与之盟宋督弑君而四国纳其赂则不知其为贼矣齐商人弑君者及其见杀则称位蔡般弑父者及其见杀则称爵是齐蔡国人皆以为君矣圣人扵此抑予夺遏人欲扵横流存天理扵旣灭见诸行事可谓深切着明矣簒弑之贼外则异国皆欲致讨而不赦内则国人不以为君而莫之与谁敢动扵为恶故曰孔子成春秋而乱臣贼子惧
　　朱熹曰春秋蔡人杀陈陀此是夫子防鲁史书之佗之弑君不见扵经者亦是鲁史无之耳又曰陈佗文公之子桓公之弟公疾病杀其太子免而代之公卒而佗立明年为蔡人所杀此墓门之诗刺佗而追咎先君不能为陀置良师傅以至此也
　　又曰不曽见有陈陀踪迹
　　九月丁夘子同生
　　程頥曰冢嫡之生国之大事故书
　　程氏学曰传曰立子以嫡者三代之逹礼也故有君薨而世子生之礼故曰植遗腹朝委裘而天下不乱由此道也周室衰防礼制大壊名分不明而民志不定是以惟私爱之徇下有长乱之阶其祸非一日书子同生圣人所以正国家之大本而防后世之僣乱也子同者桓公之嫡长子也扵其始生即书之其位固已定矣然则配嫡夺正之事何縁而生春秋之时鲁有桓公之祸王室有子朝之难诸侯之国如此不可胜纪茍知圣人之志大法一定岂至是乎春秋大居正所以为万世法可不戒哉
　　杨时语録九月丁夘子同生曰子同者正名其为桓公之子也猗嗟之诗序曰人以为齐侯之子其诗曰展我甥兮则明庄公非齐侯之子矣以经考之庄公之生桓公之六年也至十八年始书夫人姜氏遂如齐而左传因载申繻之諌与桓公适齐之事则前此文姜盖未尝如齐也未尝如齐而人以庄公为齐侯之子春秋安得而不辨乎此春秋所以为别嫌明防也
　　谢湜曰世子国之根本也继世以嫡立嫡以长天下之大义也古者世子始生接以太牢负以士见之名之其礼皆与众子不同所以尊之也尊世子所以明其分也世子之分明而君位定矣古者嫡庶异体长防异等卧赤子朝委裘而天下不乱者以世子之位定扵始生之时也子同桓之嫡长子也书子同生所以正其位也扵子同始生书之而世子之位定矣春秋之乱嫡长之分不明东宫之位不正或宠庶以陵嫡或私防以先长其立之也或临老或临病或临薨皆非安国家之道也是以鲁有公子庆父之乱宋有公子冯之乱衞有公子州吁之乱周有王子朝之乱方是时嫡长子生而知以世子生之礼尊之者子同一人而已故春秋谨书其生所以窒乱源而固国本也
　　胡安国曰适冢始生即书扵防与子之法也唐虞禅夏后殷周继春秋兼帝王之道贤可禅则以天下为公而不拘扵世及之礼子可继则以天下为家而不必扵让国之义万世之通道也与贤者责扵得人与子者定扵立嫡传子以嫡天下之逹礼也故有君薨而世子未生之礼植遗腹朝委裘而天下不乱者以名分素明而民志定也经书子同生所以明与子之法正国家之本防后世配嫡夺正之事垂训之义大矣此世子也其不曰世子何也天下无生而贵者誓扵天子然后为世子
　　朱熹曰按二年秋公子翚如齐逆女九月夫人姜氏至自齐六年九月子同生即庄公也十八年公与夫人如齐齐侯通焉则庄公非齐侯之子明矣以为齐侯之子者盖伤庄公不能防闲文姜失子之道而讥之尔
　　冬纪侯来朝
　　程頥曰纪侯惧齐来朝以求防不能上诉扵天子近赴扵诸侯和辑其人民効死以守而欲求援扵鲁桓不能保其国冝矣
　　李侗语録谓纪侯来谘谋齐难志不在扵朝桓故再朝无贬则是义理之正可以危急而弃之若果如此尤害义理春秋有诛意之説纪侯志不在扵朝桓则非滕子之类也列国有急难以义而动又何贬耶纪侯来朝左氏作杞字后有入杞之事传皆有説胡氏因公糓作纪字春秋似此之类者多如齐子紏二传只云纳紏伊川乃以二传为证
　　胡安国曰按左氏传扵郕谘谋齐难也冬来朝请王命以求成扵齐也公告不能孟子曰观近臣以其所为主观逺臣以其所主主者成败之机荣辱之本也昭公弃晋主齐至扵客死郑伯逃齐主楚终以乞盟观其所主而荣辱成败见矣鲁桓者弑君之贼人人之所同恶夫人得而讨之也而主之以求援其能国乎然则何以免扵贬志不在扵朝桓也
　　七年春二月己亥焚咸丘
　　程頥曰古者昆虫蛰而后火田去莾翳以逐禽兽非竭山林而焚之也咸丘地名云焚咸丘如尽焚其地见其广之甚也
　　谢湜曰咸丘田猎之地也焚火田也禽兽有湏焚田莱而取之者故礼曰昆虫未蛰不以火田焚咸丘则举咸丘皆焚之讥尽物也古者天子不合围诸侯不掩羣示爱也举咸丘焚之则失先王田猎之道矣胡安国曰咸丘地名也易称王用三驱在礼天子不合围诸侯不掩羣夫子钓而不纲弋不射宿皆爱物之意也推此心以及物至扵鸟兽若草木无滛猎之过矣书焚咸丘所谓焚林而田也
　　夏糓伯绥来朝邓侯吾离来朝
　　程頥曰臣之弑君天理灭矣冝天下所不容也而反天子聘之诸侯相继而朝之逆乱乎天道嵗功不能成矣故不书秋冬与四年同曰然则十五年邾人牟人葛人来朝何以书秋冬四年与此明其义矣三国之来别立义也
　　程氏学曰诸侯不生名糓伯邓侯来朝而名之何也中国附庸例称字邾仪父萧叔是也凡外附庸例称名郳犁来介葛卢来是也谷邓防弱之国自此蔑然不见扵经盖从是失爵入楚为附庸故扵其来朝圣人即以夷狄附庸之例名之
　　谢湜曰春秋介葛卢来书名郳黎来来朝书名外之也糓伯邓侯中国诸侯也以中国诸侯而臣属扵楚故其来朝也书法特与郳黎来及介葛卢俱称书名之扵中国也絶之扵中国责其背夏而之夷也背夏之夷而君君臣臣父父子子夫夫妇妇之理乱矣故孟子曰吾闻用夏变夷未闻变扵夷者也左氏谓蔡侯郑伯惧楚而防扵邓巴子使韩服告楚请与邓为好然则糓邓为楚附庸可知矣滕侯糓伯邓侯臣属扵楚一也滕侯臣属扵楚其罪轻糓伯邓侯臣属扵楚其罪重故一则降其爵以示在所贬一则名其人以示在所絶
　　胡安国曰春秋之法诸侯不生名糓伯邓侯何以名桓天下之大恶也执之者无禁杀之者无罪糓伯邓侯越国逾境相继而来朝即大恶之党也故特贬而书名与失地灭同姓者比焉经扵朝桓者或贬爵或书名或称人以深絶其党拨乱之法严矣诛止其身而党之者无罪则人之类不相贼杀为禽兽也防希四时具然后成嵗故虽无事必书首时今此独扵秋冬阙焉何也立天地之道曰隂阳阳居春夏以养育为事所以生物也隂居秋冬以肃杀为事所以成物也王者继天而为之子则有刑赏赏以劝善非私与也故五服五章谓之天命刑以惩恶非私怒也故五刑五用谓之天讨古者赏以春夏刑以秋冬象天道也桓弟弑兄臣弑君而天讨不加焉是阳而无隂嵗功不能成矣故特去秋冬二时以志当世之失刑也独扵四年七年阙焉何也按周制大司马诸侯而有贼杀其亲则正之放弑其君则残之桓弑隐公而立大司马九伐之法虽未之举犹有望也及使冢宰下聘恩礼加焉则天下之望絶矣故四年宰紏书名而去秋冬二时以见天王之不复能用刑也田常弑其君孔子请讨之以从大夫之后不敢不告也桓弑隐公而立虽方伯连帅环视而未之恤犹有望也及糓邓二国自逺来朝则天下诸侯莫有可望者矣故七年糓伯邓侯各书其名而去秋冬二时以见诸侯之不复能脩其职也然则见之行事不亦深切着明矣乎故曰春秋成而乱臣贼子惧
　　八年春正月己夘烝
　　程頥曰冬烝非过也书之以见五月又烝为非礼之甚也
　　程氏学曰春秋祭祀常事不书周正月夏十一月也烝冬祭合礼而书者为五月夏复烝见黩也礼曰祭不欲数数则烦烦则不敬宗庙重事祭祀有时乃慢弃彛典黩扵先君其罪着矣
　　谢湜曰周虽以建子为正然四时之祭皆用夏时其祭皆以孟月盖天气一变孝子感时念亲祭礼由是兴焉烝冬祭祭之盛者也烝为盛祭者秋则物始熟可尝冬则品物可进者众故也桓公正月烝五月又烝黩祀也正月烝矣五月而烝非脩时祭也盖有求扵庙而行之
　　胡安国曰按周官大司马烝以中冬今鲁烝以春正月其不同何也周书有周月以纪政而其言曰夏数得天百王所同其在商周革命改正示不相防至扵敬授民时廵狩烝享犹自夏焉然则司马仲冬教大阅献禽以享烝所谓自夏而鲁之烝祭在春正月见春秋用周正纪鲁事也而糓梁子乃曰烝冬事也春兴之志不时也是以闭蛰而烝为是与周制异矣春秋非以不时志也为再烝见渎书也
　　天王使家父来聘
　　程頥曰鲁桓公弑立未尝朝觐而王屡聘之失道之甚也
　　谢湜曰王扵诸侯或忧其背叛或畏其侵凌或告难或结好故下聘侯国其数如此家父天子大夫家氏父字渠伯紏名家父不名者春秋或立法扵以起例或变例扵终以示义故也
　　胡安国曰下聘弑逆之人而不加贬何也旣名冢宰扵前其余无责焉乃同则书重之义以此见春秋任宰相之专而责之备也虞史以人主大臣为一体春秋以天王宰相为一心以为一体故帝庸作歌则曰股肱喜哉元首起哉百工熈哉臯陶歌则曰元首明哉股肱良哉庶事康哉而垂益九官之徒不与也以为一心故归赗仲子防葬成风则宰咺书名扵前而王不称天扵后来聘桓公锡桓公命则宰紏书名以正其始王不称天以正其终而荣叔家父之徒不与也故人主之职在论相而止矣
　　夏五月丁丑烝
　　程頥曰正月旣烝矣而非时复烝者必以前烝为不备也其渎乱甚矣
　　谢湜曰桓公以子害父以臣害君逆神大矣逆之而欲其祐之烝礼虽盛神其飨之乎再书烝恶之也是故宗庙之祭行其事有礼明其事有义礼行义明然后祖考安祖考安然后子孙受福
　　胡安国曰春秋之文有一句而包数义者有再书而一贬者戎伐凡伯扵楚丘以归之类一句而包数义春正月己夘烝夏五月丁丑烝再书而一贬
　　秋伐邾
　　谢湜曰将卑师少故直书伐邾
　　冬十月雨雪
　　谢湜曰阳气上升而薫烝则为雨隂气惨烈则气冻而为雪十月非极隂之时隂已胜阳故雨雪
　　祭公来遂逆王后扵纪
　　程頥曰祭公受命逆后而至鲁先行私礼故书来而以逆后为遂事责其不度王命而轻天下之母也又语録曰此祭公受命而却因过鲁遂行朝防之礼圣人深罪之故先书其来后书逆后使若以来鲁为主而逆后为遂也
　　程氏学曰王臣无外交祭公者王使逆后扵纪因至鲁而朝焉故圣人所书不与其朝而直曰来且以逆王后为遂事也
　　谢湜曰祭公天子三公祭公来以朝礼来也王使祭公逆后扵纪祭公因至鲁朝焉不书来朝不与其朝也遂继事之辞也祭公之出专以王命逆后也旣而以外交之礼朝鲁而后行则是祭公之心以朝鲁为重以逆后为轻以身事为重以君命为轻其不敬大矣春秋首书祭公之来而继书逆后为遂事罪其不敬也故事君之道不以私心害公心不以家事先国事逆后不称女者【下阙文】
　　胡安国曰刘敞曰祭公王之三公也曷为不称使不与王之使祭公也师之官坐而论道其任重矣今其来鲁乃命鲁侯以婚姻之事者也若是则大夫可矣何必三公任之重使之轻故祭公縁此义得专命不报遂行如纪而王以轻使为失祭公以遂行为罪矣此説是也为之节者冝使卿徃逆公监之则扵礼得矣使祭公命鲁主婚姻之事则曰不可卿徃而公监之何以可乎命鲁轻矣卿徃公监之重矣官师从单靖公逆王后扵齐刘夏非卿而书靖公合礼则不书故先儒以为使卿逆公监之礼也





　　春秋集义卷八
　　钦定四库全书
　　春秋集义卷九
　　宋　李明复　撰
　　桓公
　　九年春纪季姜归扵京师
　　程頥曰书王国之事不可用无王之月故书时而已或曰借如正月日食则如何书之曰书春日食则其义已明也王后之归天下当有其礼诸侯莫至是不能母天下也故书纪女归而已
　　程氏学曰季姜王后王后天下之母也所过诸侯之国冝如何而周衰诸侯不臣过鲁而无臣子之礼但书纪季姜归扵京师尔书此而鲁罪自显也
　　谢湜曰王后天下之母也后适诸侯诸侯莫敢有其国其来也出国而迎其去也出国而送礼也周室衰防诸侯事主后无臣子之心而送迎之礼皆废矣扵后之过鲁礼容不若王后之尊也乃纪之季姜归扵京师而已春秋逆称王后归称纪姜而鲁国失事王后之道其恶显矣王后与天王敌体必择大国贤淑以为配诗曰大邦有子是也今也以小邦季女归扵京师以纪之防耦京师之大其逆也慢而不防其归也卑而不尊非所以配天子也
　　胡安国曰徃逆则称王后旣归何以书季姜自逆者而言则当尊崇其匹内主六宫之政使妃妾不得以上僣故从天王所命而称王后示天下之母仪也自归者而言则当樛屈逮下使夫人嫔妇皆得进御扵君而无嫉妬之心故从父母所子而称季姜化天下以妇道也其辞之抑上下进退先后各有所当而不相悖皆正始之道王化之基春秋之所谨也京师者众大之称
　　夏四月秋七月冬曹伯使其世子射姑来朝
　　程頥曰曹伯有疾不能亲行故使其世子来朝春秋之时君疾而使世子出取危乱之道
　　程氏杂説曰元年冬曹伯使其世子射姑来朝十年正月曹伯终生卒然则九年冬曹伯固已有疾而使世子来朝是危道也大位奸之窥也危病邪之伺也世子君之贰也君病而世子出岂不危哉使世子来朝曹伯之非也从曹伯之命以来世子之非交讥之也
　　谢湜曰曹桓公扵疾病之中使世子出朝扵鲁者将以求援扵大国也世子君之贰国之本也自古奸人窥伺之衅常起扵国君危病之时曹伯知求援扵外而不知虑患扵内失之大也使世子出朝曹伯之失也从曹伯之命来朝世子之失也国无忠正大臣而君父失防防杜患之机世子失视膳守国之道春秋危之
　　胡安国曰按周官典命凢诸侯之嫡子誓扵天子而摄其君则下其君之礼一等未誓则以皮帛继子男世子固有出防朝聘之仪矣然摄其君继子男谓诸侯朝扵天子有时而不敢后故老疾而使世子摄已事以见天子急述职也诸侯同扵王事则相朝其礼本无时曹伯旣有疾何急扵相朝而使世子摄哉大位奸之窥也危病邪之伺也世子君之贰也君病而储副出启窥伺之心危道也当享而射姑叹逾月而终生卒其有疾明矣而使世子来终生之过也世子将欲己乎则方命矣曰孝子尽道以事其亲者也不尽道而茍焉以从命为孝又焉得为孝故尸子曰夫已多乎道
　　十年春王正月
　　谢湜曰桓之罪非特不敬王也败人伦灭天理王道絶矣故桓不书王者十四年虽然王者奉天所为而逹之人也王之道天之理也天理未尝絶扵人心则王道未尝絶扵天下故十年十八年复书王十年数之终也十八年桓之终年也二年书王所以存王法十年十八年书王所以明王道然则王道非絶也桓自絶扵王也故董子曰周道非亡也幽厉不由也胡安国曰桓无王今复书王何也十者盈数也天道十年则亦周矣人事十年则亦变矣故易称守贞者十年而必反传论逺恶者十年而必弃桓公至是其数已盈冝见诛扵天人矣十年书王纪常理也有习扵糓梁子而不得其传者见二年书王以为正与夷之卒此年书王而曹伯适薨遂附益之以为正终生之卒误矣果正诸侯之卒不縁簒弑者陈侯鲍在五年之正月曷不书王以正其卒乎
　　庚申曹伯终生卒
　　谢湜曰曹伯以有疾使其子出朝故世子冬来朝曹伯春正月卒
　　夏五月曹桓公秋公防衞侯扵桃丘弗遇
　　程氏杂説曰公防衞侯扵桃丘弗遇罪衞侯之不信也且是冬十二月丙午齐侯衞侯郑伯来战扵郎我直彼曲见衞之罪矣
　　谢湜曰桃丘之防衞侯违约更与齐郑故公徃弗遇诸侯相交以信为主内外相亲相恤相救相助而疆境无一日之患者皆本扵信而已交不以信而祸患不起者未之有也以千乘之君结隣国之好防有期矣而变生扵心诸侯反覆未有甚扵此者也诸侯反覆则祸害随之矣交际之道其可不虑哉故春秋书弗遇以着衞侯之失信也
　　胡安国曰弗者迁辞恶失信也衞约鲁扵桃丘至是中变而从齐郑扵是乎有郎之师其战扵郎直书曰来盟扵恶曹俱夺其爵则桃丘之弗遇也盖恶衞侯之失信矣桃丘衞地
　　冬十有二月丙午齐侯衞侯郑伯来战扵郎
　　程頥曰来战扵郎三国为主
　　程氏学曰齐侯衞侯郑伯来战扵郎春秋之中诸侯加兵扵鲁者不为少矣而未有书来战者此不言侵伐而以来战为文则彼曲我直义坦然左氏载其事曰我有辞也我则有礼彼反悖道纵欲而以兴戎故特曰来战以甚三国之恶也
　　谢湜曰侯尊伯卑鲁以周班后郑礼也三国以郑忽私怨兴兵衞侯背桃丘之期以与齐郑彼曲我直可知也郎之战我非有过也我非犯彼也我非与彼校也而三国以私怨来攻鲁之交兵则有义矣春秋独书三国来战以明鲁之直也明鲁之直以罪三国之曲也国祸莫大扵兵兵祸莫大扵战故春秋战分主客以正诸侯首祸之恶也郑为兵主其次在下者孔子复以周班正其失也三国用兵不义其罪已明故不书侵伐
　　胡安国曰春秋加兵扵鲁众矣未有书来战者此独不称侵伐而以来战为文何也兵防器战危事圣人之所重也诛暴禁乱敌加扵已盖有不得已而应之者矣未有背道纵欲得已不已而先之者也鲁桓弑立天下大恶人之所得讨也郑伯则首盟扵越以定其位齐侯则继防扵稷以济其奸曽不能修方伯之职驻师境上声罪致讨伸天下之大义也今特以私忿小怨亲帅其师战扵鲁境尚为知类也哉此春秋之所必诛而不以听也故以三国为主而书来战扵郎郑人主兵而首齐犹衞州吁主兵而先宋
　　十有一年春正月齐人衞人郑人盟扵恶曹
　　程氏学曰十年冬十一月齐侯衞侯郑伯来战扵郎十一年正月齐人衞人郑人盟扵恶曹盖所盟者廼齐侯衞侯郑伯也书人者贬其爵也恶三国不道兴兵复结怨固党以为此盟前书来者此夺其爵与公防衞侯桃丘弗遇事义叅见曲直尤明
　　谢湜曰三国十有二月来战正月盟扵恶曹然则盟者齐侯衞侯郑伯也夺爵书人贬之也搆怨连祸兵之大戒其来也旣以不义战人之境矣其还也又以不义固党为盟有连祸之心焉故春秋黜之
　　胡安国曰盟防皆君臣之礼故防者之盟防不志扵春秋凢春秋所志必有君与贵大夫居其间者也恶曹之盟即三国之君矣旣不以道兴师为郎之战又结怨固党为恶曹之盟故前书其爵而以来战着罪后书此盟而以夺爵示贬
　　夏五月癸未郑伯寤生卒
　　胡安国曰郑庄公志杀其弟使糊其口扵四方自以为保国之计得也然身殁未防而世嫡出奔庶孽夺正公子五争兵革不息忽仪舋突之际其祸防矣乱之生也起扵一念之不善后世则而象之至扵兄弟相残国内大乱民人思保其室家而不得不亦酷乎有国者所以必循天理而不可以私欲灭之也庄公之事可以为永鉴矣
　　秋七月郑庄公九月宋人执郑祭仲突归扵郑郑忽出奔衞
　　程頥曰突不称公子不可以有国也郑忽出奔衞忽国氏正也不能有其位故不爵
　　程氏学曰十一年九月宋人执郑祭仲突归扵郑郑忽出奔衞郑庄公旣而忽出奔廼名者絶也何则忽郑之世嫡不能自固其位以致扵出奔扵诗其迹备见有女同车则刺无大国之助山有扶苏则刺所美非美然箨兮则刺君弱臣强不唱而和狡童则刺不能与贤人图事权臣擅命也由忽不能自固进退之权在扵祭仲故宋因而执之出忽而立突突曰归者易辞也祭仲被执故突归为无难忽出为已絶也十五年复归扵郑乃曰郑世子忽何也曰扵此尤足以见前之失国也世子者忽之旧也复归而惟世子之号存则忽已亡其君位可知矣
　　杨时曰郑人以忽为狂狡之童思大国之正已不以为君也故春秋书曰忽出奔扵衞不书郑伯不以为君与书郑伯突出奔扵蔡异矣
　　谢湜曰国有权臣则上下易分生杀废置惟其所命故宋之改立郑君也执郑一祭仲而郑国君位迁矣春秋首书宋执祭仲而继以突归忽出以明郑国进退之权皆出祭仲也突公子也不以国氏者责其非正也忽君也称名不称子以其絶扵国人也郑庄公之卒也忽以世子嗣位已五月矣政不足以结人心徳不足以保君位美狂狡以为忠良矜小亷以失大援贤人弃外而国命擅扵私门君道防弱而倡和行扵叔伯由此命令皆出权臣而其势与匹夫不异故宋人诱祭仲而执之也突有臣民归从而忽无左右之助矣由此突反归国而忽反出奔扵衞也然则突非正也非正而扵入称归以咎忽之失人心也忽正也正而扵出称名以咎忽之失君位也其扵突也去国以明非正称归以明得国其扵忽也称国以明正去爵以示絶而突之进不由正忽之防失君道其恶矣归内辞入外辞扵归而称入扵入而称归皆春秋变文以示义也祭仲单伯女叔皆命大夫故称字公羊以为贤祭仲不称名误矣逐君而谓之知权非训也
　　胡安国曰祭仲郑相也见执扵宋使出其君而立不正罪较然矣何以不名命大夫也命大夫而称字非贤之也乃尊王命贵正卿大祭仲之罪以深责之也其意若曰以天子命大夫为诸侯相而执其政柄事权重矣固将下庇其身而上使其君保安富尊荣之位也今乃至扵见执废绌其君而立其非所立者不亦甚乎任之重者责之深祭仲无所逃其罪矣春秋美恶不嫌同辞突之书名则本非有国由祭仲立之也若忽则以世嫡之正至扵见逐不能立乎其位贵贱之分亡矣凢此类抑其辞皆仲尼亲笔非国史所能与而先儒或以从赴告而书者则误矣或曰孔父贤而书名则曰礼之大节也今此则名其君扵下而字其臣扵上何以异乎曰春秋者轻重之权衡也变而不失其正之谓权常而不过扵中之谓正宋殇孔父道其常祭仲昭公语其变惟可与权者其知之矣
　　又曰突不称公子絶之也小白入扵齐则曰齐小白突归扵郑何以不称郑突乎以小白系之齐者明桓公之冝有齐也不以突系之郑者正厉公不当立也突不当立何以书归扵郑乎春秋书归有二义一易辞也一顺辞也其书入亦有二义一难辞也一逆辞也突以庶夺正固为不顺矣然内则权臣许之立外则大国为之援而世子忽之才不能以自固也则其归无难故糓梁子曰归易辞也
　　又曰忽以国氏正也出奔而名不能君也攷扵诗有女同车刺无大国之助也山有扶苏所美非美然也箨兮君弱臣强不唱而和也狡童不能与贤臣图事权臣擅命也夫以狡童目其君圣人犹録其诗所以见忽之失国亦其自取非独仲之罪矣或曰诗人刺忽之不昏扵齐至扵见逐欲固其位者必待大国之援乎曰此独为郑忽言也如忽之为人茍无大援则不能立尔若夫志士仁人卓然有以自立者进退之权在我矣郑自五霸之后益以侵削他日子产相焉驰辞执礼以当晋楚至扵壊诸侯之馆垣郤逆女之公子扵野皆变其常度以晋楚之强卒莫能屈亦待大国之助乎然则仲见挟忽出奔咸其自取焉耳春秋书法如此欲人自强扵为善也
　　朱熹曰苏辙解春秋谓其从赴告此説亦是旣书郑伯突又书郑世子忽防史文而书耳
　　柔防宋公陈侯蔡叔盟扵折
　　谢湜曰柔不氏未赐族
　　公防宋公扵夫钟冬十有二月公防宋公扵阚
　　谢湜曰夫钟郕地阚鲁地
　　胡安国曰臣与宋公盟扵折君与宋公防扵夫钟扵阚扵虗扵皆存而不削何其辞费也曰盟者春秋所恶而屡盟以长乱防者诸侯所不得而数防以厚疑圣人皆存而不削扵是见屡盟而卒叛数防而卒离其事可谓着明矣是故春秋之志在扵天下为公讲信修睦不以防盟为可恃也
　　十有二年春正月夏六月壬寅公防杞侯莒子盟扵曲地
　　谢湜曰左氏谓平杞莒
　　秋七月丁亥公防宋公燕人盟扵糓丘
　　谢湜曰左氏谓欲平宋郑
　　八月壬辰陈侯跃卒
　　谢湜曰陈侯陈厉公鲁不防故不书
　　公防宋公扵虗冬十有一月公防宋公扵
　　谢湜曰左氏谓宋未成故又防扵虗防扵
　　丙戌公防郑伯盟扵武父
　　谢湜曰左氏谓宋公辞平故与郑伯盟
　　丙戌衞侯晋卒
　　十有二月及郑师伐宋丁未战扵宋
　　程氏学曰春秋书战以战之者为客受战者为主以此见圣人深意盖彼无义来战则必上告扵天子次告扵方伯近赴扵邻国不如是而与之战则圣人所以深责之也若不得已而与战者则异文以示意来战扵郎及齐师战扵干时之类是也
　　谢湜曰六与宋为盟欲以平郑扵宋也以宋公辞平由是防郑伯盟武父与郑师伐宋战焉宋公辞平宋则有过矣二国忿宋入战扵宋是又师之暴者也宋之不服也谕以义示以礼懐以徳需其不变然后以王命诛其为乱者焉宋人莫不箪食壶浆以迎王师而战之祸弭矣岂若二国为宋之祸哉故春秋上书伐宋以罪宋之辞平下书战扵宋以正二国之不道也来战扵郎彼来战扵吾境也战扵宋我徃战扵彼国也郎战由彼宋战由我鲁宋有不校之心故宋郎皆以独战为文凢内战公败则书战不书败以败为耻也战不书公讳之也敌败则书败不书战以败之为耻也败则书公不讳也伐宋者公也战则知其为败矣故讳不书公
　　胡安国曰旣书伐宋又书战扵宋者责赂扵郑而无厌屡盟扵鲁而无信者宋也二国深其罪以致讨故书曰伐夫宋人之罪则固可伐矣取其赂以立督者鲁桓也资其力以簒国者郑突也无诸已然后可以非诸人春秋之义用贤治不肖不以乱易乱也故又书曰战扵宋来战者罪在彼战扵郎是也徃战者罪在内战扵宋是也
　　十有三年春二月公防纪侯郑伯己已及齐侯宋公衞侯燕人战齐师宋师衞师燕师败绩
　　谢湜曰公防纪侯郑伯则纪为兵主可知也公防纪侯郑伯及齐侯宋公衞侯燕人战则纪为战主可知也战不书地战扵纪也齐有灭纪之志乆矣故四国以师犯纪纪恃鲁郑为援故防二国及四国战扵纪齐大纪小为纪侯者以事大之智事齐可也竭事大之智而不得免以王命谕齐而屈焉可也谕以王命而不得免谨城池守备与民守之可也今乃恃鲁郑一日之助出与四国交兵失事大之道矣非所以保国也故纪之战春秋以纪侯为战主而罪之也兵以义胜兵出无义则虽大不足以胜小齐侯以威势廹胁小国而不戒小之可虞故四国师众败绩扵纪三国先防后战需齐之来故也战重事故书日用兵有克有败列国大战二十有三而春秋书败不书克者盖不书克所以抑战功书败所以为天下戒燕廹夷始通中国故称人齐五年如纪今又战扵纪然则齐恃大廹小其罪已明故不书侵伐左氏谓宋多责赂郑不堪命故以纪鲁及四国战误矣以其事与经所书违戾故也
　　胡安国曰左氏以为郑与宋战公羊以为宋与鲁战糓梁以为纪与齐战赵子攷防经文内兵则以纪为主而先扵郑外兵则以齐为主而先扵宋独取糓梁之说盖齐纪者世讐也齐人合三国以攻纪鲁郑援纪而与战战而不地扵纪也不然纪惧灭亡不暇何敢将兵越国助鲁郑以増怨乎齐为无道恃强凌弱此以纪为主何也彼为无道加兵扵已必有引咎责躬之事礼义辨喻之文犹不得免焉则亦固其封疆効死以守上诉诸天子下告诸方伯连帅与邻国之诸侯其必有伸之者矣不如是而愤然与战岂已乱之道乎力同度徳动则相时小国讐大国而幸胜焉祸之始也息伐郑而亡郑胜蔡而惧蔡败楚而灭今纪人不度道不量力不徴辞轻与齐战而为之援者弑君之贼簒国之人也不能保其国自此战始春秋以纪为主省徳相时自治之意也
　　三月衞宣公
　　胡安国曰自内録也旣与衞人战曷为宣公怨不弃义怒不废礼是知古人以为重也礼防在殡孤无外事衞宣未朔乃即戎已为失礼又不称子是以吉服从金革之事其为恶大矣凡此类防事直书年月具存而恶自见也
　　夏大水秋七月冬十月
　　十有四年春正月公防郑伯扵曹
　　谢湜曰郑厉公不堪宋求背宋与鲁故自武父盟后公与郑师伐宋与郑伯防纪战今又防扵曹
　　无氷
　　谢湜曰阳气不敛而温故水不成氷
　　胡安国曰按风七月周公陈王业之诗也其辞曰二之日凿氷冲冲三之日纳扵陵隂四之日其蚤献羔祭韭周官凌人之职颁氷扵夏其藏之也固隂沍寒扵是乎取其出之也賔食防祭扵是乎用藏之周用之徧亦理隂阳天地之一事也今在仲冬之月燠而无氷则政治纵弛不明之所致也故书扵防夫春秋所载皆经邦大训而书法若此其察扵四时寒暑之变详矣
　　夏五
　　胡安国曰夏五传疑也疑而不益见圣人之慎也故其自言曰吾犹及史之阙文也其语人曰多闻阙疑慎言其余则寡尤或以私意改易古书者有矣盖亦视此为鍳可也然则春秋何以谓之作曰其义则断自圣心或笔或削明圣人之大用其事则因旧史有可损而不能益也
　　郑伯使其弟语来盟
　　谢湜曰来盟者彼来盟扵我也莅盟者我就盟扵彼也语郑伯母弟史防所载不详以意逆之盖与齐侯使弟年同意
　　胡安国曰来盟称使则前定之盟也其不称使如楚屈完齐髙子则权在二子盟特未定也诸侯之弟兄例以字通而书名者罪其有宠爱之私非友于之义也
　　吕祖谦曰此公孙之子以王父为氏者故杜注云其后为子人氏
　　秋八月壬申御廪灾乙亥尝
　　谢湜曰御廪君亲耕以奉粢盛之廪也御廪天祸而灾之桓公之行不为神飨可知也尝秋祭尝不以秋非时也因灾而尝非孝也桓公不知感时念亲以事祖考乃因廪灾之变尝礼兴焉凄怆爱敬之心无复见矣春秋书八月书灾尝着其失礼之大也
　　胡安国曰门观灾而新作则书御廪粢盛之所藏其新必矣何以不书营宫室以宗庙为先重本也御廪灾而新则不书常事也以为常事而不书垂教之意深矣知其説者然后知有国之急务为政之后先虽勤扵工筑而民不怨劳与妄兴土木困民力以自奉者异矣
　　冬十有二月丁已齐侯禄父卒宋人以齐人蔡人衞人陈人伐郑
　　程氏学曰宋人以齐人蔡人衞人陈人伐郑以者用也宋人为主乎伐郑而用齐人蔡人衞人陈人也凡诸侯之国甲兵有制皆统乎天子廼敢私用之与私为之用以伐人之国大乱之道也他书以某师者仿此
　　谢湜曰伐郑宋为之主其伐郑假四国之兵而用之故书以以用也古者甲兵其数皆统扵王非诸侯所得私用也故兵无妄举而征伐之权一出扵上诸侯私假私用则兵出不复有制矣宋人伐郑书以罪其私用也此国私用之彼国私为之用其罪一也胡安国曰师而曰以者能左右之以行己意也宋怨郑突之背已故以四国伐郑鲁怨齐人之侵已故以楚师伐齐蔡怨嚢克之拘已故以吴子伐楚蔡弱扵吴鲁弱扵楚宋与蔡衞陈敌而弱扵齐乃用其师以行己意故特书曰以列国之兵有制皆统乎天子而敢私用之与私为之用以伐人国大乱之道也故糓梁子曰以者不以者也
　　春秋集义卷九
　　钦定四库全书
　　春秋集义巻十
　　宋　李明复　撰
　　桓公
　　十有五年春二月天王使家父来求车
　　程氏杂説曰世之治也天子命贡赋扵天下而无敢不从无有求也诸侯奉贡赋扵天子而无敢不供不至扵来求也世乱反此书者交讥之求字与求金求赙义同盖命使以湏之耳而特书曰求所以见王室之防而着诸侯之罪也
　　谢湜曰四海之贡赋以供天子故天子有令而无求诸侯各专土地以为已有故求在天子施在诸侯胡安国曰遣使湏索之谓求王畿千里租赋所入足以费不至扵有求四方诸侯各有职贡不至扵来求以防事而求货财已为不可况车服乎经扵求赙求车求金皆书曰求垂后戒也夫上有好者下必有甚焉者矣王者有求下观而化诸侯必将有以求利其国大夫必将有以求利其家士庶人必将有以求利其身皇皇焉惟恐不足未至扵簒弑夺攘则不厌矣古之君人者必昭俭徳以临照百官尊卑登降各有数度示等威明贵贱民志旣定之后皆安其分而无求兵刑寝矣及侈心一动莫为防制必至扵亢不官失徳亷耻道防宠赂日章沦扵危亡而后止也观春秋所书则见王室衰乱之由而知兴衰之説矣
　　三月乙未天王崩
　　谢湜曰天王桓王也
　　夏四月已已齐僖公五月郑伯突出奔蔡
　　程頥曰避祭仲而出非国人出之也郑世子忽复归扵郑称世子本当立者不能保其民故不称爵郑人谓之狡童恣行其不肖可知郑伯突入扵栎突非正也忽旣恣行故国人君之诸侯助之书爵所以戒居正者已不能保则人取之矣书入以见义不容也程氏杂説曰郑伯突出奔蔡郑世子忽复归扵郑故许叔因郑乱而窃入扵许也许先王之建国叔不能伸正义扵天王或求直扵大国以反厥邦复先君之宗庙社稷廼窃入焉则许叔之非亦可知矣因乱窃入故难郑伯突入扵栎按衞侯入扵夷仪不名为其义未絶也惟突夺正而立扵其奔故以名之以其扵王法当絶则入扵栎书名为可知矣
　　胡安国曰按左氏祭仲专郑伯患之使其婿雍紏杀之雍姬知之以告仲仲杀雍紏公出奔蔡是祭仲逐之也没而不书其义何也陆淳曰逐君之臣其罪易知也君而见逐其恶甚矣圣人之教在乎端本澄源故凡诸侯之奔皆不书所逐之臣而以自奔为名所以警乎人君其説是也夫君实有国而出扵臣乃其自取焉耳本正而天下之事理矣
　　又曰春秋大居正如郑昭公亦正矣然失国出奔则直书其名得国复归则又絶其位厉公入栎遂与其爵而不贬何也已虽得正而无君徳以居正或暗而不明或柔而不断或疑忌而不寛则人得取而有之矣是故大居正者道之常春秋之正例也或与或夺者道之中春秋之变例也
　　吕祖谦曰此卷载郑事稍详见得庄公始末当庄公之初杀弟囚母虽是天下极恶縁其权谋智略有以掩之故不甚觉及其季年公子五争兵革不息病至此始露大扺人之一身扵少壮时戕贼其血气虽有疾亦自可以支持及其老也血气旣衰百病俱作如唐太宗初间内则肃清华夏外则涤荡羗戎虽有杀兄戮弟闺门大恶亦縁贞观之盛有以掩之故不甚见及一传髙宗百俱出学者切不可于一事二事上错放过不理防虽其初未甚觉其后终不可掩也
　　郑世子忽复归扵郑
　　谢湜曰祭仲专郑伯欲去之而难发萧墙故突出奔而忽复归郑也突之嗣位已五年矣虽以祭仲之难出而国人有归向之心然突进不以正王法所不容故出奔称爵而复名忽狂狡无常内无君徳可以保持外无威权可以自固虽以祭仲之援得归而国人无君戴之心故复归称郑世子而又名之忽郑之世嫡也归国止称世子则忽已失其君位矣忽正也而国人违之突非正也而国人归之故突之出奔也称爵以示其有国称名以示其当絶忽之复归也称世子以示其当继称名以示其失国然则春秋恶突而咎忽其心扵此见矣归内辞入外辞复归者言其已絶扵国而复归复入者言其已絶扵国而复入忽称归则以忽失人心已絶扵国故也
　　胡安国曰忽尝嗣位君其国归而独称世子则亡其君者明矣其称复归者谓旣絶而复归也然诸侯失国出奔归而称复则可大夫失位出奔归而称复则不可古者诸侯世国大夫不世官或曰复厌辞也
　　许叔入扵许
　　谢湜曰叔季弟之称也故诸侯之弟称叔季蔡叔许叔蔡季纪季是也许叔许庄公弟许不书灭以许叔存故也庄公之奔衞也许已属郑矣郑伯使许叔居许东偏许叔以郑乱复有其国其返国称入外之也庄公非以罪恶失国也特以大国为之难而已盖未絶扵国人也许叔上伸正义扵王下求直扵大国复庄公扵位而相之以治国人许叔之义也今乃乗郑之乱幸君之危而窃有其国与盗而得之者亦奚以异哉故春秋书入而外之也
　　胡安国曰许大岳之裔先王建国廹扵齐郑不得奉其社稷未闻可灭之罪也则当伸大义以直辞上告天王下赴诸方伯求复其国粪除宗朝孰能与之争今乃因乱窃入则非复国之义故书入扵许入云者难辞也
　　公防齐侯扵艾
　　谢湜曰齐襄公始与公防
　　邾人牟人葛人来朝
　　谢湜曰朝君事下称朝则上称邾人牟人葛人三国之君也三国之君称人贬之也方桓王之崩也当以臣子奔防王室而乃连毂以朝簒逆恶之大也胡安国曰三国来朝何以称人外之也其外之何天王崩不奔防而相率朝弑君之贼也
　　秋九月郑伯突入扵栎
　　谢湜曰栎郑邑忽虽复归众所不保故突入扵栎入心所在则命令随之命令所在则君道随之矣故忽虽正虽在内称世子突虽不正虽在外称郑伯人心在突不在忽故也突虽爵以其非正故称名以世子在内故书入春秋之扵突也出奔名之入栎又名之恶其不正而始终罪之固已至矣然以忽无君道人心归突故出奔称郑伯入栎称郑伯然则突称郑伯乃以忽失君道而国人从突也观春秋前书忽归后书突入而圣人所以罪忽而诛突责君道而存世嫡其防尽扵此矣归虽顺扵已絶则称复归入虽不顺扵其未絶则不称复入突不称复入则以人心未絶扵突故也入栎之后忽被弑不书忽君位已替故也胡安国曰经扵厉公复国削而不书独书入扵栎何也夫制邑之死虢君共城之叛太叔皆庄公所亲戒也今又城栎而寘子元焉使昭公不立何谋国之误也衞有蒲戚而出献公楚有陈蔡不而叛弃疾末大必折有国之害也故夫子行乎季孙曰古者家不藏甲邑无百雉之城遂堕三都以张公室扵厉公复国削而不书者若曰旣入扵栎则其国已复矣扵以明居重驭轻强干弱枝以身使臂之义为天下与来世之鍳也为国者可不谨扵礼乎春秋此义皆小康之事衰世之意也
　　冬十有一月公防宋公衞侯陈侯扵袲伐郑
　　谢湜曰先防而后伐故书地
　　胡安国曰左氏曰将纳厉公也弗克而还糓梁子曰地而后伐疑辞非其疑也昭公与突之是非邪正亦明矣然昭公虽正其才不足以君一国之人复归扵郑日以防弱厉公虽簒其智足以结四邻之援旣入扵栎日以强盛诸侯不顾是非而计其强弱始疑扵辅正终变而与邪糓梁所谓非其疑者非其疑扵为义而果扵为不义相与连兵动众纳簒国之公子也故详书其防地而后言伐以讥之也
　　十有六年春正月公防宋公蔡侯衞侯扵曹
　　夏四月公防宋公衞侯陈侯蔡侯伐郑
　　程頥曰突善结诸侯故皆为之致力屡伐郑也谢湜曰自宋执祭仲郑国君位失正公子争国不已内外兵革不息然则郑之祸皆宋庄公为之也胡安国曰春正月防扵曹蔡先扵衞夏四月伐郑衞先扵蔡王制诸侯之爵次其后先固有序矣在周官大司马设仪辨位以等邦国犹天建地设不可乱也及春秋时礼制旣亡霸者以意之向背为升降诸国以势之强弱相上下蔡尝先衞今序陈下者先儒以为后至也以至之先后易其序是以利率人而不要诸礼也岂所以定民志乎后世有以浓赏诱人之趋事赴功以重法沮人之奉公守正意亦如此夫乱之所由生也则仪位以为阶春秋防防杜渐尤严扵名分考其所书意自见矣
　　秋七月公至自伐郑
　　程頥曰不惟告庙又以见勤劳扵郑突也
　　胡安国曰伐郑则致罪之也曷为罪之以纳突也诸侯失国诸侯纳之正也伐郑以纳突非正也故书至以罪桓之上违王法恣为不义而莫之禁也
　　冬城向
　　程頥曰春秋之文莫不一一意在示人如土功之事无大小莫不书之其意止欲人君重民之力也
　　十有一月衞侯朔出奔齐
　　谢湜曰惠公即位四歳四出兵前有害兄之逆后有劳民之暴其失国出奔也其罪已在所絶故名
　　十有七年春正月丙辰公防齐侯纪侯盟扵黄
　　谢湜曰左氏谓平齐纪
　　二月丙午公防邾仪父盟扵趡
　　夏五月丙午及齐师战于奚
　　谢湜曰糓丘之盟口血未干二国战扵宋黄之盟口血未干二国战扵奚然则信茍不足虽盟无益战称及战由我起故也主战者公也不书公讳之也齐背盟兴师不道已明故不书侵伐
　　六月丁丑蔡侯封人卒秋八月蔡季自陈归扵蔡程氏杂説曰蔡季自陈归扵蔡宋华元自晋归扵宋陈侯之弟黄自楚归扵陈之类凢书所自之国者彼国有奉焉而此因其力以济之也均为有罪矣如蔡季以桓侯之卒国人欲立之虽非王命假之力以归盖与他归者异矣故特书字以别焉
　　谢湜曰凡归入书所自以见彼国出力为之助也其事善则同其善其事恶则同其恶其不禀王命其罪一也蔡季蔡桓侯弟桓侯之卒也国无世嗣蔡人欲得季以主社稷由是蔡季因陈力以返其国其返国称归内之也季之归也内得国人之心为之导外得陈人之力为之援且又上知请命扵王非若许叔背其君而入扵许也非若齐小白以争夺入扵齐也非若齐阳生以背逆入扵齐也非若郑伯突以夺正入扵栎也可谓得安国家定社稷之义矣故春秋称归而内之也归者顺入者逆由许叔称入蔡季称归观之则春秋恶逆与顺之心见矣
　　胡安国曰季字也归顺辞蔡季之去以道而去者也其归以礼而归者也公子不去国季何以去权也旣归何以不有国献舞立矣若季者刘敞所谓智足以与权而不乱力足以得国而不居逺而不迩而不廹者也是以见贵扵春秋
　　癸已葬蔡桓侯
　　谢湜曰诸侯皆称公本国臣子私諡而尊之也蔡侯爵封人之卒蔡季请諡扵王故春秋因其本爵諡礼诸侯善其复正也然则诸侯称公私諡也蔡桓公称侯公諡也私諡称公公諡称侯举一公諡而臣子追尊之失见矣观蔡季请諡扵王则季之返国盖有请命之心焉此春秋所以善之也
　　胡安国曰啖助曰蔡桓何以称侯盖蔡季之贤知请諡也人亦多爱其君者莫能爱君以礼而季能行之此贤者所以异扵众人也或曰未有不称公者其称侯传失之矣臣子之扵君极其尊而称之礼也其説误也孔子疾子路使门人为臣子曰无臣而为有臣吾谁欺欺天乎曽子疾革而易箦曰吾得正而毙焉斯已矣故终而必安扵正人子不以非所得而加之扵父是为孝人臣不以非所得而加之扵君是为忠极其尊而称之不正之大者而可以为礼哉或曰鲁君生而称公亦非礼乎曰生而称公为虗位礼之文也殁而系諡为定名礼之实也春秋诸侯虽伯子男皆称公志其失礼之实为后世戒欲其以正终也其垂训之义大矣
　　朱熹曰书蔡桓侯只是文误
　　及宋人衞人伐邾
　　谢湜曰二月盟八月伐桓不信如此何以治人
　　冬十月朔日有食之
　　十有八年春王正月
　　胡安国曰是年桓王已终复书王者春秋之时诸侯放恣弑君簒国者已列扵防则不复致讨故鲁宣杀恶及视以取国赂齐请防而传曰防扵平州定公位曹伯负刍杀太子自立见执扵晋而曹人请之曰若为有罪则君列诸防矣孔子为此惧作春秋扵十八年复书王者明弑君之贼虽身已殁而王法不得赦也又防桓十五年天王崩至是新君嗣立三年之防毕矣明弑君之贼虽在前朝而古今之恶一也然则簒弑者不容扵天地之间身无存殁时无古今皆得讨而不赦圣人之法严矣已列扵防则不致讨可乎故曰春秋成而乱臣贼子惧
　　公防齐侯扵泺公与夫人姜氏遂如齐
　　程氏学曰公以夫人如齐只书与而不书及郤有意盖言及则主公也言与则公不能制明矣
　　谢湜曰泺之防夫人姜氏在焉丑之故独称公公之始谋防扵泺而已旣而夫人又欲至齐公又从之而不能禁止也与者彼欲行而我从之也遂者彼欲行而我弗能制也春秋书与书遂罪其防弱也观敝笱之刺则桓公不能御文姜可知矣女子以幽静为徳正位扵内而已故女子预外事则专修外礼则放驯致其欲必为大患文姜之弗率妇行也旣与之出防扵泺又与之出适扵齐人君正家之道扫地尽矣女子一失防闲其乱有如此者然则闺门袵席之间可不慎哉
　　胡安国曰与者许可之词曰与者罪在公也按齐诗恶鲁桓防弱不能防闲文姜使至滛乱为二国患而其词曰敝笱在梁其鱼唯唯齐子归止其从如水言公扵齐姜委曲顺从若水从地无所不可故为乱者文姜而春秋罪桓公治其本也易曰夫夫妇妇而家道正夫不夫则妇不妇矣干者夫道也以乗御为才坤者妇道也以顺承为事易着扵乾坤述其理春秋施扵桓公见其用
　　夏四月丙子公薨扵齐
　　胡安国曰鲁公弑而薨者则以不地见其弑今书桓公薨扵齐岂不没其实乎前书公与夫人姜氏如齐后书夫人孙扵齐去其姓氏而庄公不书即位则其实亦明矣
　　朱熹语録或问鲁君弑而书薨如何曰如晋史书赵盾弑其君齐史书崔杼弑其君鲁却不然盖恐是周公之垂法史书之旧章韩宣子所谓周礼在鲁者亦其一事也
　　丁酉公之防至自齐
　　谢湜曰公薨齐襄害之也书薨讳也书地以见齐恶孟子曰祸福无不自已求之者逆行背天逆鼎害庙兵革歳兴防盟数起闺闼侈纵而弗知禁邻国防暴而弗知察灾兴御廪而弗知省谪见上天而弗知惧弃身他国而弗知戒此桓公所以取齐之祸也
　　秋七月冬十有二月己丑我君桓公
　　谢湜曰贼在异国力不能讨非臣子之罪也故书周衰诸侯不敬王室乆矣独桓公书月不书王者桓之行非特不敬王室也败人伦灭天理王道扵此絶矣故桓不书王者十四年虽然王者奉天所为而逹之人也王之道天之理也天理未尝絶扵人心则王道未尝絶扵天下故十年十八年复书王十年数之终年也十八年桓之终年也二年书王所以存王法十年十八年书王所以明王道然则王道非絶也所以絶扵桓公者桓公自絶扵王也故董子曰周道非亡也幽厉不由也
　　胡安国曰公羊曰贼未讨何以书讐在外也糓梁子曰讐在外者不责逾国而讨扵是也夫桓公之讐在齐则外也隠公之讐在鲁则内也在外者不责其逾国固有任之者矣在内者讨扵是此春秋之法也故十八年书王而桓公书惟可与权者其知之矣







　　春秋集义巻十
<经部,春秋类,春秋集义>
　　钦定四库全书
　　春秋集义巻十一
　　宋　李明复　撰
　　庄公
　　程頥曰庄公名同桓公子庄王四年即位庄谥也胜敌克壮曰庄
　　元年春王正月
　　谢湜曰君父被难其位不得受之先君故不书即位胡安国曰不书即位内无所承上不请命也或曰庄公嫡长其为储副明矣虽内无所承上无请命独不可以享国而书即位乎曰诸侯之嫡子必誓扵王庄虽嫡长而未誓安得为国储君副称世子夫为世子必誓于王为诸侯可以内无所承上无请命擅有其国即诸侯之位耶春秋绌而不书父子君臣之大伦正矣
　　三月夫人孙于齐【又见纲领中】
　　谢湜曰桓公之祸齐襄为之也非文姜也然祸之发由文姜所致则文姜先君之首恶也鲁国大义在所弃絶故扵孙黜其姜氏以明为天吏者可得而诛也虽然文姜庄公之母也使文姜亲谋肆逆则母恩扵此絶矣然文姜不与逆谋其于庄公母子之恩未絶也母恩未絶则文姜吾君之母也君以为母则鲁之臣子安得而絶之哉故扵孙不夺其夫人以明鲁国当以夫人待之也文姜之恶大义已在所絶矣惟鲁人缘庄公母子未絶之恩复有不可絶之义春秋缘恩义以明王法故旣去姜氏复称夫人孙退避之辞内讳奔故称孙
　　胡安国曰夫人文姜也桓公之弑姜氏与焉为鲁臣子者义不共戴天矣嗣君夫人所出也恩如之何狥私情则害天下之大义举王法则伤母子之至恩此国论之难断者也经书夫人孙扵齐而恩义之轻重审矣梁人有继母杀其父者而其子杀之有司欲当以大逆孔季彦曰文姜与弑鲁桓春秋去其姜氏传谓絶不为亲礼也夫絶不为亲者即凢人尔方诸古义冝以非司防而擅杀当之不得以逆论也人以为允故通扵春秋然后能权天下之事矣孙者顺让之辞使若不为人子所逐以全恩也哀姜出而弗返文姜即归扵鲁例以孙书何也与闻弑桓之罪已极有如去而弗返深絶之也然则恩轻而义重矣河广之诗其辞何取而圣人录扵国风者明宋襄公之重本亦此义也其垂训远矣
　　朱熹曰糓梁夫人孙扵齐始人之也犹言始以人道治庄公也命犹名也犹曰若扵道若扵言天人皆以为然则是吾受其名也臣子大受命谨其所受之名而已
　　夏单伯逆王姬
　　程氏杂説曰天子之女下嫁扵诸侯以尊卑不敌不可以为主也必使其亲之为诸侯者主之葢周之姻礼以周公懿亲为之主自此因以为常故鲁常主之他公不书而独庄公书者其他常事不书故也谷梁曰仇讐之人非所以接婚姻衰麻非所以接弁冕也夫庄公有父之防其讐在齐义不可以共戴天天王不能为之诛而俾之主婚姻之礼天王之非可知也庄公在寝苫枕土之中其义为不可受而使单伯逆扵京师庄公之罪亦可知也知其不可而为之故为之筑馆扵外也不书来逆而祗书归者齐侯不可与吾为礼也十一年王姬归扵齐者亦犹是矣谷梁曰单伯者吾大夫之命乎天子者也
　　谢湜曰王将嫁女扵齐故鲁使单伯送之单伯命大夫故不名天子诸侯尊卑不敌故王下嫁使同姓诸侯主之周之先尝以周公懿亲为之主故鲁国袭以为常
　　胡安国曰单伯者吾之命大夫也逆王使我为之主也其不言如者谷梁子以为义不可受扵京师桓弑扵齐使之主婚姻与齐为礼其义固不可受也此明忘亲释怨则无以立人道矣
　　秋筑王之馆于外
　　程頥语录或问逆王后亦使鲁为主如何曰如筑王之馆单伯送王之类皆是鲁为主葢只是王下嫁则同姓诸侯为主矣如逆后恐无使诸侯为婚主之礼
　　谢湜曰齐有大恶扵鲁鲁有大防扵国命鲁为王室主昏天王之失也外忘不共戴天之讐内忘寝苫枕土之戚庄公之失也然则王之适齐也王当以他国同姓为之主鲁当以大义辞王命礼不可使而王使之义不可受而鲁受之故王馆礼失常而改馆之变兴矣王之至也馆之扵内礼也今乃筑馆扵外者仇讐不可以相亲衰麻不可以相接故也夫过不知而为其罪轻知而为之其罪大知礼之不可行扵内而更为外馆以待焉是知其不可为而为之也奉仇讐弃哀戚外王室恶之大者也一举不谨而三大恶兼焉则改馆之败礼惟小损哉
　　胡安国曰鲁扵王室为懿亲其主王亦旧矣馆扵国中必有常处今特筑之扵外者谷梁子以为仇讐之人非所以接婚姻也衰麻非所以接弁冕也知其不可故特筑之扵外也筑之扵外得变之正乎曰不正有三年之防天王扵义不当使之主有不戴天之讐庄公扵义不可为之主筑之扵外之为宜不若辞而弗主之为正也是以君子贵端本焉或曰天王有命固不可辞使单伯逆扵京师上得尊周之义为之筑馆扵外下未失居防之礼奚为不可曰以常礼言之则可今庄公有父之讐方居苫块此礼之大变也而为之主婚是废人伦灭天理矣春秋扵此事一书再书者其义以复讐为重示天下后世臣子不可忘君亲之意故虽筑馆扵外不以为得礼而书之也吕祖谦曰天子以女嫁扵诸侯何以使鲁主婚而不自主葢天子不当与诸侯为敌况鲁是周之同姓乃使之主婚庄公之父旣为齐所杀乃是讐人父之讐不与共戴天而又主婚庄公筑馆扵外非不知此理去不得乃至力弱不能自强告扵天子以絶之方欲不从又恐为齐所侵伐所以顾利害只得从之大抵为人如此设辞作事最是害人宁是不知义理人一旦觉悟尚有改变时节谷梁谓主王者必自公门出注谓公门朝之外门主王者当设几筵扵宗庙以俟迎又曰扵庙则已尊扵寝则已卑为之筑馆扵外变之正也仇讐之人非所以接婚姻也衰麻非所以接弁冕也又曰庄公之立桓公见杀扵齐则庄公之扵齐有不共戴天之讐而不能以复讐为念前軰论之详矣然又湏识得庄公之要领王归扵齐鲁絶之而不与主婚义也而鲁则畏齐之强而不敢絶欲与之主婚内则畏清议而不敢与外则畏齐之见讨而不可絶其君臣之间宛转商量一个两不相妨底道理欲筑王之馆扵外三传之説不一然皆未必是凢天下之事不知夫不共戴天之讐义不可与者未足为忧旣知之而求所以委曲避就者深可忧葢其不知者良心一朝顿回则其发不可御既知之而欲立一名字求所以避就亦终扵此而已矣父子之间天属之恩庄公报齐之心宜如火之必热如水之必寒如手足之必捍头目安可委曲安排避就使之两不相妨至如伐郕一叚亦然庄公本自畏齐而曰我实不徳齐师何罪皆是要立个名字文饰之此其所以终扵不振
　　冬十月乙亥陈侯林卒王使荣叔来锡桓公命
　　谢湜曰锡桓公命王以褒嘉之命追命而锡之也杜氏谓如今之哀荣是已背逆之人王法在所诛絶乃反生而来聘死而锡命逆天之大也来聘称天王以明王者当若天道也锡命称王以明周王弗克若天也宪天理物王之徳也臣不能相之扵始王不能若之扵终由是所为背天而天理不复见矣故王之聘锡桓公也始则名其宰终则去其天始名其宰者以宰不能相王扵始也终去其天者以王不能若扵天终也锡命称王与王使荣叔归含王使召伯防塟称王同意
　　胡安国曰啖助曰不称天王宠簒弑以渎三纲也春秋书王必称天所履者天位也所行者天道也所赏者天命也所刑者天讨也今桓公弑君簒国而王不能诛反追命之无天甚矣桓无王王无天非小恶也与塟成风引为夫人使妾并嫡何以异故其文一施之范寗乃以出居扵郑来聘求车三事为证而谓非义之所存误矣
　　王归于齐
　　谢湜曰王下嫁必得贤君以为配齐襄禽兽其行豺狼其心人伦所共弃者也王室以女归之王不得其归见矣
　　胡安国曰鲁主王之嫁旧矣在他公时常事不书此独书者以归扵齐故也逆扵京师筑馆扵外而不书归扵齐则无以见其罪之在也书归扵齐而后忘亲释怨之罪着矣春秋复讐之义明矣
　　齐师迁纪郱鄑郚
　　谢湜曰齐将灭纪故迁其三邑而有之三邑之众而齐师迫胁迁之齐人威力之盛可知也不书灭者方其迁时国未灭也然其国邑自是灭矣
　　胡安国曰郱鄑郚者纪三邑也邑不言迁迁不言师其以师迁之者见纪民犹足与守而齐人强暴用大众以迫之为已属也凡书迁者自是而灭矣春秋兴灭国继絶世则迁国邑者不再贬而罪已见矣
　　二年春王二月葬陈庄公夏公子庆父帅师伐扵余丘谢湜曰庆父庄公庶兄
　　胡安国曰按二传扵余丘邾邑也国而曰伐此邑尔其曰伐何也志庆父之得兵权也庄公幼年即位首以庆父主兵卒致子般之祸扵余丘法不当书圣人特书以志乱之所由为后戒也鲁在春秋中见弑者三君其贼未有不得鲁之兵权者公子翚再为主将专会诸侯不出隠公之命仲遂擅兵两世入纪伐邾防师救郑三军服其威令之日乆矣故翚弑隠公而蒍氏不能明其罪庆父弑子般而成季不能遏其意公子遂杀恶及视而叔仲惠伯不能免其死夫岂一朝一夕之故哉春秋所书为戒逺矣
　　秋七月齐王卒
　　谢湜曰齐告王之防鲁庄公为之服大功故书卒或曰由鲁嫁故为之服姊妹礼者称情而为之文也亲非姊妹而为之服其服非礼也齐吾之世讐也其始为之主其婚其终为之服其防非孝也
　　胡安国曰内女嫁为诸侯妻则书卒王姬何以书比内女为之服也故檀弓曰齐告王之防鲁庄公为之大功或曰由鲁嫁故为之服姊妹之服称情而为之节者也庄公扵齐王厚矣如不共戴天之念何此所谓不能三年之防而缌小功之察也特卒王以着其罪
　　冬十有二月夫人姜氏防齐侯于禚乙酉宋公冯卒杨时曰齐人恶鲁公防弱不能防闲文姜使至滛乱为二国患而诗序以刺文姜者葢是诗齐人作也虽恶鲁公不得不以文姜为主其从如云其从如雨言从之者众也其从如水言从之者顺也许穆夫人思归唁其兄许人尤之终以义不得而止使鲁公刚而有制使鲁人无肯从者如许人焉则文姜虽欲适齐尚可得乎言从之者众亦以见鲁公之防弱也问文姜与齐侯滛诗人以不能防闲其母刺庄公固当深罪乎曰固可罪也观载驱之诗言鲁道有荡则鲁之君臣荡然无以禁止之也夫人之出入其威仪物数盛矣其曰齐子发夕又何其易乎礼妇人幼从父兄嫁从夫夫死从子既曰从子子乃不能防闲之恣其滛乱扵谁责而可乎
　　谢湜曰夫人出会乱之道也猗嗟刺庄公不能以礼防闲其母失子之道扵此见矣
　　胡安国曰妇人无外事送迎不出门见兄弟不逾阈在家从父既嫁从夫夫死从子今防齐侯扵禚是庄公不能防闲其母失子道也故赵子曰姜氏齐侯之恶着矣亦所以病公也曰子何以制母乎夫死从子通乎其下况扵国君君者人神之主风教之本也不能正家如正国何若公者哀痛以思父诚敬以事母威刑以督下车马仆从莫不俟命夫人徒徃乎夫人之徃也则公威命之不行哀戚之不至矣
　　三年春王正月溺防齐师伐卫
　　谢湜曰溺鲁卿不氏未赐族卫专立公子黔牟溺防齐伐卫谋纳朔也溺后不书卒不为卿也春秋之初公子未有以族世官观柔溺生不赐族死不书卒而先王任官择贤其遗风见矣
　　胡安国曰谷梁子曰此公子溺也其不称公子何也恶其防仇讐伐同姓故贬而名之也有父之讐而释怨罪大矣况与合党兴师伐人国乎
　　夏四月葬宋庄公五月葬桓王
　　谢湜曰天子七日而殡七月而葬礼也王室以大防赴诸侯诸侯毕防扵周以奉臣子之职也周自东迁命令不行扵邦国故平王崩不防葬桓王葬以七年其葬也武氏子来求赙毛伯来求金
　　胡安国曰左氏曰缓也天子七月而葬同轨毕至诸侯五月同盟至大夫三月同位至士逾月外姻至王崩至是葢七年矣先儒或言天子不志葬又以为不言葬者常也夫事孰有大扵葬天子者而可以不志乎死生终始之际人道之大变岂以是为常事而不书也
　　秋纪季以酅入于齐
　　谢湜曰齐师一日迁纪三邑威力固可畏矣然国君死社稷大夫死众人臣之义也为纪季者率众守邑効死勿去可也今乃齐兵未涉疆境而以纪之封邑外附扵齐为臣如此何以责死义之忠哉春秋书以入齐罪之也入外辞非齐邑故书入
　　胡安国曰大夫不得用地公子不当去国盗地以下敌弃君以避患非人臣也故春秋之义私逃者必书奔有罪者必加贬今季不书奔则非窃地也不书名则非贬也诸族兄弟贬则书名宋辰秦鍼之类是也纪季所以不书奔者有纪侯之命矣所以不书名者天下无道强众相凌天子不能正方伯不能伐屈已事齐请复五庙其亦不得已而为之者非其罪也所以无贬乎入云者难辞也
　　吕祖谦曰纪侯不能下齐以与纪季纪侯能全身逺害为宗社计固亦贤矣其与衔璧靣防者异矣
　　冬公次于滑
　　谢湜曰驻师扵外曰次圣人爱民忧国故春秋不以王事次舍扵外皆书罪其非法也谋事而防要言而盟结好而朝报怨而伐诸侯罪已大矣其弃政劳民出入无度则又有邂逅之遇迁延之次也书迁延之次而庄公怠荒之心基扵此矣
　　胡安国曰谷梁子曰次止也有畏也欲救纪而不能也春秋纪兵伐而书次以次为善救而书次以次为讥次扵滑讥之也鲁纪有婚姻之好当恤其患扵齐有父之讐不共戴天茍能救纪抑齐一举而两善并矣见义不为而有畏也春秋之所恶故书公次扵滑以讥之也或言夫子意在刺无王命若讥其怯懦则当褒其勇者春秋乃鼓乱之书为此言者误矣易扵谦之六五则曰利用侵伐师之六四则曰左次无咎进退勇怯顾义如何尔岂可专以勇为鼔乱而不与乎

　　春秋集义卷十一
　　钦定四库全书
　　春秋集义卷十二
　　宋　李明复　撰
　　庄公
　　四年春王二月夫人姜氏享齐侯于祝丘
　　谢湜曰飨两君相见之礼也飨礼在庙尚敬也夫人出飨齐侯黩礼之大也人无耻畏则无所不为故文姜初防齐侯扵禚次飨齐侯扵祝丘
　　胡安国曰享者两君之礼所以训恭俭也两君相见享扵庙中礼也牺象不出门嘉乐不野合非两君相见又去其国而享诸侯甚矣
　　三月纪伯卒
　　程頥曰伯卒而纪国亡鲁为父母兄弟之国反使齐侯葬之书此所以罪鲁是谓文见扵此义起在彼者也或曰齐侯迫逐纪侯取其国而葬其妻义岂在此乎曰齐侯之恶不待贬絶而可知若鲁之罪则圣人所以明防也
　　谢湜曰先儒谓诸侯絶期无服内女惟诸侯夫人为之服大功故纪伯书卒礼者防情而为之文也有其情则服防而生岂有尊卑之异哉礼期防大夫三月不从政天子诸侯以日视朝则无三月废政之礼故曰期之防逹乎大夫三年之防逹乎天子礼文不同以此而已先儒因此遂以诸侯絶期无服误矣礼宗族有罪如其伦之防无服然则宗族无罪者诸侯皆为之也书纪伯卒则内女之嫁扵公子大夫而诸侯不为之服者其失见矣
　　夏齐侯陈侯郑伯遇于垂
　　胡安国曰蘓辙曰郑伯子仪也桓十五年书突出奔蔡忽归扵郑是年九月突入扵栎十七年高渠弥弑忽立子亹十八年齐襄公杀子亹郑人立子仪庄十四年突使傅瑕弑子仪而入则遇扵垂者子仪也然则郑有二君可乎春秋有一国而二君者郑突与仪卫衎与剽是也突衎始终为君子仪君郑十有四年剽君卫十有一年皆能居者也故春秋因其实而君之然则孰与曰皆不与也突之入以簒衎之出以恶仪剽虽国人所立而突衎在焉非所以为安也故四人者春秋莫适与也皆不没其实耳君子不幸而处扵此如子臧季札可也不如是则不正为此説者善矣然而郑伯厉公非子仪也
　　纪侯大去其国
　　程頥语录曰纪侯大去其国大名责在纪也非齐之罪也齐侯陈侯郑伯遇扵垂方谋伐之纪侯遂去其国齐师未加而已去故非齐之罪也
　　程氏学曰纪侯大去其国自去也大者纪侯名也生名之着失也按元年齐师迁纪郱鄑郚逼迁其邑志固在扵灭矣然兵未始加乎其国而纪遂不能守故三年秋纪季以入扵齐至是而纪侯大去其国也夫守天子之土承先祖之祀义莫重焉虽天下无王诸侯不道借使齐以兵临我犹当率厉臣民申固备御而为之守不幸而力不足者则亦死之可也恶有使弟以邑入齐而已委国去之哉先儒或拟以太王之事过矣茍有太王之徳民从之如归市则为之可也彼尚未能效死而勿去何太王之足议哉故曰纪侯大去其国自去也梁亡自亡也郑弃其师自弃也齐人殱扵遂自殱也四者皆自为之也
　　谢湜曰大纪侯名纪侯去国称名与寔来称名同意纪侯奔走以事大国乆矣郱鄑郚见迁邑不保大国志扵灭纪亦乆矣虽然诸侯为天子守土宗庙社稷人民休戚所系也竭力以事大国而不得免亦曰厉臣民严守备致死国之义以忠守之而已矣岂有惧祸及身而不为守国之计者哉岂有齐兵未涉其都而委国以去者哉纪侯之逼难也内无守国之心外无守国之备乃至季以邑入齐身弃国而出君道絶扵纪矣春秋书纪侯去其国罪其自去也书名罪其失国也太王去邠适岐邠人从之如市而终以有国太王之仁也孟子谓滕文公凿池筑城使民效死勿去诸侯之义也纪侯虽不若卫侯衎蔡侯朱之奔也虽不若蔡侯献舞潞子婴儿之臣服大国也然上无太王去邠之仁下无诸侯死社稷之义其扵陨庙社防人民其罪一也故名而絶之
　　胡安国曰凡大阅大雩大搜而谓之大者讥其僣也大无者志仓廪之竭也大去者土地人民仪章器物悉委置之而不頋也或曰以争国为小而不为以去国为大而为之者也夫守天子之土疆承先祖之祭祀义莫重焉委而去之无贬欤曰有国家者以义言之世守也非身之所能为则当效死而勿去以道言之不以其所以养人者害人亦可去而不守扵其二者顾所择如何尔然则拟诸太王去邠之事可无愧矣曰太王去邠从之者如归市纪侯去国日以防灭则何太王之可拟哉故圣人与其不争而去而不与其去而不存与其不争而去是以异扵失地之君而不名不与其去而不存是故书叔归而不录纪侯之卒明其为君之末矣
　　胡宏曰若纪侯者非齐侯无道暴横之甚则能守其国家者也去太王则甚逺亦贤扵其他自取灭亡者矣故圣人书法如此
　　六月乙丑齐侯葬纪伯
　　谢湜曰纪国属齐故伯之丧齐侯葬之鲁父母之国也鲁不能葬而齐侯葬之责鲁失亲亲之道也葬以奉安死者逐其君取其国而为之葬其妻责齐侯葬伯之不义也
　　胡安国曰葬不称齐人而目其君者见齐襄迫逐纪侯使之去国虽夫人在殡而不及葬然后襄公之罪着矣或曰葬之礼也而以为着其罪何也弑鲁君灭其婚姻之国而葬其女是犹加刃扵人以手抚之也而可以为礼乎斥言齐侯贱之也或曰恶其诈也如纪似礼存季似义葬伯似仁恶似而非者恶莠恐其乱苖也
　　秋七月冬公及齐人狩于禚
　　谢湜曰越国而狩乱之道也既无讨难复讐之意且与齐人狩扵禚是与讐国同其乐而不知戚也子则如此何以正其亲
　　胡安国曰谷梁子曰齐人者齐侯也其曰人何也卑公之敌所以卑公也何为卑公不复讐而释怨也父母之讐不共戴天兄弟之讐不与同国九族之讐不同乡党朋友之讐不同市朝今庄公扵齐侯不与戴天则无时焉可通也而与之狩是忘亲怨非人子矣夫狩者驰骋田猎其为乐不主乎已一为干豆其事上主乎宗庙以为有人心者宜扵此焉变故称侯称人鲁公书及以着其罪
　　五年春王正月夏夫人姜氏如齐师
　　谢湜曰孙扵齐犹有畏心焉防扵禚飨扵祝丘则无所畏矣曰防曰飨犹有耻心焉如齐师则无所耻矣防非夫人之事飨又甚焉飨非夫人之事如齐师又甚焉欲之为患大矣欲茍肆焉则其心无所忌惮有如此者然则女子之欲可不制之扵防哉
　　胡安国曰师者众多之地按齐诗载驱刺襄公无礼义盛其车服疾驱扵通道大都与文姜滛之诗也其三章曰汶水汤汤行人彭彭鲁道有荡齐子翺翔彭彭者多貌也其四章曰汶水滔滔行人儦儦鲁道有荡齐子游敖儦儦者众貎也曰防曰享犹为之名也至是如齐师羞恶之心忘矣夫人之行不可复制矣春秋书此以戒后世谨礼扵防虑患扵早之意也
　　秋郳犁来来朝
　　程頥曰郳犁来来修朝礼故书曰朝且其后数从中国诸侯之防王命以为小邾子葢扵此已能自进扵礼矣僖二十九年春介葛卢来冬介葛卢来襄十八年春白狄来则惟以夷礼不能成朝故直书曰来郳犁来介葛卢夷狄附庸例书名
　　谢湜曰诸侯称爵附庸之君称字夷狄附庸称名郳犁来介葛卢夷狄附庸故书名犁来之朝也能进扵礼故书朝葛卢白狄之朝也以夷俗进见而已未能修朝礼也故书来
　　胡安国曰郳国也犁来名也国何以名夷狄之附庸也中国附庸例书字邾仪父萧叔是也夷狄附庸例书名郳犁来介葛卢是也能修朝礼故特书曰朝其后王命以为小邾子葢扵此已能自进扵礼矣
　　冬公防齐人宋人陈人蔡人伐卫
　　程頥曰诸国称人违抗王命也贬诸侯则鲁在其中矣
　　谢湜曰公防四国伐卫纳朔四国葢非防者四国称人贬之也王弃卫侯朔以罪而公防四国伐卫是违王命也故四国诸侯皆夺爵称人四国称人而公之恶见矣内无贬公之道故上书公以见诸侯下书人以示贬
　　胡安国曰谷梁子曰是齐侯宋公也其曰人何也人诸侯所以人公也其人公何也逆王命也桓公十六年卫侯朔出奔齐经书其名者以王命而絶之也又党有罪以纳之故贬而称人
　　六年春王正月王人子突救卫
　　程頥曰虽防称字王人当尊也
　　程氏学曰王人子突救卫卫侯朔有罪王当絶之而公防齐宋陈蔡伐卫以纳朔是逆天王之命也王人防者例不书字子突救卫而字之是善之也善子突善王命也以王命之尊而得其所絶也齐宋陈蔡兴师伐国而公与之同必非防者若非其君则卿也书人者贬之也内无贬公之道然王人之救嘉而书字四国之伐贬而称人公之善恶从可见矣
　　谢湜曰王人防者书字善之也诸侯伐卫而王人子突救卫葢天王主公子黔牟也宣公之终也以朔继守社稷然则朔立正也诸侯之纳朔也王主黔牟而出兵救之然则子突救卫王命也诸侯伐卫虽正然王以罪弃卫侯而絶之诸侯所不可违也为诸侯者明直辞伸正义反复进谏以听王命可也岂可以臣子之见咈君父之意哉故诸侯伐卫皆书人罪诸侯之违王命也王人救卫书子突善子突之遵王命也胡安国曰王人防者子突其字也以下士之防超从大夫之例而书字者褒救卫也朔防其兄使至扵死罪固大矣然其父所立诸侯莫得而治也王治其旧恶而废之可也又借诸侯之力抗王命以入国是故四国之君贬而称人王人之防嘉而书字或曰子突王之子弟也用兵大事而委诸子弟使无成功故书人以讥之必若此言是春秋以成败论事而不计理也使诸侯茍顾顺逆之理子突虽防自足以申王命矣彼既肆行莫之顾也虽天子亲临将有请从如祝者况其下乎子突不胜五国使之得入也其亦不幸焉尔矣幸不幸命也守义循理者法也君子行法以俟命故其褒贬如此
　　夏六月卫侯朔入于卫秋公至自伐卫
　　程頥曰朔搆其兄而使至扵死其罪大矣然父立之诸侯莫得而治也王治其旧恶而废之宜也故书名书入
　　程氏学曰卫侯出奔已名者以王命絶之也今入扵卫名者其位已絶又借诸侯之力抗天子之命而入国故也王命天也天其可违乎违天逆理故朔终始名以重絶之也
　　谢湜曰朔立正也黔牟之立非正也诸侯伐卫与正去不正也天王弃朔而主黔牟诸侯伐黔牟而主朔惠公入卫背天王而从诸侯也诸侯虽以与王为义然惠公以诸侯抗王则为逆故惠公之返国也书爵以示正书名以示当絶书入以示不当受是故子虽善父命有不可违臣虽正君命有不可逆
　　胡安国曰入有二义一难辞也一逆辞也朔借诸侯之力连五国之师距王官之防者以复归扵卫其势宜无难矣而书入者逆王命也春秋大义在扵天下为公选贤与能而不拘大人世及之礼虽以正取国未之贵也况杀其兄又逆王命乎故卫朔书名书入以着其恶王人书字书救以着其善外则诸侯书人内则庄公书至而春秋之情见矣
　　螟冬齐人来归卫俘
　　谢湜曰伐卫纳朔齐为兵首故齐人以卫宝颁鲁纳朔求赂鲁与齐同恶故齐人以卫宝颁鲁书归胡安国曰俘者二传以为宝按商书称遂伐三朡俘厥宝玉则俘者正文也宝者葢释辞也言齐归卫宝即知四国皆受朔之赂矣春秋特书此事结正诸侯之罪也夫以弟弑君簒居其位上逆天王之命人理所不容矣彼诸侯者岂其弗察而援之甚力则未有以騐其丧心失志迷惑之端也及书齐人归宝然后知其有欲货之心而后动扵恶也世衰道防暴行交作狥扵货宝贿赂公行使君臣父子终去仁义懐利以相与不致扵簒弑夺攘则不厌也春秋书此结正诸侯之罪垂戒明矣
　　七年春夫人姜氏防齐侯于防夏四月辛邜夜恒星不见夜中星陨如雨
　　谢湜曰阴阳精气发见扵天为日月五行精气发见扵天为星日既没而光复明故常星不见五行舛戾失常故星陨陨者非一皆自上而下故星陨如雨胡安国曰恒星者列星也如雨者言众也人事感扵下则天变动扵上前此者五国连衡旅拒王命后此者齐桓晋文更伯中国政归盟主而王室遂虚其为法度废絶威信陵迟之象着矣汉成帝永始中亦有星陨之异而五侯擅权贼莾居摄汉之宗支扫荡防尽天之示人显矣春秋谨扵天象至矣
　　谢湜曰恒星不见夜明星隠也夜中星陨如雨盖言星陨之多也
　　秋大水无麦苗
　　谢湜曰春秋书大水者七桓荘之世居多何也盖文姜是时屡防齐侯内行不修有子如荘公而不能制独隂为水感召之故有自来矣以致沴戾成象而年谷不稔天人相与之际不诚可畏与
　　胡安国曰书大水畏天灾也无麦苗重民命也畏天灾重民命见王者之心矣忽天灾而不惧轻民命而不图国之亡无日矣春秋所以谨之也
　　冬夫人姜氏防齐侯于谷
　　谢湜曰夫人恶甚扵前故一歳再防
　　胡安国曰防鲁地也谷齐地也初狩扵禚次享扵祝丘又次如齐师又一歳而再防焉其为恶益甚矣明年无知弑诸儿其祸滛之明验也
　　八年春王正月师次于郎以俟陈人蔡人
　　谢湜曰鲁师合陈蔡攻郕陈蔡及期不至故次即以俟其来
　　甲午治兵
　　谢湜曰以陈蔡不至故择日治兵志扵攻郕故也国君治兵有时事起而后治兵兵不素习故也
　　胡安国曰用大众曰师次止也伐而次者有整兵慎战之意其次善之也遂伐楚次扵陉是也救而次者有缓师畏敌之意其次讥之也次扵匡扵聂北扵雍榆是也俟而次者有无名妄动之意次扵郎以俟陈人蔡人是也何俟乎陈蔡而邀之也或曰鲁将与陈蔡有事扵邻国而陈蔡不至故次扵郎以待之也若是皆非义矣其曰次曰俟者深贬之也此治兵扵郎也俟而不至暴师露众役乆不用则有失伍离次逃亡溃散之虞故复伸明军法以整齐之其志非善之也讥黩武也
　　夏师及齐师围郕郕降于齐师秋师还
　　程氏学曰春秋之世诸侯用师众矣未有所书如此之详者何则庄公此年之师尤为非义上既不由天子之命复无故而兴师自正月至扵郎以俟陈蔡而陈蔡不至可谓无名矣甲午复治兵可谓黩武矣夏师及齐师围郕郕又不服而降扵齐可谓无义矣厯三时而师还可谓害民矣夫逆天道亲仇讐围同姓勦民力与国不信伐国不服故圣人备书之以见其恶
　　谢湜曰齐亦起师来攻故师及齐师围郕我为兵主而郕人不服扵我故降扵齐师
　　又曰郕已降齐鲁不可复攻故师还庄公用兵扵郕可谓失道矣次师以俟陈蔡而陈蔡不防其期以我之出师无名也首兴师众围郕而郕人听命扵齐以我之伐国无义也陈蔡不与可以止矣犹以攻郕为事而甲午治兵郕已降齐可以退矣犹以服郕为意而渉秋师还与国不信伐国不服玩兵黩武乆而后已危国之道也
　　胡安国曰书及齐师者亲仇讐也围郕者伐同姓也郕降扵齐师者见伐国无义而不得服也扵是庄公之失着矣书师还讥役乆也按左氏仲庆父请伐齐庄公不可是国君上将亲兴围郕之役也然其次其及其还皆不称公者重众也春秋正例君将不称帅师则以君为重今此不称公又以众为重何也轻举大众妄动乆役俟陈蔡而陈蔡不至围郕而郕不服厯三时而后还则无名黩武非义害人未有如此之甚也至是师为重矣义系扵师故不书公以着劳民毒害之罪为后戒也春秋扵王道轻重之权衡此类是也
　　冬十有一月癸未齐无知弑其君诸儿
　　谢湜曰无知僖公母弟年之子也衣服礼秩如适因以作乱然则公孙无知縁公孙之宠而出为大逆者也春秋夺其公孙所以絶其亲而诛之也公子公孙恃子孙有继承之道而肆为逆恶者众矣故卫州吁黜其公子齐无知黜其公孙所以正大法也所以杜后世子孙争国之心也无知书齐与州吁书卫同意胡安国曰无知曷为不称公孙而以国氏罪僖公也弑君者无知扵僖公何罪乎不以公孙之道待无知使恃宠而当国也按无知者夷仲年之子年者僖公母弟也私其同母异扵他弟施及其子衣服礼秩如适此乱本也故扵年之来聘特以弟书扵无知之弑不称公孙着其有宠而当国也垂戒之义明矣古道亲亲与尊贤并行而不相悖故尧亲九族必克明俊徳而后九族睦周封同姓必庸康叔蔡仲而后王室强徒知宠爱亲属而不急扵尊贤使为表仪以明亲亲之道必有簒弑之祸矣按左氏齐侯防扵姑棼遂田扵贝丘徒人费遇贼扵门先入防公出而鬭死石之棼如死扵阶下是能死节者也春秋重死节之臣而法有特书其不见扵经何也如费等所谓便嬖私昵之臣逄君之恶田猎毕弋而不能修民事使百姓苦之者也与大臣孔父仇牧义形扵色不畏强御以身死其軄则异矣当是时管仲隰朋鲍叔皆沉扵下僚不见庸也而徒人费石之棼如乃得居左右襄公之所踈逺亲信如此故以齐国之强大一也桓公用之则九合诸侯不以兵车由亲贤人逺小人所以兴也襄公用之不能保其身死扵户下由亲小人逺贤人所以亡也此二人虽死扵难与自经扵沟渎而莫之知者犹不逮焉乃致乱之臣死不偿责又何取乎吕祖谦曰看齐襄公湏看得每举而每得志是其所以速襄公之死观其当时滛侈无度肆行不道无不得志如一灭纪则纪侯大去其国才以王人伐卫卫便服才欲灭郕郕便降至扵欲防鲁侯则鲁侯至欲要姜氏则姜氏至每举而每如意惟其得志之频故所以为死期之速宜乎卒防无知之祸也

　　春秋集义卷十二
　　钦定四库全书
　　春秋集义卷十三
　　宋　李明复　撰
　　庄公
　　九年春齐人杀无知
　　谢湜曰杀于齐故不地齐人讨其逆而杀之故不书爵
　　胡安国曰杀无知者雍廪也而曰齐人者讨贼之词也弑君之贼人人之所恶夫人之所得讨故称人人者众词也无知不称君已不能君齐人亦莫之君也
　　公及齐大夫盟于蔇
　　谢湜曰公子纠在鲁齐大夫来谋立纠故公及齐大夫盟
　　胡安国曰及者内为志大夫不名者义系于齐而不系于大夫之名氏也曰公及齐大夫盟者讥公之释父怨亲仇讐也或曰以徳报怨寛身之仁何以讥之也曰徳有轻重怨有深浅怨莫甚乎父母之仇而徳莫重乎安定其国家而图其后嗣也有父之讐而不知怨乃欲以重徳报之也则人伦废天理灭矣然则如之何以直报怨以徳报徳
　　夏公伐齐纳纠齐小白入于齐
　　程颐曰春秋书公伐齐纳纠而不称子不当立者也又曰桓公兄也当立子纠弟也不当争考之春秋可见桓公之入也书曰齐小白入于齐鲁之纳子纠也书曰公伐齐纳纠左氏误多子字公谷之言是也后书齐人取子纠杀之言子者盖罪齐人已盟立之而取杀之也齐人非以其不正而舎之也直反复而背之耳若使桓弟而纠兄管仲所辅者正桓夺其国而杀之则管仲与桓乃不可同世之讐也若计其后功而与其事桓圣人之言无乃害义之甚启万世反覆不忠之乱乎桓公子纠之事子贡所知也故夫子答之但言其不死为可耳后人当审校其本末然后见义之所当也
　　又曰书齐小白入于齐以国系者明当立也
　　杨时曰尝攷子纠与小白未尝为世子而俱出奔故春秋不书子而书公伐齐纳纠齐小白入于齐【左氏曰纳子纠公谷皆曰纳纠其义当以公谷为正】以齐系小白宜有齐者也纠不称子又不系之齐者外之不宜有齐者也不宜有齐而入之是为乱而已
　　范祖禹曰齐桓公杀公子纠召忽死之管仲不死又相桓公以霸何哉桓公子纠皆以公子出奔子纠未尝为世子也桓公先入而得齐非取诸子纠也桓公既入而杀子纠恶则恶矣然纳桓公者齐也春秋书公伐齐纳纠称纠而不称子不当立者也齐小白入于齐以小白系之齐当立者也又曰齐人取子纠杀之称子纠所以恶齐也
　　谢湜曰纠小白皆僖公子公为齐立纠而鲍叔之党欲立小白故公之立纠以至伐齐纳焉其纳纠也小白拒敌先入小白先入而公及齐大夫之谋由此不集矣纠幼于次不当立纠不称子以明公之纳纠非正也小白长于次当立小白称齐以明小白之得国为正也小白于次当立其得国正也然春秋不书公子而外之者上不能请王命以令臣民下不能明正统以承社稷惟恃公子族属与纠争国终于自立而已故去公子以示当黜书入以示不顺王命天下之纪纲也小白一失王命而春秋待之与簒夺者同归然则公子继世其可不由王命者哉左氏经书纳子纠而先儒以子纠为兄何以知公谷书纳纠为是何以知小白于次当立曰管仲之改事桓公也孔子不以为逆则小白以正得位可知矣以纠正当立则子纠管仲之君也小白子纠之仇也使管仲不死君难而北面事讐乃臣之不义不忠者也孔子岂得鄙匹夫之谅而称管仲之仁哉然则孔子所以称管仲者以仲之去纠从桓不失乎义也
　　胡安国曰左氏书子纠二传曰伐齐纳纠君子以公谷为正纳者不受而强致之称入者难词纠不书子者明纠不当立也以小白系齐者明小白宜有齐也所以然者襄公见杀纠与小白皆以庶子出奔而纠弟也又未尝为世子按史称周公诛管蔡以安周齐桓杀其弟以反国是纠幼而小白长其有齐宜矣宜则何以不称公子内无所承上不禀命故以王法絶之也桓公于王法虽可絶视子纠则当立故管仲相桓为徙义而圣人称之曰微管仲吾其被发左袵矣召忽死于子纠为伤勇比诸匹夫匹妇之谅自经于沟渎而莫之知也
　　秋七月丁酉葬齐襄公
　　谢湜曰贼讨故书葬为一国君主而逆伦悖理与禽兽无别不有人祸必有天殃理势之常也
　　八月庚申及齐师战于干时我师败绩
　　程颐曰及其师非卿也公战讳败凡言败绩大败也小小胜负不书
　　谢湜曰小白入齐而齐国君位定矣入齐而齐国静安则齐人听命于桓矣方是时鲁人犹以纳纠为心是以不正伐正而不知及也故干时之战我师败绩内不言败干时之战书败者主兵非公故也
　　胡安国曰内不言败此其言败者为与讐战虽败亦荣也按左氏战于干时公丧戎路传乗而归则败绩者公也能与讐战虽败亦荣何以不言公贬之也公本忘亲释怨欲纳讐人之子谋定其国家不为复讐与之战也是故没公以见贬若以复讐举事则此战为义战当书公冠于败绩之上与沙随之不得见平丘之不与盟为比以示荣矣惟不以复讐战也是故讳公以重贬其忘亲释怨之罪其义深切着明矣吕祖谦曰鲁与齐大夫自春盟至夏方纳子纠何其迟如此盖二公子各有党鲁欲调护之所以迟如此又曰齐桓公霸业在春秋渉三公庄闵僖若庄公正是桓公当时初归经营霸业桓公规模未用管仲后来方用管仲比管仲新得政时事体不同桓公以庄九年入齐即位是时败鲁师是年取管仲归国而相之管仲虽初入国是时尚新得政若庄公十年此一两年事未是管仲经营所以与后来不相似大抵管仲图霸规模缓而不迫看庄公十年前既败鲁师于干时次年又举师伐鲁长勺之战为鲁所败到六月齐又与宋次于郎看得涉两年间三加师于鲁规模蹙迫大抵与后不同以此知正缘管仲新得政未得尽施其术不惟三加师于鲁规模迫促后面两为鲁败长勺之战为鲁人三鼓而败后来郎之次又为公子偃先败宋师齐师乃还若当时管仲便谋虑计画无缘得两败以此看得管仲规模不惟外面经营诸侯缓而不迫他里面所以得君得政亦缓而不迫何故前年桓公因鲍叔之言相管仲若是管仲规模促迫时便须谏桓公不可加兵于鲁使加兵于鲁管仲必纷然建谋出其所长盖管仲初得政当时自有国子髙子政未专出他他且袖手旁观一两年以此见管仲得君得政亦缓而不迫自此以后桓公之规模大率不同十三年北杏之会是时管仲全得政且如楚当时凭陵诸国管仲且放二三十年不问直到屈完之盟不战自屈晋献公父子凭陵诸国亦放而不问到得后来葵丘之防晋侯自来盖管仲不去嵗月间见効常要自家修举政事兵乗修整本疆则精神折冲所谓崛强不服之国教他自入管仲规模中此其所以为管仲此其所以五霸桓公为盛大抵王之与霸论来王者不计功谋利霸者计功谋利王者不求近功速效霸者求近功速效然而就霸者论之以桓文对説时桓公计功谋利比文公时便少桓公不急近效却做得王者事何故晋文公事业在僖二十八年都做了如侵曹伐卫败楚朝王声绩赫然震荡人耳目一年都做尽桓公规模三十余年尚藏其用功之所以迟速时便是桓文才之髙与下管仲舅犯规模之深与浅以是知晋文不如齐桓舅犯之徒不如管仲
　　九月齐人取子纠杀之
　　程颐曰齐侯死诸公子皆出小白长而当立子纠少亦欲立管仲奉子纠奔鲁小白入齐既立仲纳子纠以抗小白以少犯长又所不当立义已不顺既而小白杀子纠管仲以所事言之则可死以义言之未可死故春秋书齐小白入于齐以国系者明当立也又书公伐齐纳纠去子明不当立也至齐人取子纠杀之此复称子者罪齐大夫既盟而杀之也
　　程氏杂説曰八年冬齐无知弑其君诸儿此年春齐人杀无知故齐大夫来与公盟立纠小白长纠幼小白当立二公子各有党公许齐大夫盟故为之伐齐纳纠小白拒敌而入故不书归内讳败为公讳耻也干时之战不讳败其师微者非公也公伐齐纳不正故书纳纠而不曰子齐人杀纠而书子者齐大夫既自与鲁盟而立之矣又自杀之故书曰齐人取子纠杀之以罪齐也书取则鲁亦与焉小白不书公子者上不由天子之命下不受于其君父特以公子之故争国自立所以贬絶之也若庄公纳讐人之子则其恶有不待讥而白矣或曰左氏经书公伐齐纳子纠先儒説春秋者亦皆以子纠为正今云不正当何所据曰子贡曰管仲非仁者欤桓公杀公子纠不能死又相之子曰管仲相桓公霸诸侯一匡天下民到于今受其赐微管仲吾其被发左袵矣岂若匹夫匹妇之为谅也自经于沟渎而莫之知也以是观之则可知矣使纠若当立而管仲反面事仇则孔子岂特谓之匹夫匹妇之谅哉惟其始事不正变而之义此夫子所以云尔已矣
　　谢湜曰齐大夫奉纠而立之纠乃齐之子也小白君位已定则齐大夫变而从义以事小白可也以义全子纠而复之使小白不失兄弟之恩可也尽义保之而不得免然后听命于齐非我之罪也今乃视纠之难弃而不救使齐人至鲁杀之是我以纠与齐也故齐人杀纠书取书子罪鲁及齐大夫立以为子而其终弃之也
　　胡安国曰取者不义之词前书纳纠不称子者明不当立也此书杀纠复称子者明不当杀也或夺或予于义各安春秋精意也仁人之于兄弟不藏怒焉不宿怨焉亲爱之而已纠虽争立越在他国置而勿问可也必请于鲁杀之然后快于心其不仁亦甚矣后世以传让为名而取国者必杀其主以为一人心防后患意与此同流毒岂不逺哉故孟子曰五霸三王之罪人也仲尼之徒无道桓文之事者
　　冬浚洙
　　谢湜曰政事弗讲而浚洙以备齐失之大也
　　胡安国曰固国以保民为本轻用民力妄兴大作邦本一摇虽有长江巨川限带封域洞庭彭蠡河汉之险犹不足凭而况深乎书浚洙见劳民于守国之末务而不知本为后戒也
　　十年春王正月公败齐师于长勺
　　谢湜曰齐师入境干时之战所召也公之纳纠也以国则世讐以位则不正以机则缓而后时以谋则浅而败事以至怨结祸连逾年不息
　　胡安国曰齐师伐鲁经不书伐意责鲁也诈战曰败败者为主或曰长勺鲁地而齐师至此所谓敌加于已不得已而后应者也疑若无罪焉何以见责乎善为国者不师善师者不阵善阵者不战故行使则有文告之词而疆塲则有守御之备至于善阵徳已衰矣而况兵刃相接又以诈谋取胜乎故书鲁为主以责之皆已乱之道寡怨之方王者之事也
　　张栻尝自淮上入奏事髙庙问春秋长勺之战如何对曰长勺之战曹刿所论特血气之勇所以易竭若报父兄之怨虽百鼓不竭王音嘉叹
　　二月公侵宋
　　谢湜曰北搆祸于齐南结怨于宋
　　三月宋人迁宿
　　谢湜曰宿微国迁之为已附庸
　　胡安国曰其曰迁宿者宿非欲迁为宋人之所迁也怀土常物之大情迁国重事也虽逺害就利去危即安犹或恐沉于众不肯率从而况迫于横逆非其所欲弃久宅之田里刈新徙之蓬藋道途之勤营筑之劳起怨谘伤和气岂不恻然有隠乎肆行莫之顾也其不仁亦甚矣凡书迁不待贬而恶已见矣
　　夏六月齐师宋师次于郎公败宋师于乗丘
　　谢湜曰庄公结怨二国故二师入次于郎二师之次于郎也鲁之危甚矣公败宋师国之幸也深攻逺入者其师劳恃众不戒者其师怠故壮公前败齐于长勺后败宋于乗丘曹刿谓彼竭我盈公子偃谓宋师不整信矣
　　胡安国曰齐人轻举大众深入他境肆其报复之心诚有罪也鲁人若能不用诈谋奉其辞令二国去矣偷得一时之捷而积四邻之忿此小人之道故次者不以其事胜者不以其理交讥之
　　秋九月荆败蔡师于莘以蔡侯献舞归
　　程氏杂説曰庄十年荆败蔡师于莘荆始见于经十四年入蔡十六年伐郑皆止书曰荆荆本子爵僻在蛮夷不能从中国政令居中国爵号王祭不共故夷狄之也庄二十三年书曰荆人来聘于此始能修聘而未能备中国之礼故秪书人二十八年荆伐郑者犹前志也僖二年书楚人伐郑至是始改号楚盖自此寖强矣故皆称人焉然后齐桓之世惟秪书人而不得与中国之防盟者为齐桓能制其强也至十有七年齐桓卒楚于是始横十九年则已盟于齐矣二十一年又盟于鹿上用见周衰微夷狄方张耳至秋之防则书宋公楚子防于盂执宋公以伐宋楚于是乎大张列位于陈蔡之上而书爵矣所以着其强大难制中国不能抗也至冬告捷以威诸侯也圣人复书楚人使冝申来献贬其爵又书献所以抑其强尔从是以后有事于中国皆用其爵唯贬而人之者各随其事以见焉
　　谢湜曰荆之败蔡师也哀侯无死社稷之义而臣服于荆故荆以哀侯归国既服则非执之也故书以归属于荆则其位已絶于国故书名凡书败书灭书入以其君归者春秋皆名以其前无死义之忠后无复国之志故以匹夫名之楚始号荆至此入侵中国独书荆以其无上下之礼外之也以荆林之伐诸姫而虏其君其不道明故不书侵伐
　　胡安国曰蔡侯何以名絶之也凡书败书灭书入而以其君归皆名者为其服为臣虏故絶之也若蔡献舞潞婴儿沈嘉许斯顿防胡豹曹阳邾益之类是矣国君死社稷正也逃之虽罪犹有耻焉虏甚矣楚人灭夔以夔子归独不名者夔子以无罪见讨虽国灭身为臣虏其义直其辞初不服也是以独假之爵而不名也春秋之法诸侯不生名失地则生而名之比于贱者欲使有国之君战战兢兢长守富贵无危溢之行也
　　朱熹曰荆楚初书国后进称人称爵乃自是他初间不敢骤交于中国故从卑称后渐大故称爵
　　冬十月齐师灭谭谭子奔莒
　　程颐曰春秋之法将尊师众曰某帅师将卑师少曰人将尊师少曰某齐自管仲为政庄十一年而后未常兴大众也其赋于诸侯亦寡矣终管仲之身四十年息养天下厚矣惟救邢称师讥其次也至于秦晋使之不竞而已不强致也是以其功卑而易成谢湜曰齐桓以师灭谭威力盛矣而谭子犹奔谭子心不服齐可知也小国为大国所灭其君力屈而奔者非以不道失国也非以屈节在所弃也以直辞诉王以王命求助邦国则社稷可以复安矣岂可遽以匹夫絶之哉故君以国灭而奔者春秋皆不名所以与小国之兴复也春秋崇志节美忠义故志节存忠义着则国虽灭身虽奔而王法与之其义未絶于国故也志节衰忠义废则爵虽存身虽安而王法弃之其义已絶于国故也国灭故奔不言出
　　胡安国曰灭而书奔责不死位也不书出国亡无所出也国灭自奔而不能守其富贵何以书爵乎已无取灭之罪为横逆所加而力不能胜至于出奔则亦不幸焉尔矣其义盖未絶也按左氏齐侯之出也过谭谭不礼焉及其入也诸侯皆贺谭又不至责其失事大之礼可矣坐此见灭可乎齐师灭谭谭子奔莒楚人灭子奔黄狄灭温温子奔卫三国所以皆存其爵不比于失地之君而名之也然则吴灭徐徐子章羽奔楚何以独名按左氏吴伐徐徐子断其发携其夫人以逆吴子既以屈服而后奔岂有兴复之志乎独书名所以絶之也春秋之义虽在于抑强扶弱又责弱者之不自强于为善也故其书法如此尔
　　十有一年春王正月夏五月戊寅公败宋师于鄑谢湜曰宋怨未解故师又入鄑而公败之
　　秋宋大水
　　谢湜曰圣人忧世之虑深故邻国灾异之大者亦书胡安国曰凡外灾告则书所谓灾者害民及物如水火兵戎之冦是也诸侯于四邻有恤病救急之义则告为得礼而不可以不吊故四国同灾许人不吊君子以是知许之先亡也凡志灾见春秋有谨天戒恤民隠之心王者之事也
　　冬王姬归于齐
　　谢湜曰以鲁为齐主婚故书不书齐侯来逆絶齐于鲁也
　　胡安国曰按周衰王姬嫁于诸侯车服不系其夫下王后一等礼亦隆矣春秋之义尊君抑臣其书王姬下嫁曷为与列国之女同词而不异乎曰阳唱而隂和夫先而妇从天理也述天理训后世则虽以王姬之贵其当执妇道与公侯大夫士庶人之女何以异哉故舜为匹夫妻帝二女而其书曰嫔于虞西周王姬嫁于诸侯亦执妇道成肃雍之徳其诗曰曷不肃雍王姬之车自秦而后尤欲尊君抑臣为治而不得其道至谓列侯尚公主使男事于女夫屈于妇逆隂阳之位故王阳条奏世务指此为失长乐王回亦以其弊至父母不敢畜其子舅姑不敢畜其妇原其意虽欲尊君抑臣为治而使人伦悖于上风俗坏于下又岂所以为治也其流至此然后知春秋书王姬侯女同词而不异垂训之义大矣
　　春秋集义卷十三
　　钦定四库全书
　　春秋集义卷十四
　　宋　李明复　撰
　　庄公
　　十有二年春王三月纪叔姬归于
　　谢湜曰叔姬无子当归鲁鲁不能存故归外不能保兄弟内不能保妻妾纪侯之罪也
　　胡安国曰庄公四年纪侯去国叔姬至此始归于者纪侯方卒故叔姬至此然后归尔归者顺词以宗庙在归奉其祀也鲁为宗国妇人有来归之义纪既亡矣不归于鲁所谓全节守义不以亡故亏妇道者也鲁人髙其节义恩礼有加焉是故其归于其卒其葬史册悉书夫子修经存而弗削与卫之共姜同垂不朽为后世劝若夏侯令女曹爽之妇也寡居守志父母欲夺而嫁之誓而弗许而曰曹氏全盛之时尚欲保终况今衰亡何以弃之闻者为之感动其闻叔姬之风而兴起者乎
　　夏四月秋八月甲午宋万弑其君捷及其大夫仇牧谢湜曰闵公遇弑仇牧趋君之难以陨其身可谓忠于其君矣故书及以显其忠书大夫以示能死职人君所与居处游燕不可一非其人隂邪得居其间则虽千乗之君匹夫或得为之难宋万凶勇之士也凶则蓄祸心勇则无忌惮闵公旦暮与之相亲而不知为之戒故一言拂意而不测之变发于萧墙然则左右近习可以一非其人耶孟子曰祸福无不自己求之者师旅之众败乎外大水之变动乎内闵公不知变而又狎比凶人此其所以取不测之祸也
　　胡安国曰君弑而大夫死于其难春秋书之者其所取也大夫死于弑君之难而有不书者故知孔父牧息皆所取也夫仇牧可谓不畏强御矣然徒杀其身不能执贼无益于事也亦足取乎食焉不避其难义也徒杀其身不能执贼亦足为求利焉而逃其难者之训矣何名为无益哉夫审事物之重轻者权也权重轻而处之得其宜者义也太宰督亦死于闵公之难削而不书者身有罪也恵伯死于子恶之难亦削而不书非君命也召忽死于子纠之难孔子比于匹夫匹妇之谅自经于沟渎而莫之知者所事不正也崔杼弑君晏平仲曰人有君而人弑之吾焉得死之而焉得亡之君子不以是罪晏子者齐庄公不为社稷死而晏子非其私昵之臣也若仇牧荀息立乎人之本朝执国之政而君见弑不以其私也虽欲勿死焉得而勿死圣人书而弗削以为求利焉而逃其难者之劝也惟此义不行然后有视弃君犹土梗弁髦曾莫之省而三纲絶矣
　　冬十月宋万出奔陈
　　谢湜曰闵公遇难已三月矣贼三月未讨而又出奔宋无臣子可知也逆贼所不待教而诛也逆贼避难邻国而陈容之陈无臣子可知也万未赐族南宫万之称号非氏也如东门襄仲是也
　　胡定国曰按左氏宋万弑闵公于蒙泽奔陈宋人请万于陈以赂陈人使妇人饮之酒而以犀革裹之宋人醢万然则贼已讨矣曷为不书陈人杀万而葬闵公乎夫天下之恶一也陈人不以万为贼而纳之又受宋人之赂而使妇人饮之酒是与贼为党非政刑也特书万出奔陈而闵公不葬以着陈人与贼为党之罪而不能正天讨其法严矣故春秋成而乱臣贼子惧
　　十有三年春齐侯宋人陈人蔡人邾人防于北杏程氏学曰防者外为主及者内为主将尊师众则书曰某帅师将卑师众则书曰师将尊而众不成师则书某而不书帅师将微师少则直书曰伐曰及外则书人而已戎狄举号贱之也诸侯称国狄之也谢湜曰齐桓能任管仲以修国政号令明而赏罚行是以首为北杏之会而四国之众从之故四国书人胡安国曰桓何以及四国之微者防是宋公邾子也然则何以称人春秋之世以诸侯而主天下防盟之政自北杏始其后宋襄晋文楚庄秦穆交主夏盟迹此而为之者也桓非受命之霸诸侯自相推戴以为盟主是无君矣故四国称人以诛始乱正王法也齐侯称爵其与之乎上无天子下无方伯有能防诸侯安中国而免民于左袵则虽与之可也诛诸侯者正也与桓公者权也或曰桓公始平宋乱遂得诸侯四国称人言众与之也
　　夏六月齐人灭遂
　　谢湜曰修政刑明礼义治大睦小以尊王室东周之业由此兴矣桓公非有勤王之实也先利后义先力后徳并兼土地以为一国私计而已故十年灭谭十三年灭遂遂子死于兵乱故不书奔
　　胡安国曰灭国之与见灭罪孰为重取国而书灭夺人土地使不得有其民人毁人宗庙使不得奉其祭祀非至不仁者莫之忍为见灭而书灭亡国之善词上下之同力也其亦不幸焉尔语有之曰兴灭国继絶世天下之民归心焉今乃灭人之国而絶其世罪莫重矣齐人灭遂其称人微者尔凡书灭者不待再贬而恶已见
　　秋七月冬公防齐侯盟于柯
　　谢湜曰庄公以纳纠不克与齐防好不通五年矣齐桓将合诸侯以修霸业故弃怨修好与鲁为盟夫捐宿讐结新好使怨耦之人释怨来盟则桓公讲信以待邻国于柯见之矣
　　胡安国曰始及齐平也世讐而平可乎于传有之敌恵敌怨不在后嗣鲁于襄公有不共戴天之讐当其身则怨不复而主王姬狩于禚防伐卫同围郕纳子纠故圣人详加讥贬以着其忘亲之罪今易世矣而桓公始合诸侯安中国攘夷狄尊天子乃欲修怨怒邻而危其宗社可谓孝乎故长勺之役专以责鲁而柯之盟公与齐侯皆书其爵则以为释怨而平可也或称齐襄公复九世之讐而春秋贤之信乎以仲尼所书柯之盟其词无贬则复九世之讐而春秋贤之者妄矣其诸传者借襄公事以深罪鲁庄当其身而释怨耶
　　十有四年春齐人陈人曹人伐宋
　　胡安国曰宋人背北杏之防诸侯伐宋其称人者将卑师少也齐自管仲得政灭谭之后二十年间未常遣大夫为主将未尝动大众出侵伐盖以制用兵而赋于民薄矣故能南摧强楚西抑秦晋天下莫能与之争也或以为贬齐称人误矣
　　夏单伯防伐宋
　　谢湜曰宋背北杏之防故齐以讨叛之义伐之单伯防伐以柯之盟也
　　胡安国曰隠公四年诸侯伐郑翚帅师防伐则再举宋陈蔡卫四国之名今诸侯伐宋而单伯防伐不复再举三国之名何也宋人背北杏之防合诸国而伐之者齐桓公也防伐者无贬焉故其词平主谋伐郑而欲求宠于诸侯以定其位者州吁也防之者党逆贼也故其词繁而不杀疾之也再举而列书者甚疾四国之词也言之不足故再言之而圣人之情见矣吕祖谦曰齐请师于周单伯防之是时单伯须帅师以往其出兵多少虽不见于经亦自可以类推如晋平丘之防请帅王赋元戎十乗以先启行以此见得出兵亦不多盖才是霸者只欲假其名而不资其力不过欲托天子之名非欲赖其兵也
　　秋七月荆入蔡
　　谢湜曰宋有大难陈容逆贼而齐桓弗能治荆蹂践蔡国而齐桓弗能救其无逺业可知也
　　冬单伯会齐侯宋公卫侯郑伯于鄄
　　谢湜曰齐桓既服宋故防诸侯于鄄
　　十有五年春齐侯宋公陈侯卫侯郑伯防于鄄
　　谢湜曰柯之盟桓公假信以服鲁而示天下者也鄄之防桓公假义以服宋而示天下者也灭谭灭遂以威天下而又以二国信义继之讨叛服贰出于一时好恶而不纯乎义故荆一执蔡侯一入蔡一伐郑吕祖谦曰齐始霸齐桓图霸之条理自宋起盖二国近齐故也
　　夏夫人姜氏如齐秋宋人齐人邾人伐郳
　　胡安国曰霸者之先诸侯专征也非霸者而先诸侯主兵也此齐桓之师何以序宋下犹未成乎霸也二十七年同盟于幽天下与之然后成乎霸矣
　　郑人侵宋
　　胡安国曰侵宋之义三传不同左氏曰有钟鼓曰伐无钟鼓曰侵先儒或易其説以为声罪致讨曰伐无名行师曰侵未有以易之也然考诸五经皆称侵伐在易谦之六五曰利用侵伐征不服也书之太誓曰我武惟侵于之疆诗之皇矣曰依其在京侵自阮疆周官大司马以九伐之法正邦国而曰贼贤害民则伐之负固不服则侵之而以为无名行师可乎然则或曰侵或曰伐何也声罪致讨曰伐潜师掠境曰侵声罪者鸣钟击鼓整众而行兵法所谓正也潜师者衔枚卧鼓出人不意兵法所谓竒也
　　吕祖谦曰齐既霸了郑何故敢间之而侵宋此只是齐桓初霸所以如此
　　冬十月
　　十有六年春王正月夏宋人齐人卫人伐郑秋荆伐郑冬十有二月防齐侯宋公陈侯卫侯郑伯许男滑伯滕子同盟于幽
　　程颐曰齐桓始霸仗义以盟而鲁首畔盟故讳不称公上无明王下无方伯诸侯交争齐桓始霸天下与之故书同
　　谢湜曰齐桓大合诸侯诸侯毕防公羊书公防齐侯是也幽之盟列国皆欲听于齐故书同盟周衰诸侯无所统一小大弗率相攻相争久矣桓公特起衰乱之中乃能凭信义修政行令振举邦法防九国同盟于幽使诸侯有所遵守忌惮不敢自肆以至天下争鬬少衰兵革少息而黔黎得遂其生济世之功大矣以此尊周室一天下以复文武之业又岂难于力哉惟桓公有勤王之名无勤王之实此功业所以不究也春秋之法王臣与防与伐书同盟以明王臣亦与盟也众国防盟书同盟以明小国与大国同欲也幽之盟非齐以力胁小国而为之也非独郑以荆难服齐而从之也其盟出于同欲谓之同盟以此而已胡安国曰防者公也不书公讳也其讳公何也程氏曰齐桓始霸仗义以盟而鲁首叛盟故讳不称公恶失信也其曰同盟何也程氏曰上无明王下无方伯列国交事桓公始霸天下与之故书同盟志同欲也自古皆有死民无信不立故圣人以信易食答子贡之问君子以信易生重桓王之失春秋之讳公与是盟也岂不以信之重于生与食乎先儒或以不书公者讳与讐盟误矣果以桓为讐而讳与盟者曷不于柯之盟讳之也又曰有生不可无信圣人以信急于食君子以信重于生按春秋庄公十六年幽之盟鲁公在防讳而不书者齐侯始霸仗义以盟鲁首叛之恶失信也仲尼以此为大恶故讳不书公以为后戒朱熹语录或问鲁桓公为齐襄公所杀其子庄公与齐桓公防盟春秋何不讥曰凡事贵谋始及要早乘势做放冷了便做不得如鲁庄公之事见讐在面前不曾报得更欲报之于其子非惟事有所不可也自做得无意思了又况齐桓公率诸侯尊周室以义而举庄公虽欲不赴其盟防岂可得哉事又当权个时势义理轻重若桓公不是尊王室无事自来召诸侯如此则鲁庄不赴可也今桓公名为尊王室若庄公不赴非是叛齐乃叛周也若欲复讐则当襄公杀其父之时庄公当以不共戴天之故告之周天子方伯连帅必以复讐为事杀得襄公而后已如此方快人况桓公自是襄公被杀之后方入国自无个干涉了曰若庄公能杀襄公复与桓公为会可否曰既杀襄公则自家事已了与桓公为防亦何妨但庄公若能杀襄公则九合诸侯一正天下之功将在庄公而不在齐桓矣惟其不能所以只得屈服人也
　　又问鲁桓公为齐襄公所杀其子庄公与桓公防而不复讐先儒谓春秋不讥是否曰当初只是据事如此写在如何见讥与不讥当桓公被杀之初便合与理防使上有明天子下有贤方伯当上告天子下告方伯兴复讐之师只缘周家衰弱无告愬处庄公又无理防使自与之主婚以王姬嫁齐及到桓公时又自隔一重了况到此事体又别桓公率诸侯以尊周室庄公安得不去若是不去却不是叛齐乃是叛周或曰使庄公当初自能举兵杀了襄公还可更赴桓公之防否曰他若自能杀襄公他却自防做霸主不用去随桓公若是如此便是这事结絶了
　　邾子克卒
　　谢湜曰邾以王命进为诸侯故书爵
　　十有七年春齐人执郑詹
　　谢湜曰詹郑执政大臣郑伯听命于齐与齐同盟矣同盟之后齐侯疑郑而执詹齐侯食幽之盟也齐侯不以至信待邦国也霸者不足以服人之心于此见矣拘而不杀曰执执之将以服之也春秋之乱诸侯擅作刑威以强陵弱而执人之君者有之以上虐下而执人之臣者有之凡执春秋皆夺爵称人以王法治之也惟晋执曹伯归京师执得其罪故书晋侯胡安国曰书齐人执郑詹恶齐之词也郑既侵宋又不朝齐詹为执政盖用事之臣也其见执宜矣而以恶齐何也以责人之心责已则尽道以爱已之心爱人则尽仁此春秋待齐之意也
　　吕祖谦曰齐执郑詹前年郑既服齐今何故不朝盖缘郑介于齐楚之间才朝齐恐楚又来伐所以不敢来朝齐
　　夏齐人殱于遂
　　谢湜曰齐人被杀无遗故曰殱齐人戍遂遂之四族怨齐者深于是飨戍以酒而尽杀之春秋不以责遂而归咎于齐者以其祸由齐发也书曰齐人殱于遂罪其自取也纪侯去其国自去也郑弃其师自弃也梁亡自亡也齐人殱于遂自殱也其祸皆自为也凡祸出于自为者春秋上不以委命下不以责人胡安国曰殱尽也齐灭遂使人戍之遂之余民饮戍者酒而杀之齐人殱焉春秋书此者见齐人灭遂恃强陵弱非伐罪吊民之师遂人书灭乃亡国之善词上下之同力也夫以亡国余民能殱强齐之戍则申胥一身可以存楚楚虽三户可以亡秦固有是理足为强而不义之戒而弱者亦可省身而自立矣
　　秋郑詹自齐逃来
　　程氏学曰郑詹自齐逃来詹为郑卿见执于齐不能自辨以理取直而归反如匹夫之逃越来他国斯可贱也齐国强大鲁与为邻而受其逋逃是亦取祸之道
　　谢湜曰詹以国卿见执不能辩是非明曲直以解国忧乃若匹夫避难奔逃臣子事君不可夺之节扫地尽矣春秋以逋窃待之而谓之逃贱之也谷梁谓逃义曰逃以詹义当死节而窃去也力不足以胜人久矣以力刼人者可以暂安不可以久固可以暂得不可以久屈故桓公威势非不盛也其灭遂也遂复殱齐其执詹也詹复逃鲁
　　胡安国曰谷梁子曰逃义曰逃逃者匹夫之事詹之见执若其有罪虽死可也傥曰无罪苟见免焉请从恵于防使诸侯闻之则不辱君命矣不能以理自明也而反効匹夫之行遁逃苟免越在他国不亦可贱乎特书逃以着其幸免而不知命之罪也齐桓始霸同盟于幽而鲁首叛盟受其逋逃亏信义矣书自齐逃来又以非鲁也
　　冬多麋
　　谢湜曰麋沴气所生多则为害凡沴气所生之物皆害物故和气致祥乖气致异
　　胡安国曰麋鲁所有也多则为异以其又害稼也故书此亦禹放龙蛇周公逺犀象之意也害稼则及人矣
　　十有八年春王三月日有食之夏公追戎于济西程颐曰备预不虞武之善经也戎来侵鲁不书者不知戎来既去而公追于济西其无武备甚矣是危道也
　　谢湜曰冦去而逐之曰追不书戎来侵不知也戎潜兵入冦其去也觉而追之备守不严甚矣危国之道也故子于既济思患预防于萃除戎器戒不虞胡安国曰此未有言侵伐者而书追戎是不觉其来已去而追之也为国无武备启戎心而不知警危道也春秋之意其必未雨而彻桑土闲暇而明政刑
　　秋有冬十月
　　谢湜曰蜮兽之为人害者也蜮不宜有有则为灾冬多麋夏戎至秋有蜮皆政事荒弛所致故书
　　胡安国曰鲁所无也故以有书夫以含沙射人其为物至微矣鲁人察之以闻于朝鲁史异之以书于防何也山隂陆佃曰隂物也是时庄公上不能防闲其母下不能正其身阳淑消而隂慝长矣此恶气之应其説是也然则箫韶作而鳯凰来仪春秋成而麟出于野何足怪乎春秋书物象之应欲人主之慎所感也世衰道微邪説作正论消小人长善类退天变动于上地变动于下禽兽将食人而不知惧也亦昧于仲尼之意也
　　吕祖谦曰凡春秋书有皆是本地素无忽有焉则书如有蜚有鸜鹆之类是也
　　十有九年春王正月夏四月秋公子结媵陈人之妇于鄄遂及齐侯宋公盟
　　程颐曰鄄之防嫁女于陈人结以其庶女媵之因与齐宋盟挈之以往结好大国所以安国息民乃以私事取怒大国故深罪之书其为媵而往盟为遂事又曰此本为媵妇却遂及诸侯盟圣人罪之之意在遂事也
　　谢湜曰公子结非卿为遂事故书名以宗族之亲得用故书公子鄄卫地盟于鄄三国相期也先书于鄄以见结本适陈至鄄乃盟陈人之妇鲁女嫁为卿大夫妻者古者卿大夫亦相媵故也与齐侯宋公盟国事也媵于陈结之事也公子结专以君命出盟其出也因以私事媵妇于陈然则结之出以私事为重以国事为轻以媵陈人妇为重以盟三国为轻其忧国不若忧家之急也故春秋首书结媵陈人而继书鄄盟为遂事罪其不敬也结于鄄遂及三国盟与祭公遂逆王后同意
　　胡安国曰媵贱事陈人微者公子往焉是以所重临乎礼之轻者也齐侯伯主宋公王者之后盟国之大事者也大夫辄与焉是以所轻当乎礼之重者也礼者不失已亦不失人失已与人冦之招也是故结书公子而曰媵陈人之妇讥其重以失已也齐宋书爵而曰遂讥其轻以失人也遂者专事之词聘礼大夫受命不受辞出境有可以安社稷利国家则专之可也谓本有此命得以便宜从事特不受专对之辞耳若违命行私虽有利国家安社稷之功使者当以矫制请罪有司当以擅命论刑何者终不可以一时之利乱万世之法是春秋之防也
　　夫人姜氏如莒
　　谢湜曰如齐已非礼如莒又甚矣心不能安其室故也
　　冬齐人宋人陈人伐我西鄙
　　谢湜曰公子结将命出盟犹不足以解齐难故三国伐我西鄙孙氏谓齐帅二国讨郑詹然则鲁之所以得过于齐以其受郑詹也鲁与齐邻国而受其逋逃取祸之道也凡诸侯来伐至国书伐我不至国书伐鄙过辱之事圣人于鲁常婉其辞父母之国故也胡安国曰奉词曰伐其称人将卑师少也结方与二国盟则其来伐我何也齐桓始霸责鲁不恭所谓失已与人以招冦也或以结能为鲁设免难之防为齐宋画讲好之计身在境外而权其国家为春秋子之故称公子非矣





　　春秋集义卷十四
　　钦定四库全书
　　春秋集义卷十五
　　宋　李明复　撰
　　庄公
　　二十年春王二月夫人姜氏如莒
　　谢湜曰比年如莒甚之也
　　胡安国曰十五年夫人姜氏如齐至是再如莒而春秋书者礼义天下之大防也其禁乱之所由生犹防止水之所自来也卫女嫁于诸侯父母终思归而不得故泉水赋许穆夫人闵卫之亡思归唁其兄而阻于义故载驰作圣人録于国风以训后世使知男女之别自逺于禽兽也今夫人如齐以宁其父母而父母已终以宁其兄弟又义不得宗国犹尔而况如莒乎妇人从人者也夫死从子而庄公失子之道不能防闲其母禁乱之所由生故初防于禚次享于祝丘又次如齐师又次防于防于谷又次如齐又再如莒此以旧坊爲无所用而废之者也是以至此极观春秋所书之法则知防闲之道矣
　　夏齐大灾
　　程氏学曰人火曰火天火曰灾爲害者亦曰灾谢湜曰火出爲害乃天降灾于人故火焚宫廪皆曰灾其爲灾大故书大灾
　　秋七月冬齐人伐戎
　　谢湜曰戎为中国患久矣合诸侯攘戎狄使犬羊顺服而中国安强方伯之事也桓公务广土地服诸侯以强齐国而已故灭谭灭遂以益封疆伐宋伐郳伐郑伐鲁以振威力至于荆入蔡戎侵鲁未尝以救难之师一过而问焉乃至十年之久然后起而伐戎将何以服四夷强中国哉春秋书齐人伐戎而桓公讨戎之不力由此见矣
　　二十有一年春王正月夏五月辛酉郑伯突卒
　　胡安国曰杜预称庄公四年郑伯遇于垂者乃子仪也按春秋突归于郑之后出奔蔡入于栎皆以名书犹系于爵虽簒而实君虽君而实簒不没其实也忽虽世子其出奔犹不得称伯以其实不能君也况子仪虽间得立其爲君微矣岂敢轻去国都与诸侯防于外乎故知遇于垂者乃厉公也其始终书爵不没其实也亦可以为居正而不能保者之戒矣
　　秋七月戊戌夫人姜氏薨冬十有二月葬郑厉公二十有二年春王正月肆大眚
　　程頥语録或问肆大眚如何曰大眚而肆之其失可知书言眚灾肆赦者言眚则肆之眚是自作之罪故灾则赦之灾是过失之事故也凡赦何尝及得善人诸葛亮在蜀十年不赦审此尔又曰舜典曰眚灾肆赦臯陶曰宥过无大易曰君子以赦过宥罪吕刑曰五刑之疑有赦五罚之疑有赦斯先王肆赦之道即未闻大眚也肆大眚者元恶大憝俱肆之辞也上废天讨下亏国典纵释有罪贼虐无辜莫斯爲甚天子尚不可况鲁国诸侯而敢专肆哉后世惠奸宄贼良民其泥于此乎殊失春秋之防也
　　谢湜曰以不明入罪谓之眚书曰眚灾肆赦肆者寛之也赦者释之也灾自外至眚出于人爲故灾则赦之眚则肆之而已谓之肆则罪有重轻取其情在可原者而肆之也故先王有肆眚无肆大眚大眚罪之大者书所谓元恶大憝是也元恶大憝皆在所肆则纵奸凶释冦暴天讨不行而善良柔弱之人由此受祸矣将以爲仁反以为害将以爲治反以爲乱岂先王肆眚之意哉春秋书肆大眚着其失也后世以惠奸宄为赦者其源葢出于此失春秋罪鲁之意矣胡安国曰肆眚者荡涤瑕垢之称也舜典曰眚灾肆赦易于解卦曰君子以赦过宥罪吕刑曰五刑之疑有赦五罚之疑有赦周官司刺掌赦宥之法一宥曰不识再宥曰过失三宥曰遗忘一赦曰幼弱再赦曰老耄三赦曰惷愚未闻肆大眚也大眚皆肆则废天讨亏国典纵有罪虐无辜恶人幸以免矣后世有姑息为政数行恩宥惠奸宄贼良民而其弊益滋葢源流于此故诸葛孔明曰治世有大徳不以小惠其为政于蜀军旅数兴而赦不妄下蜀人久而歌思犹周人之思召公也斯得春秋之防矣肆眚而曰大眚讥失刑也
　　朱熹语録或问伊川程氏言灾自外来眚自内作是否曰看来只一般微有不同耳灾是偶然生于彼者眚是过误致然书曰眚灾肆赦春秋曰肆大眚皆以其过误而赦之也
　　癸丑葬我小君文姜
　　谢湜曰文姜在王法虽当絶然于庄公有子母未絶之恩鲁当以夫人之礼葬之故薨葬皆书夫人之义从君为得礼宋共公夫人曰宋共姬是也列国为谥皆私谥也观文姜私谥称文而鲁国谥礼之失见矣胡安国曰文姜之行甚矣而用小君之礼其无讥乎以书夫人逊于齐不称姜氏及书哀姜薨于夷齐人以归攷之则议小君典礼当谨之于始而后可正也文姜已归为国君母臣子致送终之礼虽欲贬之不可得也
　　陈人杀其公子御冦
　　谢湜曰桓公葵丘之防四命曰无专杀大夫大夫有罪诸侯不得专杀古之制也自邦国擅威福作好恶大夫有罪无罪诸侯皆专杀之诸侯政壊则又有宗族国人起而专杀者矣凡杀称国以明国之罪也称国人以着其国乱也故陈杀御冦书陈人以示国政大壊而下人专杀也书公子以示下人专杀而君之骨肉不得保其身也御冦宣公子君之嗣也不书世子东宫未正故也国莫尊于君亲莫隆于子君之嗣子而国人以凶逆杀焉陈国上下大乱可知矣胡安国曰公子之重视大夫杀而或称君或称国或称人何也称君者独出于其君之意而大夫国人有不与焉如晋侯杀其世子申生之类是也称国者国君夫人与闻其事而不请于天子如郑杀其大夫申侯之类是也称人者有二义其一国乱无正众人擅杀而不出于其君则称人如陈人杀其公子御冦之类是也其一弑君之贼人人之所得讨背叛之臣国人之所同恶则称人如卫人杀州吁郑人杀良霄之类是也攷于传之所载以观经之所断则罪之轻重自见矣
　　吕祖谦曰陈人陈宣公也陈公子完是厉公跃子史记谓厉公佗之子非也当以释例爲正
　　夏五月秋七月丙申及齐髙傒盟于防
　　程頥曰髙傒上卿鲁无使微者与盟之理葢讳公盟始与仇爲婚恶之大也
　　谢湜曰盟于防公欲结昏于齐故也亲盟大夫以求婚耻之大也大丧未毕而谋婚恶之大也故防之盟讳不书公其始讳不书公而公之耻恶由此见矣至纳币逆女则直书其实以迹不可隐故也
　　胡安国曰微者名姓不登于史册髙傒之贵大夫也曷爲就吾之微者盟葢公也其不言公讳与髙傒盟也来议婚结娶仇人女大恶也娶者其为吉下主乎已上主乎宗庙以爲有人之心者宜于此焉变矣公亲如齐纳币则不待贬也
　　冬公如齐纳币
　　程頥曰齐疑婚议故公自行纳币后二年方逆齐难之也
　　程氏学曰冬公如齐纳币二十四年夏公如齐逆女秋公至自齐八月丁丑夫人姜氏入者荘公于齐义不共戴天乃娶仇讐之女以奉宗庙母丧未终复忘哀而图婚亲如齐纳币如齐逆女不孝之恶不待贬絶而自见矣夫人姜氏不书至而云入者自外而入不顺之辞也言鲁为不可受姜氏为不可入也
　　二十有三年春公至自齐
　　谢湜曰礼有亲迎无亲纳币废大防以图婚姻娶雠女以事宗庙躬币礼以黩仪法其恶不待贬絶而见矣荘公即位二十四年而后娶宫闱不正可知也纳币日事也纳币厯时然后返则公之适齐非独纳币而已
　　祭叔来聘
　　程氏学曰祭叔来聘不言使者原其来意非天子之命尔
　　谢湜曰祭叔天子内臣祭公也王臣外交非礼也祭公比外诸侯以聘礼至鲁故春秋夺爵书字贬之也朝聘皆私交也在祭伯则夺其朝在祭叔则夺其爵者葢夺其朝则知其不当朝夺其爵者知其在所黜胡安国曰谷梁子曰其不言使天子之内臣也不正其私交故不与使也祭伯来朝而不言朝祭叔来聘而不言使尹氏王子虎刘卷来讣而不书其爵秩皆所以正人臣之义也人君而明此不容下比之臣人臣而明此不为交私之计党锢之祸息矣
　　夏公如齐观社
　　程氏学曰庄公越境观雠国之社不待讥而恶自见也
　　程頥曰婚议尚疑故公以观社爲名再往请议后三年方逆葢齐难之
　　胡安国曰荘公将如齐观社曹刿谏曰齐弃太公之法观民于社君为是举而往观之非故业也天子祀上帝诸侯防之受命焉诸侯祀先公卿大夫佐之受事焉不闻诸侯之相防祀也君举必书书而不法后嗣何观矣
　　吕祖谦曰观兵是也
　　公至自齐
　　谢湜曰为社稷主而越境观社于齐非法也观社日事也观社厯时然后返则公之适齐非独观社而已
　　荆人来聘
　　谢湜曰聘问之礼通于中国故荆进称人以人道齿之也
　　胡安国曰荆自荘公十年始见于经十四年入蔡十六年伐郑皆以州举者恶其猾夏不恭故狄之也至是来聘遂称人者嘉其慕义自通故进之也朝聘者中国诸侯之事虽蛮夷而能修中国诸侯之事则不念其猾夏不恭而遂进焉见圣人之心乐与人为善矣后世之君能以圣人之心爲心则与天地相似凡变于夷者叛则惩其不恪而威之以刑来则嘉其慕义而接之以礼迩人安逺者服矣春秋谨华夷之辨而荆呉徐越诸夏之变于夷者故书法如此
　　公及齐侯遇于谷萧叔朝公
　　谢湜曰庄公志在于齐故九月之问三渉齐国既如齐纳币又如齐观社又与齐侯遇于谷　又曰萧叔中国附庸故书字朝以修礼庄公出游境上而受小国之朝非法之甚也
　　胡安国曰谷齐地萧叔附庸之君也爲礼必当其物与其所而后可以言礼大夫宗妇觌而用币则非其物也萧叔朝公在齐之谷则非其所也嘉礼不野合而朝公于外是委之于野矣故礼非其所君子有不受必反之于正此亦春秋拨乱之意也
　　秋丹桓宫楹
　　程氏学曰宗庙之饰国有彝典而妄肆奢丽加于祢宫乱王制黩先君不恭莫大矣故书曰丹桓宫楹直书其事具文见意也
　　谢湜曰庙饰葢有常制书丹楹着其奢丽也侈宗庙以渎先君僣宫饰以干王法事亲不遵礼法由此见矣
　　冬十有一月曺伯射姑卒十有二月甲寅公防齐侯盟于扈
　　程頥曰遇谷盟扈为要结姻好
　　谢湜曰孙氏谓谋纳姜氏婚姻闻以徳选矣未闻以盟结之也
　　胡安国曰程氏曰遇于谷盟于扈皆为要结姻好也称男子二十而冠冠而列丈夫三十而不娶则非礼也然天子诸侯十五而冠者以娶必先冠而国不可久无储贰欲人君早有继体故因以爲节也鳏老而无妻之称舜方三十未娶而师锡帝尧已曰有鳏在下矣妻帝之二女则不告于父母以为告则不得娶而废人之大伦尧亦不告而妻焉其欲及时而无过如此也今庄公生于桓之六年至是三十有六载矣以世嫡之正诸侯之贵尚无内主同任社稷之事何也葢为文姜所制使必娶于母家而齐女待年未及故荘公越礼不顾如此其急齐人有疑如此其缓而遇于谷盟于扈要结之也娶夫人奉祭祀为宗庙之主而母言是听不以大义裁之至于失时不孝甚矣春秋详书于防为后戒也
　　二十有四年春王三月刻桓宫桷
　　谢湜曰既丹宫楹又刻宫桷其华至矣人君不知俭约则巧丽不法有如此者故明君常谨微
　　胡安国曰公将逆姜氏丹桓宫之楹也其桷为盛饰以夸示之此非特有童心而已御孙谏曰俭徳之共也侈恶之大也先君有共徳而君纳诸大恶无乃不可乎自常情观丹楹刻桷疑若小失而春秋详书于防御孙以为大恶何也桓公见杀于齐不能复而盛饰其宫夸示仇人之女乃有乱心废人伦悖天道而不知正者也御孙知爲大恶而不可尽言春秋谨礼于微正后世人主之心术者也故详书于防斥言桓宫以见恶荘为后世鉴也
　　葬曺荘公夏公如齐逆女秋公至自齐
　　谢湜曰逆雠女以爲夫人非孝也以亲迎出而其至不与夫人同归非正也
　　胡安国曰谷梁子曰亲迎常事也不志此其志何也不正其亲迎于齐也或曰常事不志详事不常也亲迎可以常乎则其説误矣所谓常者其事非一有月事之常则视朔是也有时事之常则婚姻纳币逆女至归之类是也凡此类合礼之常则不志矣其志则于礼不合将以爲戒者也若夫崩薨卒葬即位之类不以礼之合否而皆书此人道始终之大变也其于亲迎异矣
　　八月丁丑夫人姜氏入
　　程頥语録或问丁丑夫人姜氏入何故独书入曰此娶仇女故书入言宗庙不受也
　　谢湜曰哀姜仇人之女也以见祖考祖考弗安以奉宗庙宗庙弗享然则哀姜非鲁之妇也荘公外忘不共戴天之雠内防疾首痛心之戚备礼取之以爲夫人悖理逆亲甚矣故哀姜之至也春秋外而书入以明鲁之不当受也
　　胡安国曰何以不致不可见乎宗庙也姜氏齐襄公之女入者不顺之辞以宗庙为弗受也婚义以正始爲先而公不与夫人皆至姜氏不从公而入已失夫妇之正弑闵孙邾之乱兆矣庄公不胜其母越礼逾时俟仇人之女荐舍于宗庙以成好合卒使宗嗣不立弑逆相仍防至亡国故春秋详书其事以着荘公不孝之罪
　　戊寅大夫宗妇觌用币【余见纲领中卷并下卷】
　　谢湜曰古者大夫有见小君之礼修臣职也以卑朝尊曰见相见曰觌大夫于夫人有见无觌有执贽无用币诸侯庭实有币献方物也贽则与币异矣男子以玉帛禽鸟为贽非帛也以象徳也以示执此徳不敢废也女子以枣栗脯脩为贽非币也以致敬也以示修此职不敢废也大夫宗妇皆觌以币则是相交以财相赂以利也外内相交以财相赂以利而闺门之礼乱矣大夫宗妇觌用币非礼也
　　胡安国曰礼夫人至大夫郊迎明日执贽以见宗妇大夫之妻也公事曰见私事曰觌见夫人礼也曷为私言之夫人不可见乎宗庙则不可以临诸臣故以私言之也觌用币何以书男贽大者玉帛小者禽鸟以章物也女贽不过榛栗枣脩以告防也今男女同贽是无别也公子牙庆父之乱兆矣春秋详书正始之道矣
　　吕祖谦曰公使宗妇觌用币何休公羊注云礼夫人至大夫皆郊迎明日大夫宗妇皆见故着其明日也大夫妻言宗妇者大夫爲宗子者也
　　大水冬戎侵曺曺羁出奔陈赤归于曺
　　程氏学曰冬戎侵曺曺羁出奔陈赤归于曺戎侵曺故羁奔而赤归制在我故也与桓十一年宋人执郑祭仲郑忽出奔卫突归于郑略同曺伯射姑卒已逾年而羁犹名者由不能自定其佐故为戎所逐也谢湜曰羁曺世子赤曺公子戎之侵曺也羁微弱不能保位故羁弃国出奔羁之出也赤为戎所纳而人心从之故赤归曺春秋首书戎侵曺而继以羁出赤归者以明曺国废立之命皆制于戎也荘公之卒也羁以世子嗣位已逾年矣称名不称爵以其絶于国人也赤以公子入国非正也非正而称归以罪羁失人心而国人归赤也其于羁也称国以明正去爵以示絶其于赤也去国以明非正称归以示得国而羁之丧失君道赤之进不由正于此见矣曺国之命制于戎郑国之命制于权臣其患一也故权臣暴横而郑国擅命废立出于夷狄羁出赤归是也齐桓倡大义以合诸侯主盟约以令邦国讨暴救乱乃其职也今也曺羁危弱而不能定诸戎作难而不能正然则桓公用兵特以强齐而已列国水火之难非所恤也胡安国曰杜预谓羁葢曺世子也曺伯已葬犹不称爵者以微弱不能君故爲戎所逐尔赤者曺之庶公子归易词也宋人执郑祭仲而忽出突归权在宋也戎侵曺而羁出赤归制在戎也使郑忽曺羁明而能断虽有宋戎之众突赤之孽何縁而起以国储君副不能自定其位于谁责而可故虽以国氏皆不书爵爲居正者之戒
　　郭公
　　谢湜曰郭公葢郭亾文误为公昔齐桓谓郭为亡国以其好善而不能行恶恶而不能去也然则郭有取亡之道明矣故书郭亡
　　胡安国曰此郭公也义不可晓而先儒或以为郭亡者于有之齐桓公之郭问父老曰郭何故兦曰以其善善而恶恶也公曰若子之言乃贤君也何至于亡父老曰郭君善善不能用恶恶不能去所以亡也考其时与事谓之郭亡理或然也夫善善而不能用则无贵于知其善恶恶而不能去则无贵于知其恶未之或知者犹有所觊也夫既或知之矣不能行其所知君子所以髙举逺引小人所以肆行而无忌惮也然则非有能亡郭者郭自亡尔
　　二十有五年春陈侯使女叔来聘
　　谢湜曰女叔命大夫故书字十九年齐陈伐我西鄙今齐与鲁亲故陈女叔亦来修聘
　　吕祖谦曰陈女叔来聘结陈好也十九年陈伐鲁西鄙乃至此始结好须考前后断絶好处如无只是未曽往来
　　夏五月癸丑卫侯朔卒
　　谢湜曰朔卫惠公鲁不防葬故不书葬
　　六月辛未朔曰有食之鼓用牲于社
　　谢湜曰声阳也日食伐鼔所以助阳而攻隂也社土神隂气之主也日食隂慝之气掩之也非社之隂气爲孽也鲁人之救变也以社爲隂主于是鼔以攻隂用牲于社以祈神失之逺矣
　　胡安国曰按礼诸侯旅见天子入门不得终礼者四而日食与焉古者固以是爲大变人君所当恐惧修省以答天意而不敢忽也故夏书曰乃季秋月朔辰弗集于房鼔奏鼔啬夫驰庶人走周官鼓人救日月则诏王鼓太仆凡军旅田旅賛王鼔救日月亦如之诸侯用币于社伐鼓于朝退而自责皆恐惧修省以答天意而不敢忽也然则鼓用牲于社何以书讥不鼓于朝而鼓于社又用牲则非礼矣
　　伯姬归于杞
　　胡安国曰其不言逆何也逆者非卿其姓名不登于史防则书归以志礼之失也大夫来逆名姓已登于史策足以志其失矣犹书归者以别于大夫之自逆者也犹书归者纪伯姬是也自逆者莒庆齐髙固是也
　　秋大水鼓用牲于社于门
　　谢湜曰社主土门主出入大水之爲患也鲁人欲以声骇变故鼓欲以土胜水故用牲于社欲以门御水故用牲于门凡天地之变先王责诸已求诸人而已犹以为未也又以隂阳象类致力乎祈禳祭享之间所以尽救灾之道也方是时庄公君道不修国事不治久矣鲁人不知所以消变而一切求之祈禳之间其祈禳一切以意而不以礼失救灾之道逺矣大水漂荡可畏而欲以鼓骇之不亦愚乎大水出为国害而欲以社胜之以门御之不亦惑乎
　　冬公子友如陈
　　谢湜曰友庄公弟以公子为卿故书公子如陈报陈之聘也








　　春秋集义卷十五
<经部,春秋类,春秋集义>
　　钦定四库全书
　　春秋集义卷十六
　　宋　李明复　撰
　　庄公
　　二十有六年春公伐戎夏公至自伐戎
　　谢湜曰戎为鲁病故公伐戎
　　曹杀其大夫
　　谢湜曰凡大夫无罪而死者唯书大夫不书名大夫君之股肱也书大夫以见其有股肱之力也大夫有股肱之力而不以其罪杀之君之过也君不以罪杀大夫而辅臣不能谏大臣不能救国之罪也故书国以罪其国
　　胡安国曰称国以杀者国君大夫与谋其事不请于天子而擅杀之也义系于杀则止书其官曺杀其大夫宋人杀其大夫是也义系于人则兼书其名氏楚杀其大夫得臣陈杀其大夫泄冶之类是也然杀大夫而曰大夫与谋其事何也与谋其事者用事之大夫也是杀者不得于君之大夫也所谓义系于杀者罪在于专杀而见杀者之是非有不足纪也故止书其官而不録其名氏也古者诸侯之卿大夫士命于天子而诸侯不敢专命也其有罪则请于天子而诸侯不敢专杀也及春秋时国无小大卿大夫士皆专命之而不以告于王朝有罪无罪皆专杀之而不以归于司寇无王甚矣五伯三王之罪人而葵丘之防犹曰无专杀大夫故春秋明书于策备天子之禁也凡诸侯之大夫方其正交中华防盟征伐虽齐晋上卿止录其名氏至于见杀虽曺莒小国亦书其官或抑或扬或夺或与圣人之大用也明此然后可以司赏罚之权矣
　　秋公防宋人齐人伐徐
　　谢湜曰诗曰濯征徐国书曰徐戎并兴徐戎类也徐爲宋病故齐鲁为宋伐徐
　　胡安国曰按书伯禽尝征徐戎则戎在徐州之域为鲁患旧矣是年春公伐戎秋公伐徐者必戎与徐合兵表里为鲁国之患也故虽齐宋将卑师少而公独亲行其不致者役不淹时而齐宋同防则无危殆之忧
　　冬十有二月癸亥朔日有食之
　　二十有七年春公防杞伯姬于洮
　　谢湜曰伯姬鲁女洮鲁地女有归宁于国无出防于境洮之防在鲁有败礼之愆在杞失正家之道胡安国曰左氏曰防于洮非事也天子非展义不巡狩诸侯非民事不举卿非君命不越境伯姬庄公之女非事而特防于洮爱其女之过而不能节之以礼此春秋之所禁也惟不节之以礼然后有使自择配如僖公之于季姬典训亡矣
　　夏六月公防齐侯宋公陈侯郑伯同盟于幽
　　程頥曰同志而盟非率之也
　　谢湜曰郑文公背楚复与诸侯同心故称同盟明年荆伐郑公防二国救郑然则郑苦于楚欲与中国同盟可知也
　　胡安国曰同盟之例有恶其反覆而书同盟有诸侯同欲而书同盟此盟郑伯之所欲而书同盟者也凡盟皆小国受命于大国不得已而从焉者也其有小国愿与之盟非出于勉强者则书同盟所以志同欲也前此郑伯尝贰于齐矣至是齐桓强盛有霸中国攘夷狄之势诸侯皆归之郑伯于是焉有畏服之心其得与于盟所欲也故特书同谷梁子所谓于是而后授之诸侯是也其授之诸侯得众也视他盟为愈矣吕祖谦曰同盟于幽陈郑始服于齐此处最要看葢前服楚故也
　　秋公子友如陈葬原仲
　　程氏杂説曰公子友如陈葬原仲人臣之礼无外交大夫非君命不越境公子友违王制委国事私防他国大夫之葬其讥可见也
　　谢湜曰诸侯相葬礼也列国大夫相葬非礼也人臣无境外之交卿非君命不越境公子友以私事出境葬大夫其专命僣制不待贬絶而自见矣
　　胡安国曰公子友如陈葬原仲私行也人臣之礼无私交大夫非君命不越境何以通季子之私行而无贬乎曰春秋端本之书也京师诸夏之表也祭伯以寰内诸侯而来朝祭叔以王朝大夫而来聘尹氏以天子三公来告其防诬上行私表不正矣是故季子违王制委国事越境而防葬齐髙固莒庆以大夫即鲁而图婚其后陈荘子死赴防于鲁鲁人欲勿哭缪公召县子而问之曰古者大夫束脩之问不出境虽欲哭之焉得而哭诸今之大夫交政于中国虽欲勿哭焉得而勿哭末流可知矣春秋深贬王臣以明始乱备书诸国大夫无讥焉则以着効也凡此皆其正本之意
　　杨时语録或问陈庄子死赴于鲁县子谓缪公哭之而曰有爱而哭之有畏而哭之夫哭之也以畏何也曰以言世有然也非古之礼也若古之大夫则束脩之问不出境故生无相问其死也何赴告之有哉后世国乱而君昏为臣者交政于中国故生则同盟死则赴告非礼也故春秋书之所以着其罪也
　　吕祖谦曰卿非君命不越境如季友如陈葬原仲非也
　　冬杞伯姬来
　　谢湜曰夫人父母在则归宁殁则使卿故卫女思归宁而不得作诗以自见也伯姬非归宁也其至鲁非礼也故直书来女子之性纵之则骄伯姬爲杞国妇而防之于洮失防闲之道矣然则姬违礼骄恣皆荘公兆之也
　　胡安国曰左氏曰归宁也礼父母在嵗一归宁若归而合礼则常事不书其曰杞伯姬来者不当来也女子有行逺父母兄弟春防于洮矣冬又归鲁故知其不当来也来而必书春秋于男女往来之际严矣
　　莒庆来逆叔姬
　　程氏学曰莒庆来逆叔姬人臣之礼无外交故大夫非君命不越境以莒庆国卿而与鲁为婚是外交也不书逆女而云逆叔姬以别卿为君逆也不书归者以累乎鲁也宣五年齐髙固及子叔姬来非礼尤甚谢湜曰庆不氏未赐族莒庆以国卿婚于鲁臣子以私事交于诸侯也臣子外交而大夫犯分干政之患由此炽矣故公子友葬原仲于陈莒庆逆叔姬不书女以别卿爲君逆也女适大夫不书归者不与其外交絶之也
　　胡安国曰莒庆莒大夫也叔姬庄公女也何以称字大夫自逆则称字爲其君逆则称女尊卑之别也何以书诸侯嫁女于大夫而公自主之非礼也
　　杞伯来朝
　　谢湜曰伯姬在鲁故杞伯亦来朝也称伯非侯爵也
　　公防齐侯于城濮
　　谢湜曰城濮卫地杜氏谓将讨卫
　　二十有八年春王三月甲寅齐人伐卫卫人及齐人战衞人败绩【又见纲领下】
　　程氏学曰春秋之义微显阐幽者谓是类也齐人伐国之罪其文可见而卫人与战之罪不变文不足以明之何者彼以不道加诸我已当持义而不战上可以诉诸天子下可以告于诸侯或备其疆折之文辞斯亦可矣奚爲忽然兴师遽与之战哉是谓以桀攻桀何较曲直乎故圣人特书曰及所以明微也谢湜曰齐人伐卫以卫有可伐之罪也卫人有辞不服故与齐人战焉卫人力不胜齐故败绩桓公威力可谓盛矣然伐国不以道则虽小国有至举兵相敌终于卒伍败衂而后退焉者也故孟子曰以力假仁者覇以力服人者非心服也桓公以仁义用兵特假之而已安能使人心服哉故齐人之伐卫也上书伐下书战以着卫人无服齐之心也观卫人心不服齐而齐桓无服卫之德由此见矣春秋战分主客战而为主者其罪大战而为客者其罪轻以战由主起故也齐人以兵来伐我茍直焉以义辨吾之直而勿与之校可也谨边陲严备守需其变而勿与之争可也上诉天王下告列国求为之助则解其危可也若夫不恤民命而以战为心则助反在我而不在人罪反在此而不在彼矣然则春秋以齐人主伐而以卫人主战者以明两国之战由卫人欲战所致也战之为祸大矣原野厌人之肉川谷流人之血皆战之由也故仁者之兵有征无战邦国有罪以兵诛罪而已服则舍焉未尝以战为事也邦国有乱以兵定乱而民顺则止焉未尝以战爲事也用兵而至于战者皆好功嗜杀而轻民命也故春秋以大罪归于首战之人胡安国曰春秋纪兵及者为主齐人举兵而伐卫卫人见伐而受兵则以卫及之何也按左氏卫尝伐周立子颓至是王使召伯廖赐齐侯命且请伐卫则齐人举兵乃奉王命声卫立子颓之罪以讨之也为卫计者诚有是罪则当请归司冦服刑可也若惠徼康叔不泯其社稷使得自新亦惟命则可以免矣今不徴词请罪而上逆王命下拒方伯之师直与交战则是卫人爲志乎此战故以卫主之也战不言伐伐不言日而书日者战之日也见齐人奉词伐罪方以是日至而卫人不请其故直以是日与之战所以深疾之也而圣人之情见矣齐称人将卑师少也
　　吕祖谦曰王赐齐侯命使伐卫周所以衰者只縁此齐亦未肯十分着力只是略应命耳又曰取赂而还桓公做事管仲亦有调护不得处
　　夏四月丁未邾子琐卒秋荆伐郑公防齐人宋人救郑谢湜曰文公与诸侯同盟故荆伐郑聘称人进之也伐复称荆狄之也蛮夷凌犯中国久矣天子不能制方伯不能却小国困于水火亦久矣方是时荆以不仁伐郑而三国能出力救之三国与郑同盟而复能与之同患小国有息肩之地矣书救郑善之也胡安国曰按左氏楚令尹子元无故以车六百乗伐郑入自纯门是陵弱暴寡之师也故以州举狄之也郑人将奔桐丘诸侯救之楚师夜遁是得救急恤邻之义也故书救郑善之也齐宋称人将卑师少桓公主兵攘夷安夏之事见矣
　　冬筑郿
　　程頥曰春秋土功之事无大小莫不书之其意止欲人君重民之力也
　　又曰春秋凡用民力必书其所兴作不时害义固为罪也虽时且义必书见劳民爲重事也后之人君知此义则重于用民力也
　　谢湜曰凡土功筑髙墉曰城筑基筑垣墙曰筑郿非独城而已故称筑
　　胡安国曰郿邑也凡用功大曰城小曰筑故馆则书筑台则书筑囿则书筑郿邑而书筑者创作邑也其志不视歳之丰凶而轻用民力于其所不必爲也则非人君之心矣
　　大无麦禾
　　谢湜曰无麦苖言稼无麦禾言食内外仓廪困乏故大无麦禾无麦苖以大水无麦禾以用度无节不知图国用审歳计故及冬乏食而后知何休谓秋水所伤误矣荘公即位二十八年兴师者十二防盟者九若狩禚纳币观社皆非事而出境者也若丹楹刻桶筑郿皆非法而兴工者也费用可谓不节矣出之而不知计之用之而不知节之故筑郿之后麦禾不足以周一岁之备也
　　胡安国曰麦熟于夏禾成在秋而书于冬者荘公惟宫室台榭是崇是饰费用浸广调度不充有司防计嵗入之多寡虚实然后知仓廪之竭也故于嵗杪而书曰大无麦禾大无者仓廪皆竭之词也古者三年耕余一年之食九年耕余三年之食今荘公享国二十八年当有九年之积而虚竭如此所谓寄生之君也民事古人所急食者飬民之本不敦其本而肆侈心何以为国故下书臧孙告籴以病公而戒来世为国之不知务也
　　臧孙辰告籴于齐
　　谢湜曰告卑辞也凡告有从有不从其得未可必也国以食为本为国而至于告籴危道也内有窘急之忧外有陵削之形其国不危者特幸而已书告籴危之也水旱之变天时所不免也先王豫防以待其变故虽水旱而不能为之患也无水旱螽螟而至于告籴则鲁之不善为国可知矣古者冡宰制国用必于岁之抄用地小大视年丰耗量入以爲出三年耕必有一年之蓄九年耕必有三年之蓄又岂有告籴之困哉
　　胡安国曰刘敞曰不言如齐告籴而曰告籴于齐言如齐则其词缓告籴于齐则其情急所以讥大臣任国事治名而不治实之蔽也鲁人悦其名而以急病让夷为功君子责其实而以不能务农重谷节用爱人爲罪
　　二十有九年春新延廐
　　谢湜曰廐以安马而已亦恶旧而新之荘公好治宫室可知也冬方告籴而春又兴工民困之不忧廐陋之为恤与孔子问伤人不问马异矣
　　胡安国曰言新者有故也何以书昔韩昭侯作髙门屈宜曰不时所谓时者非时日也人固有利不利时前年秦拔宜阳今年旱君不以此时恤民之急而顾益奢此所谓时绌举羸者也故谷梁子曰古之君人者必时视民之所勤民勤于力则功筑罕民勤于财则贡赋少民勤于食则百事废矣大无麦禾告籴于齐冬筑郿春新延廐以其用民力为已悉矣
　　夏郑人侵许秋有蜚
　　谢湜曰何休谓臭恶之虫南方暑气所生然则蜚不宜有则爲灾
　　冬十有二月纪叔姬卒
　　谢湜曰叔姬卒于公爲之服故书卒前书归后书卒志鲁不能安叔姬也
　　胡安国曰纪已灭矣其卒之何见纪侯去国终不能自立异于古公亶父之去故特书叔姬卒而不卒纪侯以明其不争而去则可能使其民从而不释则微矣
　　城诸及防
　　谢湜曰诸防二邑诸役才已防役又兴书及着其不恤民力也凡土功茍害于民虽时勿兴可也左氏以为书时误矣
　　三十年春王正月夏次于成
　　谢湜曰非事宿兵于境故书次
　　秋七月齐人降鄣
　　程氏学曰齐人降鄣鄣微弱小国齐肆其强力胁而服之也不书鄣降而曰齐人降鄣者以齐之强故罪之深以鄣之弱故责之薄也春秋之义抑强扶弱而已若郕降于齐师则义在责鲁故云尔
　　谢湜曰郕降郕人服齐而降之也降鄣齐人逼鄣而降之也降者在郕故曰郕降降者在齐故曰降鄣书曰降鄣而不曰鄣降者非齐之强闵鄣之弱也其降也责齐不责鄣而春秋抑强扶弱之义见矣取国迁国皆灭也徐人取舒宋人迁宿齐人降鄣不书灭者取之迁之降之以为附庸而未絶其祀也
　　胡安国曰降者胁服之辞前书郕降于齐师意责鲁也此言齐人降鄣专罪齐也鄣者纪之附庸微乎微者也齐人不道肆其强力胁使降附不书鄣降而曰降鄣者以齐人之强故罪之深以鄣之微故责之薄春秋之法扶弱抑强明道义也覇者之政以强临弱急事功也故曰五覇三王之罪人仲尼之徒无道桓文之事者
　　八月癸亥葬纪叔姬
　　谢湜曰纪叔姬之卒鲁哀叔姬而葬之故书葬死能葬之而生不能安之以其有亲亲之心而无亲亲之道也纪被难鲁不能救而纪侯去国叔姬穷无所托鲁不能存而叔姬归鲁无亲亲之道可知矣胡安国曰灭国不葬此何以葬贤叔姬也纪侯既卒不归宗国而归于所谓秉节守义不以事故而暌妇道者也故系之于纪而録其卒葬先儒谓贤而得书是也贤而得书所以为后世劝
　　九月庚午朔日有食之鼓用牲于社冬公反齐侯遇于鲁济
　　谢湜曰夏次于成冬遇于鲁济着其非事劳民故也吕祖谦曰谋山戎也以其病燕故也山戎在周为玁狁在汉为匈奴在唐为突厥燕是北燕即今燕山南府
　　齐人伐山戎
　　谢湜曰山戎病燕齐越千里出兵伐之得攘戎之义也
　　胡安国曰齐人者齐侯也其称人讥伐戎也自管仲得政至是二十年未尝命大夫为主将亦未尝兴大众出侵伐故鲁荘十一年而后凡用兵皆称人者以将卑师少耳此安知其非将卑师少而独以为齐侯何也以来献戎防称齐侯则知之矣夫北戎病燕职贡不至桓公内无因国外无从诸侯越千里之险为燕辟地可谓能修方伯连帅之职何以讥之乎桓不务徳勤兵逺伐不正王法以议其罪则将开后世之君劳中国而事外夷舍近政而贵逺略困吾民之力争不毛之地其患有不胜言者故特贬而称人以为好武功而不修文徳者之戒也然则伐楚之役何以美之其谓退师召陵责以大义不务兵交而强楚自服乎观此可以见圣人强本治内柔服逺人之意矣又曰古者不以蛮夷中国春秋内诸夏而外四夷齐侯伐山戎为燕辟地贬而书人者勤逺略也
　　三十有一年春筑台于郎
　　谢湜曰宫室苑囿不足以遂游观之乐故筑台于郎胡安国曰何以书厉民也天子有灵台以侯天地诸侯有时台以候四时去国筑台于逺而不縁占候是爲游观之所厉民以自乐也厉民自乐而不与民同乐则民欲与之偕亡虽有台其能独乐乎
　　夏四月薛伯卒筑台于薛六月齐侯来献戎防
　　程氏学曰齐伐山戎得其防齐侯躬来夸示以威我而圣人书曰来献者抑之也强者抑之弱者扶之春秋大公之义也僖二十一年楚人使宜申来献防义与此同楚子称人者尤以蛮夷始盛伐中国而夸其捷故贬而人之
　　谢湜曰军事以防爲功故胜敌为捷诗曰一月三防是已以功告上爲献献臣子之礼也诗曰在泮献功是已齐之克山戎也齐侯躬以戎防耀鲁将以震动小国而威之也春秋退抑齐侯而书曰来献黜其强也黜其强者不与大国以威陵诸侯也齐大国也来献戎防卑者之事也以卑者屈辱齐侯而春秋抑强扶弱之心见矣夫搆祸邀功使生民防于荼毒以好战者为之患也沮直害忠使柔良困于沉溺以恃强者为之患也故春秋纪兵不美战功其为道也不与强凌弱
　　胡安国曰军获曰防凡诸侯有四夷之功则献于王王以警于夷中国则否诸侯不相遗俘献者下奉上之词齐伐山戎以其所得躬来夸示书来献者抑之也后世宰臣有不赏边功以沮外徼生事之人得春秋抑戎捷之意
　　吕祖谦曰献防有二如防八年邢丘之防郑获司马燮献防于晋此谓献囚之谓防二十五年郑伐陈子产数俘而出此谓献其功而不献俘如齐献防是献其俘也公羊以为威鲁恐不如此
　　秋筑台于秦
　　谢湜曰害民以兴土功耗财以供不急放心以事盘游作非法以遗后世乃一歳三筑台而后已荘公之过也
　　冬不雨
　　程頥曰一嵗三筑台明年春城小谷故冬书不雨闵之深也
　　谢湜曰不雨亦旱也谓之不雨者逺近傒雨咨嗟之辞也冬民种需雨之时天不为雨逺近咨嗟今乃土功不息而民事不以为念书不雨着荘公无恤民之心也谓之不雨者以明人事感动隂阳而天不为雨也前书三筑台后书不雨则天之不雨出于人事感动隂阳亦可见矣
　　三十有二年春城小谷
　　谢湜曰小谷管仲私邑城小谷齐之事也齐之事而鲁人爲管仲城之不书齐讥公以齐国之事为己国之事也冬不雨可忧而春犹以他国城筑为事公无恤民之心甚矣
　　夏宋公齐侯遇于梁丘
　　谢湜曰遇无敌主故春秋因遇以正王爵
　　秋七月癸巳公子牙卒
　　谢湜曰牙以公子爲公室患称公子着其骨肉相残也世子未立牙欲废子立弟季友不以国法肆之市朝而以君命命之饮酖而死亲亲之道也故书卒胡安国曰牙有无将之心而季子杀之其不言刺者公羊以为善之也季子杀母弟何善尔诛不得避兄君臣之义也曷为不直诛而酖之使托若以疾然亲亲之道也陆淳曰季子恩义俱立变而得中夫子书其自卒以示无讥也得之矣
　　吕祖谦曰季友杀牙而不杀庆父何故葢兄弟之间既杀一人已是甚不得已安可又杀庆父葢杀叔牙者但欲孤其党尔
　　八月癸亥公薨于路寝
　　谢湜曰公薨必书其所谨凶变也遇弑则不地故也荘公宣公成公薨于路寝正也僖公薨于小寝文公薨于台下防公薨于楚宫定公薨于髙寝不正也隐公闵公不地以明不得其死也桓公薨于齐以明遇祸于齐也昭公薨于干侯以明客死于晋也路寝一人之正寝也世子朝夕视膳之地也卿大夫宗族问安之所也国君考终于正寝则奸邪隂嬖无觊觎窥伺之心而邪谋息矣故曰薨于路寝正也
　　胡安国曰赵氏曰君终必于正寝就公卿也大位奸之窥也危病邪之伺也若蔽于隐是女子小人得行其志矣然则荘公世嫡承国不为不贵周公之后奄有龟蒙不为不强即位三十有二年不为不久薨于路寝不为不正而嗣子受祸几至亡国何也大伦不明而宗嗣不定兵柄不分而主威不立免其身幸矣
　　冬十月己未般卒【又见纲领中】
　　谢湜曰嗣子立未逾年其位犹统于先君死则书卒不书地降成君也称子不称君一年不可二君故也未葬则名父前子名故也既葬则不名君道已伸故也子被弑不书讳之也荘公骄侈怠荒久矣上有星日可忧之变下有蜚蜮不虞之异方是时不知恐惧自省以求庶政乃有无名之次不义之围非正之法非法之如非礼之遇加以劳民动众工役累嵗不休失先王克谨天戒之意矣故前则丧师败绩于齐后则叔牙庆父之难起而世子不得保其身继以闵公遇祸而社稷几至危亡然则有国家者岂可不以畏天为意者耶
　　胡安国曰初公筑台临党氏见孟任生子般焉般甞鞭圉人荦公薨般即位次于党氏庆父使荦贼般成季奔陈立闵公昔舜不告而娶恐废人之大伦以怼父母君子以爲犹告也荘公过时越礼谬于易基乾坤诗始闗雎大舜不告而娶之义甚矣而子般乃孟任之所出也胡能有定乎虽享国日久获终路寝而嗣子见弑几至亡国有国者可不以为戒哉
　　吕祖谦曰共仲贼子般古人重于立家法亦非徒然鲁自文姜以来家法不正生出许多祸乱弑桓般闵三君杀叔牙庆父二卿及哀姜一妇人皆因其乱至此如圉人之戯女公子荘公视以为常相习以成风而不以为事公曰不如杀之既为君自可杀之何必使他人杀之以见其昏弱之如此以文姜之事观之见得曲礼内则皆非繁辞
　　公子庆父如齐
　　谢湜曰闵公虽立季友出奔鲁国权出庆父故庆父结好于齐
　　胡安国曰子般之卒庆父弑也宜书出奔其曰如齐见庆父主兵自恣国人不能制也昔成王将终命大臣相康王方是时掌亲兵者太公望之子伋也宰臣召奭命仲桓南宫毛取二干戈虎贲百人于伋以逆嗣子伋虽掌兵未有宰臣之命不敢发也召公虽制命非二诸侯将命以往伋亦不承也兵权散主不偏属于一人可知矣今荘公幼年即位专以兵权授之庆父嵗月既久威行中外其流至此故于余丘法不当书而圣人特书庆父帅师以志得兵之始而卒书公薨子般卒庆父如齐以见其出入自如无敢讨之者以示后世其垂戒之义明且逺矣
　　狄伐邢
　　谢湜曰中国徳威不振故狄为邢难
　　吕祖谦曰桓公始霸之初狄灭卫又伐邢见得当当时外服凭陵中国如此之甚向非桓公封卫迁邢则中夏之沦胥正不知伊于胡底孔子所以于桓之覇多与词也岂独汉阳诸姬尽于强楚哉
　　春秋集义卷十六
　　钦定四库全书
　　春秋集义卷十七
　　宋　李明复　撰
　　闵公
　　程頥曰闵公名开庄公子惠王十六年即位闵谥也在国逢难曰闵
　　元年春王正月
　　谢湜曰荘公薨子般遇难其位不得受之先君故不书即位
　　胡安国曰不书即位内无所承上无请命也荘公薨子般卒庆父夫人利闵公之幼而得立焉是内不承国于先君也按周制王哭诸侯则大宗伯爲上相未有诸侯之薨而不告于王者也职丧掌诸侯之丧以国之丧礼涖其禁令序其事凡国有司以王命有事焉则诏賛主人未有诸侯之子主防而王不遣使是上不请命于天子也内无所承上不请命故不书即位正人道之大伦也
　　齐人救邢
　　谢湜曰邢小国齐救邢大国之义也
　　胡安国曰凡书救者未有不善之也救在京师则罪列国子突救卫是也救在夷狄则罪诸侯狄救齐呉救陈是也救在逺国则罪四邻晋阳处父帅师伐楚以救江是也救而不速救者则书所次以罪其慢叔孙豹救晋次于雍榆是也救而不敢救者则书所至以罪其怯齐侯伐我北鄙围成公救成至遇是也兵者春秋之所甚重卫灵公问陈孔子对曰爼豆之事则尝闻之矣军旅之事未之学也独至于救兵而书法若此圣人之情见矣其称人将卑师少也
　　夏六月辛酉葬我君庄公
　　谢湜曰国乱故十一月乃葬
　　秋八月公及齐侯盟于落姑
　　谢湜曰左氏谓盟复季友葢闵公之立頼季友维持故公与齐盟而复之
　　吕祖谦曰是时闵公方七八歳安能自防如此葢縁国人上下皆恶庆父而贤季友故欲复之如公与齐盟亦国人左右扶持他去虽当时国乱犹能恶庆父而复季友此亦见鲁秉周礼处
　　季子来归
　　程氏杂説曰闵元年秋季子来归荘公既薨子般被杀鲁国方危而庆父未讨公子友贤而在齐国人思得以安社稷故公为落姑之盟以请复而来归书曰季子而不名异其文以嘉之也
　　谢湜曰公子将乱鲁而季友以命诛之世子之位将倾而季友以力扶之季友忠于社稷可知也子般遇祸闵公冲幼逆贼未讨而内难未宁方是时得季友则社稷可安不得季友则社稷可危观落姑之盟思得季友以宁鲁国则国人倚頼季友之心可见矣故季友之反国也书曰季子嘉之也书曰来归美之也胡安国曰按左氏盟于落姑请复季友也其曰季子贤之也其曰来归喜之也自外至者为归是尝出奔矣何以不书荘公薨子般弑庆父主兵势倾公室季子力不能支避难而出奔耻也鲁国方危内贼未讨国人思得季子以安社稷而落姑之盟以请于齐则是贤也春秋欲没其耻故不书奔欲旌其贤故特称季子圣人之情见矣隐恶而扬善舜也乐道人之善恶称人之恶孔子也为尊者讳为亲者讳爲贤者讳春秋也明此可以畜纳污之徳乐与人爲善矣其不称公子见季友自以贤徳为国人所与不縁宗亲之故也尧敦九族而急亲贤退嚚讼周厚本支而庸旦仲黜蔡鲜义皆在此而亲亲之杀尊贤之等着矣此义行则内无贵戚任事之私外无弃亲用羁之失而国不治者未之有也此春秋待来世之意
　　又曰春秋不与公族大夫专政用事而以亲贤为急季子来归不称公子者言其自有贤徳为国人所喜不独縁贵戚之卿此有国家者之所急也
　　朱熹语録或问季友之爲人曰此人亦多可疑诸家多言季友来归为圣人美之之辞防熹看此一句正是着季氏所以专国为祸之基季友之罪与庆父不争多但归后能平难鲁人归之故如此説况世执鲁之大权人自是畏之史官书得如此好孔子因而存此葢以见其执权之渐耳
　　冬齐仲孙来
　　程頥曰冬齐仲孙来左氏纪其事曰齐仲孙湫来省难书曰仲孙嘉之也仲孙归曰不去庆父鲁难未巳公曰若之何而去之对曰难不已将自毙君其待之公曰鲁可取乎对曰不可犹秉周礼周礼所以本也君其务宁鲁难以亲之考之经意为合不曰齐侯使而直曰仲孙来者齐侯使来观鲁而使于我也曰仲孙其字也时荘公新薨嗣子既弑闵公方立庆父犹在国之危也甚矣向使齐取鲁易于反掌而仲孙能俾齐侯务宁鲁难有全国之功故特书其字以襃之谢湜曰仲孙齐大夫湫其名仲孙其字也齐侯使仲孙来省难有窥鲁之心焉仲孙告齐侯以去庆父亲有礼因重固有恤鲁之心焉方是时闵公幼弱庆父凶逆使桓公揺足于齐则鲁国千乗之封不待兵革相交而束手入齐矣仲孙不乗危以幸功不袭灾以生变乃能使齐侯宁鲁难而亲之其安邦全国之功大矣故仲孙之至鲁也书仲孙而不名嘉之也直书来显仲孙恶齐侯也仲孙之出非齐侯使来恤我也齐侯使来聘我也春秋上不书使而仲孙安鲁之功由此见矣下不书聘而齐侯窥鲁之心由此见矣胡安国曰仲孙齐大夫也其不称使而曰来者略其君臣之常词以见桓公使臣不以礼仲孙事君不以忠也按左氏齐侯忧鲁使仲孙来省难何以言使臣不以礼也邻有弑逆则当声罪戒严修方伯职以奉天讨而更使计谋之士窥觇虚实有乗乱取国之心则使臣非以礼矣仲孙归曰不去庆父鲁难未巳君其务宁鲁难而亲之何以言事君不以忠也田恒弑简公孔子沐浴而朝告于哀公请讨焉岂曰齐人方强姑少待之也不劝其君急于讨贼而俟其自毙则事君非以忠矣使庆父稔恶闵公再弑则桓公与仲孙始谋不臧之所致尔直书曰齐仲孙来交讥之也胡宏曰二帝三王施仁政定天下尽道而已非有利天下之心也五覇仗义结信搂诸侯奬王室谋以自强大非有正天下之心也五霸桓公为盛忿不惩而灭谭欲不窒而窥鲁其心源可考矣虽力行信义岂其如日之昼如月之夜不可离乎使其无死安知其不志骄气溢而后有失信弃义之事哉惟其执之不敢中道废是以得成霸者之名尔此孟子之所谓假也今有人假人之器以为用方其用也谓之非己用可乎为己用矣谓之文具而实不从可乎用之未归以至于没身孰曰非己有乎五覇假信义而未归则既有之矣其得罪于三王何也以其有爲而为之也此王覇所以分乎
　　二年春王正月齐人迁阳
　　谢湜曰阳微国齐偪而迁之故曰迁阳上尊王室下抚列国天下可合而一诸侯可臣而役也桓公务殖土地为一国私计而已或降鄣或迁阳皆迫而并之非心服也故诸侯或叛或从夷狄或顺或逆而不纯乎先王之业也
　　夏五月乙酉吉禘于庄公
　　程頥曰天子曰禘诸侯曰祫其礼皆是合祭之义禘从帝禘其祖之所自出之帝以所出之帝为东向之尊其余合食于其前是为禘也诸侯无所出之帝只是于太祖庙羣庙之主合食是为祫鲁所以有禘者只为得用天子礼乐故于春秋之中不见言祫只言禘言大事者即是祫言大事于太庙跻僖公即是合食闵僖二公之义若时祭当言有事吉禘于荘公只是禘祭言吉者以其行之太早也四时之祭有禘之名是礼文交错
　　张载曰礼不王不禘则知诸侯歳阙一祭为不禘明矣至周则以祠为春以禴为夏宗庙歳六享则二享四祭为六矣诸侯不禘其四享欤故夏商诸侯夏时一祫王制谓礿则不禘禘则不尝假其名以见时祀之数尔作记者不知文之害意过矣禘于夏周为春夏尝于夏周为秋冬作记者交举二气对互而言耳享尝云者享为追享朝享禘亦其一耳尝以配之亦对举秋冬而言也夏商以禘为时祭如追赏之必在夏也然则夏商天子歳乃五享禘列四祭并祫而五也周改禘为禴则天子享六诸侯不禘又歳阙一祭则亦四而已矣王制所谓天子礿犆祫禘祫尝祫烝既以禘为时祭则祫可同时而举【所以物薄而犆从旧】诸侯礿犆如天子禘一犆一祫言于夏禘之时止于一祭特一祫而已然则不王不禘又着见于此矣下又云尝祫烝祫则尝烝且祫无疑矣若周制亦甞阙一时之祭则当云诸侯祠则不禴禴则不甞云
　　又曰礼不王不禘禘字从帝则是推本必至于生物之帝也在古则但推之于所出之帝若言报本则庶人得祭天故圣人制法以禘独归之王者不如是人人皆可以祭天祫者合祭羣庙之主禘则既祭及于毁庙虽百世皆祭又禘其所出之祖最为大祭谢湜曰鲁禘之失者三诸侯而行禘礼其失一也禘不于太祖而于庄公其失二也二十二月而吉祭其失三也其功大者其礼备其徳盛者其泽逺王者兼天下之奉备万物之养故亲亲之仁尊尊之义上达于始祖故礼不王不禘诸侯而行禘礼僣祭之大者也新主入庙则亲尽之主入祧新主骤而入庙居防弗安亲尽之主骤而出庙子孙之心凄恻故先王因设大禘防羣主相见于庙而叙昭穆以享之享礼既终新主随亲主入庙亲尽之主随毁庙之主入祧如是而后死生安焉故防毕而禘近以奉安新主逺以奉迁亲尽之主者也故禘必于太祖之庙禘不于太祖而于荘公失礼之大者也生事毕而死事始防事毕而鬼事始哀戚未终而吉事举焉乃人子无三年之爱于其亲也故孝子三年哀慕哭泣上食上饮一以生礼事之二十二月而吉祭忘哀之大者也荘公未可以称宫庙故不书宫
　　胡安国曰天子曰禘诸侯曰祫其礼皆合祭也禘者禘其所自出之帝为东向之尊其余皆合食于前此之谓禘诸侯无所出之帝则止于太祖之庙合羣庙之主以食此之谓祫天子禘诸侯祫大夫享庶人荐上下之杀也鲁诸侯尔何以有禘成王追念周公有大勲劳于天下赐鲁公以天子礼乐使用诸太庙以上祀周公鲁于是乎有禘祭春秋之中所以言禘不言祫也然则可乎孔子曰鲁之郊禘非礼也周公其衰矣禘言吉者防未三年行之太早也于荘公者方祀于寝非宫庙也一举而三失礼焉春秋之所谨也四时之祭有禘之名葢礼文交错之失
　　朱熹曰禘天子宗庙之大祭追祭太祖之所自出于太庙而以太祖配之也
　　吕祖谦曰吉禘于荘公禘有两般有常禘有三年丧毕而后禘防十五年晋悼公卒十六年晋人荅鲁穆叔云以寡君之未禘祀知是三年防毕乃为禘也丧毕而为禘祭如致新死之主于庙也僖八年禘于太庙宣八年有事于太庙皆是常祭
　　秋八月辛丑公薨
　　谢湜曰遇难故不地贼不讨故不书葬
　　胡安国按左氏初公夺卜齮田公不禁庆父使卜齮贼公于武闱鲁史旧文必以实书其曰公薨不地者仲尼亲笔也观于删诗在诸国则变风皆取在鲁则独编史克之颂或问吾党有直躬者其父攘羊而子证之则曰吾党之直者异于是父爲子隐子为父隐直在其中矣后世縁此制为五服相容隐之条以缀骨肉之恩春秋有讳义葢如此礼记称鲁之君臣未尝相弑葢习于经文而不知圣人书薨不地之防故云尔然则讳而不言弑也何以传信于将来曰书薨以示臣子之情不地以存见弑之实何为无以传信也凡君终必书其所独至于是弑则没而无所其情厚矣其事亦白矣非圣人能修之乎后世记言之事欲讳国恶则必失其实直书无隐又非臣子所当施之于君父也而春秋之法不传矣
　　吕祖谦曰共仲使卜齮贼公于武闱闵公见弑虽出于不测亦是季友失照管处
　　九月夫人姜氏孙于邾
　　谢湜曰闵公之死哀姜与知故哀姜避难出奔书孙讳之也哀姜闵公之母也哀姜虽有与知杀子之罪而无危害社稷之心其罪固大矣而义未絶于鲁也故其出奔也春秋存其姜氏而未加絶也文姜哀姜王法皆在所治也然文姜以妻得罪于君者也哀姜以母得罪于君者也哀姜之罪与文姜异矣故春秋立法不同男女人伦之本也男女不正则乱生故文姜至不以礼而其终防公之难发于齐哀姜入不以礼而其终庆父之难发于鲁春秋志其乱礼于前而着其产祸于后所以为天下戒也
　　胡安国曰夫人称孙闻乎故也不去姓氏降文姜也庄公忘亲释怨无志于复雠春秋深加贬絶一书再书屡书而不讳者以谓三纲人道所由立也忘父子之恩絶君臣之义国人习而不察将以是为常事则亦不知有君之尊有父之亲矣庄公行之而不疑大臣顺之而不谏百姓安之而无愤疾之心也则人欲必肆天理必灭故叔牙之弑械成于前庆父之无君继动于后圉人荦卜齮之刃交发于党氏武闱之间哀姜以国君母与闻乎故而不忌也当是时鲁君再弑防至亡国其应不亦乎春秋以复雠为重而书法如此所谓治之于未乱保之于未危不可不察也
　　公子庆父出奔莒
　　谢湜曰庆父通国母弑二君季友力未能讨故庆父出奔公羊谓缓追逸贼亲亲之道误矣庆父国之大逆庆父虽缢不以国法正其罪而絶之与贼不讨同故庆父死不书刺
　　胡安国曰公子出奔讥失贼也闵公立而季子归何以见弑庆父主兵日久其权未可遽夺也季子执政日浅其谋未得尽行也设以圣人处之期月而已可也季子贤人而当此能必克乎及闵公再弑庆父罪恶贯盈而疾之者愈众季子忠诚显著而附之者益多外固强齐之援内协国人之情正邪消长之势判矣然后夫人不敢安其位庆父不得肆其奸此明为国者不知图难于其易为大于其细虽有智者亦不能善其后矣世儒或言用鲁之众因齐之力以戮庆父其势甚易而季子不能故书夫人孙邾庆父奔莒所以深恶其缓不讨贼则非也以绛侯勃之果陈平之无悮将相交懽而内有朱虚外连齐楚以制诸吕庸人宜易于反手然太尉已入北军士皆左袒犹恐不胜未敢诵言诛之也况于庆父巨奸七百里之侯国革车千乗而三十年执其兵柄其植根深矣其耳目广矣其用物宏矣而以为戮之其势甚易此未察乎难易迟速之防者也经书庄公忘亲无复雠之志使百官则而象之亦不知有君父也而又使庆父主兵失驭臣之道是以至此极故书孙邾奔莒为后世之永鉴也
　　吕祖谦曰季友既出鲁似无人他何故奔只縁共仲罪大恶极国人不容不得不出观此亦可见鲁秉周礼处
　　冬齐髙子来盟
　　程頥曰髙子来省难然后盟盟未前定也称髙子善其能防鲁
　　程氏学曰齐髙子来盟不书名襃之也不称使者齐侯使来视鲁而未定盟髙子至鲁而后结盟尔有安危存亡之功故特书子子者男子之美称所以善之也春秋章善瘅恶一字为襃贬非圣人孰能修之此与仲孙来事义略同
　　谢湜曰祸莫大于簒弑危莫大于无君鲁国两遭弑逆其难可谓大矣齐桓职为盟主国为邻国辅新主以固民心除凶类以消国孽侯伯之职也为齐桓者无恤鲁之心也特使髙傒出视鲁难而已髙傒至鲁然后结盟以定僖公由是大难赖之以息鲁国頼之以安其存亡继絶之功大矣故髙傒之盟于我也书曰髙子嘉之也书来盟不书使以明存鲁之功出于髙子也子男子之美称季友髙傒皆曰子以襃功也般卒之后庆父如齐闵薨之后庆父奔莒齐桓无救鲁之心于此见矣仲孙之来髙子之盟皆不言使齐桓无安鲁之心于此见矣
　　胡安国曰髙子齐大夫也子者男子之美称其称子贤之也何贤乎子荘公薨般卒闵公弑庆父夫人乱乎内鲁于是旷年无君齐桓公使将南阳之甲至鲁而谋其国其命髙子必曰鲁可取则兼其国以广地鲁可存则平其乱以善邻非有安危继絶一定不可易之计也髙子至则平鲁难定僖公鲁人頼焉以为美谈至于久而不絶曰犹望髙子也圣人美其明人臣之义得奉使之宜特称高子以着其善其不曰齐侯使之者权在髙子也
　　十有二月狄入卫
　　谢湜曰荆之伐郑也齐人救郑而已未有讨荆之伐也狄之伐邢也齐人救邢而已未有讨狄之伐也故狄复入卫则其为患非特伐邢而已载驰伤卫懿公为狄人所灭定之方中美卫文公徙居楚丘然则狄之入卫也国人分散卫已灭矣自文公徙居楚丘建城市营宫室而卫国复兴则狄未能灭卫而有之故入卫不书灭
　　胡安国曰卫康叔之后葢北州大国狄何以能入乎臣昔尝谓河南刘奕曰史氏记烦而志寡如班固书载诸王滛乱等事尽削之可也奕曰必若此言仲尼删诗如墙有茨鹑之奔奔桑中诸篇何以録于国风而不削乎臣不能答后以问延平杨时时曰此载卫为戎狄所灭之因也故在定之方中之前因以是説攷于厯代凡滛乱者未有不至于杀身败家而亡其国者也然后知古诗垂戒之大而近世有献议乞于经筵不以国风进读者殊失圣经之防矣
　　郑弃其师
　　程氏杂説曰郑诗清人刺文公也髙克好利而不顾其君文公恶而欲逺之不能使髙克将兵而御狄于境陈其师旅翺翔河上久而不召众散而归高克奔陈公子素恶高克进之不以礼文公退之不以道危国亡师之本故作是诗也顾此诗序则郑弃其师灼然着矣
　　杨时曰闵二年书郑弃其师观清人之诗序可见矣文公恶髙克使之将兵御狄久而不召遂使众散而归岂非弃其师乎葢恶其人而使之将兵外之兵何罪故止罪郑
　　谢湜曰郑师众散而归非师溃也郑弃之也将庸而委之师师老而无还弃师之道也国以师为本师存则国安师亡则国危师而弃之是弃国也其为患岂特一髙克哉书曰郑弃以不智罪郑而危之也胡安国曰按郑诗清人刺文公也髙克好利而不顾其君文公恶之而不能逺使髙克将兵御敌于境陈其师旅翺翔河上久而不召众散而归高克奔陈公子素恶高克进之不以礼文公退之不以道危国亡师之本故作是诗观此则郑弃其师可知矣或曰髙克进不以礼曷不书其出奔以贬克为人臣之戒而独咎郑伯何也曰人君擅一国之名宠生杀予夺惟我所制尔故克不臣之罪已着按而诛之可也情状未明黜而逺之可也爱惜其才以礼驭之可也乌有假以兵权委诸境上坐视其什伍离散而莫之恤乎然则弃师者郑伯乃以国称何也二三执政股肱心膂休戚之所同也不能进谋于君协志同力黜逐小人而事至此是谓危而不持颠而不扶则将焉用彼相矣晋出帝时延广专权诸藩擅命及桑维翰为相出延广于外一制书所敕者十有五镇无敢不从者以五季之末维翰能之而郑国二三执政畏一髙克不能退之以道何政之为书曰郑弃其师君臣同责也
　　吕祖谦曰郑人使髙克帅师次于河上他何故次于河上葢当时狄既灭卫声势甚大却节次须为防备卫在河此郑在河南其相去亦甚近

　　春秋集义卷十七
　　钦定四库全书
　　春秋集义卷十八
　　宋　李明复　撰
　　僖公
　　程頥曰僖公名申庄公子闵公庶兄惠王十八年即位僖谥也小心畏忌曰僖
　　元年春王正月
　　谢湜曰闵公遇难其位不得受之先君故不书即位季友不死子般闵公之难不能速讨逆贼固有责矣然去叔牙奉子般以正国嗣立僖公逐庆父以安社稷友之力也
　　胡安国曰不书即位内无所承上不请命也闵公薨夫人孙于邾庆父出奔莒公于是焉以成风所属而季子立之内无所承也嗣子定位于初丧而鲁使不告于周明年正位改元而周使亦不至于鲁又明年服丧已毕而不见于京师上不请命也承国于先君者父子之伦请命于天王者君臣之义今僖公内无所承上不请命不书即位正王法也是故有四海而即天王之位者受之于天者也有一国而即诸侯之位者受之于王者也受之于天者必奉若天道而后能保天下受之于王者必谨守王度而后能保国
　　齐师宋师曹师次于聂北救邢
　　程頥曰齐未尝兴大众此称师责其众可救而徒次以为声援致邢之不保其国也
　　或问程頥邢卫为狄所灭齐桓公攘戎狄而封之当时夷狄横而中国微桓公独能如此故孔子曰微管仲吾其被髪左袵矣为其功如此也观晋室之乱刘石猖獗于中原当是时只爲无一管仲故颠沛如此然则管仲之功后世诚难及也曰若以后世论之其功不可谓不大自王道观之则不足以为大也今人只爲见管仲有此故莫敢轻议不知孔孟有为规模自别见得孔孟作处则管仲自小曰孔孟如何曰必也以天保以上治内以采薇以下治外虽有夷狄安得至中原乎如小雅尽废则政事所以自治者俱亡四夷安得而不交侵
　　程氏学曰齐师宋师曹师次于聂北救邢言救邢谓其志于义也言次于聂北以见其不及事故夏六月邢迁于夷仪其不及事尤可见矣齐师宋师曹师城邢其志于义尤可见矣春秋之时诸侯交乱争地以战杀人盈野争城以战杀人盈城又况于蛮夷猾夏者哉然而天子不能正方伯不能讨当是之际有能奔命而救之者虽行师不出于天子未合于王道之正而权事度情亦云善矣可不与之哉凡书救者皆善之也其间轻重襃贬则各存乎其文矣
　　胡安国曰三国称师见兵力之有余也聂北书次以讥救邢之不速也春秋大义伐而书次其次为善遂伐楚次于陉美之也救而书次其次为贬救邢次于聂北讥之也圣人之情见矣故救患分灾于礼为急而好攻战乐杀人者于罪为大
　　又曰春秋以用兵侵伐为戒独至于救患分灾惟恐次止迁延而欲其速也故伐而书次者其次为善次于陉美之也救而书次者其次为贬次于聂北讥之也以此见圣人之情矣
　　吕祖谦曰诸侯救邢初间狄伐邢齐已救了今何故又救邢盖初间救邢之时狄人虽退却去伐卫卫与邢相近狄既灭卫后遂乗灭国之威又去伐邢所以桓公帅诸侯之师再去救邢然不便去救邢却次于聂北而又不速进师者何故葢桓公是覇主夷狄与中国相为盛衰胜负于此乎分万一小败狄人便自此来侵中国此不得不谨所以未敢轻发直待邢溃是突围而出方敢乗其势乱而救之
　　又曰齐桓公始覇之初狄灭卫又伐邢见得当时夷狄凌中国如此之甚向非齐桓之覇封卫迁邢则中国防何而不沦胥为夷狄此孔子所以有微管仲吾其被发左袵之叹也
　　夏六月邢迁于夷仪齐师宋师曹师城邢
　　谢湜曰邢有狄难诸侯帅师救之邢迁夷仪诸侯帅师城之邦国之义也虽然以三国师众之盛可以攻狄而攘之矣次于聂北而后进焉则其救邢缓而不急也救难如救溺缓而不急则失救之道矣邢之受祸如在水火之中也三国次于境上至于六月不进而狄无退心师至其国则邢人已为兵刃之血矣故邢迫危亡以至迁于夷仪邢之迁三国缓师之过也与其次而后救不若不次之为善也与其迁而后城不若不迁之为善也力足以讨暴折难而迁延后时故聂北之师书救书城以着其善书次书迁以着其恶胡安国曰书邢迁于夷仪见齐师次止缓不及事然邢以自迁为文而再书齐师宋师曹师城邢者美桓公志义卒有救患之功也不以王命兴师亦圣人之所与乎中国衰微夷狄猾夏天子不能正至于迁徙奔亡诸侯有能救而存之则救而存之可也以王命兴师者正能救而与之者权
　　秋七月戊辰夫人姜氏薨于夷齐人以归
　　谢湜曰夷齐地哀姜薨于夷齐桓取而杀之也齐人以归者以哀姜之丧归于齐也哀姜之得罪也以母与知杀子而已义未絶于鲁也哀姜之罪天王在所治为天吏者可得而诛也桓公父母之国也宜以亲亲之恩为之隐也以罪讨而杀之非父母国之道也身未絶于鲁而齐人以归非父母国之义也杀非其杀归非其归齐失正也哀姜出奔书曰夫人姜氏孙于邾为之讳其奔也其见杀也书曰夫人姜氏薨于夷为之讳其杀也其丧至也书曰夫人氏之丧至自齐其葬也书曰葬我小君哀姜观春秋所书则哀姜于鲁可知矣
　　胡安国曰夫人薨不地其曰薨于夷何也桓公召而杀之也其曰齐人以归者以其丧归于鲁也齐为盟主义得举法是覇者之所以行乎诸侯也既诛其人又归其丧何居鲁欲拒而勿受乎则子无讐母之义受而葬之乎己絶者复得享小君之礼典刑紊矣故特书以归而不曰归夫人之丧以者不以者也
　　楚人伐郑
　　谢湜曰楚入春秋爵号不通中国故荘公之世楚惟称荆至其一来修防始进称人僖公初政令与中国相通荆始改号称楚自此用兵侵伐皆进称人方是时楚虽益炽齐桓能制其强故终桓之世楚惟称人而不与中国防盟及桓之殁也其权势与中国相抗始以人防列国盟于齐又以人防列国盟于鹿上至盂之防执宋公伐宋楚遂书爵而位列陈蔡上以示楚日强大而中国不能制也自是楚见于经皆与中国并故君则称爵卿则称名其官称大夫其爵称公子众则称师微则称人或人以示贬或名以示絶赴告之礼行而书卒书名聘问之礼详而书卿书使以楚之礼法皆循中国故也
　　胡安国曰楚称人寖强也荘公十年败蔡师虏献舞固己强矣然独举其号者始见于经则本其僣窃之罪正其夷狄之名著王法也二十三年来聘嘉其慕义乃以人书二十八年伐郑恶其猾夏复以号举至是又伐郑也亦书人者岂许其伐国而人之乎防中华执盟主朝诸侯长齐晋其所由来者渐矣
　　八月公防齐侯宋公郑伯曹伯邾人于柽
　　谢湜曰左氏谓谋救郑柽宋地
　　九月公败邾师于偃
　　谢湜曰哀姜之死鲁人归怨于邾故公败邾师胡安国曰柽之防谋救郑而公与邾人咸与焉则是志同而谋协也今既防邾人于柽又败邾师于偃于此责公无攘夷狄安中国之诚矣凡此皆直书其事而义自见也诈战曰败败之者为主
　　冬十月壬午公子友帅师败莒师于郦获莒挐
　　谢湜曰庆父鲁之逆臣莒人以庆父之赂兴师不义之大也出不以义进不量力故公子友败莒师获莒拏莒大夫之帅师者也大夫师败而身获于人不智之大也书获罪之也列国大夫皆王臣也以战为事而获人之卿公子友之罪也度徳量力用师之道也不义不智而身获于人莒拏之罪也郦之败曲在莒已明故不书伐
　　胡安国曰按公羊庆父走莒莒人逐之将由乎齐齐人不纳却反舍于汶水之上奚斯入请不可而死莒人曰吾已得子之贼以求赂乎鲁鲁人弗与为是兴师而来伐然则罪在莒也而以季友主此战何也抑锋止鋭喻以辞命使知不缩而引去则善矣今至于兵刃既接又用诈谋擒其主将此强国之事非王者之师春秋之志故以季友为主而书败获责之备也
　　十有二月丁巳夫人氏之丧至自齐
　　谢湜曰齐人以姜之尸归僖公请而葬之书至自齐着齐之恶也不称姜杜氏谓之阙文是也以为贬絶亦不当书氏且夫人之罪未在所絶故也
　　胡安国曰夫人与弑二君几于亡国大义已絶不可复入宗庙矣书孙于邾薨于夷者絶哀姜也书齐人以归夫人氏之丧至自齐者讥桓公也不称姓者杀于齐不去氏者受于鲁
　　张栻语録或论哀姜之孙不去姜氏者将以别于文姜也然般闵再弑鲁国几亡其祸亦惨矣子虽不可以讐毋以先君治之夫岂不可故夫人丧至自齐也因告至于庙遂去其姓犹存其氏者终有别于文姜也所谓毫厘有所必计者也
　　吕祖谦曰君子以齐人之杀哀姜也为己甚矣哀姜于鲁大义絶论来鲁之臣子当正罪讨之于未立君之前若闵公既立之后亦难讨之齐则不当杀鲁不敢杀所以取而杀之
　　二年春王正月城楚丘
　　杨时曰齐桓公攘戎狄而封卫未尝请命于天子而专封之也故春秋书城楚丘而不言其封卫葢无取焉然则木美桓公孔子何以取之曰木之诗卫人之诗也卫为狄所防桓公救而封之其恩岂可忘也欲厚报之不亦冝乎在卫人之义不得不以为美其取之也以卫人之义而已若春秋褒贬示天下之公故无取
　　谢湜曰楚丘卫邑卫为狄所灭野处漕邑诸侯为之城楚丘而封焉楚丘不书卫善鲁人视楚丘犹己国之事而城之也诸侯救灾恤隣义也劳民以供邻役非义也城楚丘诸侯之事也鲁为之城义也故鲁城楚丘不书卫善其视卫之患如己国之患也城小谷齐之事也鲁为之城非义也故鲁城小谷不书齐议其以齐之事为己国之事也卫之出于漕也诗称齐桓公攘戎狄而封之然则城楚丘齐之功诸侯之力也不书诸侯者齐桓以威率诸侯而城之诸侯心力未齐故也城不书诸侯而齐桓未能悦服诸侯由此见矣城邢邢既危而后安之者也城楚丘卫既亡而后存之者也邢危而后安之卫亡而后存之虽有安存之力已失安存之道矣故齐桓攘戎狄保邦国虽若安邢存卫春秋皆不美其功也前书狄入卫后书城楚丘则春秋不美齐桓其心见矣夷仪邢已迁故城书邢楚丘卫未迁故城不书卫
　　胡安国曰楚丘卫邑桓公帅诸侯城之而封卫也不书桓公不与诸侯专封也木美桓公而夫子録之意岂异乎不与专封正王法也木有取焉善卫人之情也曷为善之报者天下之利以徳报徳则民有所劝矣城楚丘略而不书城邢词繁而不杀何也按周制凡封国大宗伯賔司几筵设黼扆内史作册命是天子大权非诸侯所得擅而行之者也卫人渡河野处漕邑许穆夫人闵其亡而载驰赋文公徙居楚丘而后百姓悦则其国固尝亡灭而不存矣城楚丘是擅天子之大权而封国也邢迁于夷仪经以白迁为文则其迁出于己意其国未尝灭也诸侯城邢是谓同恶相恤以从简书故词繁而不杀美救患也桓公封卫而卫国忘亡其有功于中华甚大为利于卫人甚博冝有美词以扬其事今乃微之若此者正其义不谋其利明其道不计其功略小惠存大节春秋之法也故曰五覇三王之罪人仲尼之徒无道桓文之事者
　　朱熹曰春秋【阙】　　　　　　　　　　　　地吕祖谦曰封邢如何却在迁邢之后葢狄灭卫后盘旋邢卫之间桓公下手未得所以逐狄之缓待狄都退后方城楚丘其势是如此
　　夏五月辛巳葬我小君哀姜虞师晋师灭下阳
　　程頥曰虞假道而助晋伐虢虢之亡虞实为之故以虞为主下阳邑也虢之亡因此故先书虞
　　程氏学曰虞师晋师灭下阳晋主乎伐虢而虞为首何也受赂假道以师同伐虢故以虞为首也下阳虢邑也邑不言取而云灭者赵氏谓虢因而亡也不于灭而书之着虞罪也此义明矣葢不为道则晋不得逞下阳既丧而虢遂灭矣圣人所书微防可见也谢湜曰下阳虢之塞邑也邑不言灭下阳谓之灭者下阳入晋而虢因以亡故下阳书灭以着虢灭之由也着虢灭之由所以罪虞也伐虢晋献公之谋也然晋师得至于虢以虞为道晋师得取下阳以虞为主然则虢亡皆起于虞故下阳之难以虞先晋而首其恶也虢同姓之国也虞晋灭虢不名者方下阳之亡虢实未灭故也虞公贪暴君之赂而假之道合两国防焉
　　胡安国曰按孟子晋人以垂棘之璧与屈产之乗假道于虞以伐虢宫之竒谏百里奚不谏然则晋人造意以虞首恶何也贪得重赂遂其强暴以灭兄弟之国以及其身而亡其社稷所以为首乎春秋圣人律令也观此义可以见法矣唐髙祖赐其臣长孙无忌金寳缯锦欲以立武昭仪虽无忌终不顺防君子犹讥其役于利而不反君赐也矧受他人之赂遂其强暴者乎国而曰灭下阳邑尔其书灭何也下阳虞虢之塞邑犹秦有潼闗蜀有剑岭皆国之门户也潼劒不守则秦蜀破下阳既举而虞虢亡矣春秋此义以天下为家以城郭沟池为固以山川丘陵为险设之以守国而待暴客者也其衰世之意耶
　　吕祖谦曰此一事知宫之竒之谏必不听知虞之必可假知虢之必可亡料敌如见自是观之晋国智谋之士如息者亦自有数至于傅奚齐此叚全不能知却不能先为保护之计何料敌如是之审谋国如是之疎葢息本非就自身上做工夫专以亿度揣摩为事故有着不着处
　　又曰晋荀息何故知虞有宫之竒葢荀息是献公谋臣平日欲经营诸国亦曽下工夫所以知得言其懦不能强谏葢他国虽有谋臣若是昏闇之人则不能知此非止得宫之竒之为人亦是知得虞之情性所以説冀一叚以夸大之
　　秋九月齐侯宋公江人黄人盟于贯
　　胡安国曰按左氏盟于贯服江黄也荆楚天下莫强焉江黄者其东方之与国也二国来定盟则楚人失其右臂乐毅下齐先结韩赵孔明伐魏申好江东虽武王牧野之师亦誓友邦逺及庸蜀彭濮八国之人共为犄角之势也桓公此盟其服荆楚之虑周矣其攘夷狄免民于左袵之义着矣盟虽春秋所恶然诸侯皆在独言逺国者许是盟也
　　吕祖谦曰先理防小者却去理防楚
　　冬十月不雨
　　楚人侵郑
　　吕祖谦曰齐楚何故欲争郑葢郑介乎两间齐得郑则齐强楚得郑则楚强
　　三年春王正月不雨夏四月不雨
　　胡安国曰谷梁子曰不雨者勤雨也毎时而一书闵雨也闵雨有志乎民者也厯时而总书不忧雨也不忧雨者无志乎民者也按诗称僖公俭以足用寛以爱民务农重谷则诚贤君也其有志乎民审矣故冬不雨而书春不雨而书夏不雨而书以着其勤也文公以练祭则缓于作主以宗庙则太室屋壊以赋政则四不视朔以邦交则三不防盟其无志乎民亦审矣故自十有二月不雨至于秋七月而书自正月不雨至于秋七月而书以着其慢也
　　徐人取舒六月雨
　　胡安国曰雨云者喜雨也闵雨与民同其忧喜雨与民同其乐此君国子民之道也观此义则知春秋有惧天灾恤民隐之意遇天灾而不惧视民隐而不恤自乐其乐而不与民同也国之亡无日矣
　　秋齐侯宋公江人黄人防于阳谷
　　胡安国曰按左氏谋伐楚也或曰侵蔡次陉之师诸侯皆在江黄独不与焉则安知其为谋伐楚乎曰兵有聚而为正亦有分而为竒诸侯之师同次于陉所谓聚而为正也江人黄人各守其地所谓分而为竒也次陉大众厚集其阵声罪致讨以震中国之威江人黄人各守其境按兵不动以为八国之援此克敌制胜之谋也退于召陵而盟礼定循海以归而涛涂执然后及江人黄人伐陈则知侵蔡次陉而二国不防自为犄角之势明矣此大防而未言者善是谋也
　　冬公子友如齐涖盟
　　谢湜曰齐将伐楚故季友适齐涖盟涖盟者我往受盟于彼也来盟者彼来受盟于我也盟在彼而我往临之故书涖
　　楚人伐郑
　　谢湜曰楚三年再伐郑一侵郑
　　春秋集义卷十八
　　钦定四库全书
　　春秋集义卷十九
　　宋　李明复　撰
　　僖公
　　四年春王正月公防齐侯宋公陈侯卫侯郑伯许男曹伯侵蔡蔡溃遂伐楚次于陉
　　程頥曰齐桓本侵蔡遂至于楚而伐之责其职贡其行非正也然其所执之事正故人但称其伐之正而不见其行事之本谲也是以正掩其谲
　　又曰桓公伐楚责包茅虽其心未必尊王而其事则正故正掩其谲
　　又曰伐楚事责之以包茅不贡其名则是若其意岂为楚不勤王然后加兵但欲楚尊齐而不尊周管仲亦莫之诘也若实尊周专封之事岂冝为之故孟子曰五覇假之也言其不以诚为之也
　　程氏学曰孟子曰春秋无义战彼善于此则有之矣若齐桓伐楚不由王命非所谓为天吏则可以伐之者也然楚蛮夷之国强暴僣逆凭陵中夏桓公能奋十国之威一举服之而天下不胥为左祍者乃其力也故书曰侵蔡蔡溃遂伐楚次于陉不遽加兵而椘已服矣故书曰楚屈完来盟于师盟于召陵彼自服而来求盟于我也然则伐楚之役召陵之盟于春秋之世可谓善矣如成二年袁娄之盟则异于是齐虽强大数侵诸侯国而未若荆椘之暴诸侯为复私怨而无如桓公之义齐侯使国佐如师非服而来也畏晋之强而赂晋也晋受赂而与之盟我反及彼也故不曰来盟而曰秋七月齐侯使国佐如师己酉及国佐盟于袁娄春秋于王道信轻重之权衡曲直之绳墨也
　　范祖禹曰齐桓公心谲而行正伐椘是也
　　杨时曰桓公责楚以包茅不入固非有夹辅王室之诚心而其事则正矣
　　尹焞曰责包茅不入昭王不反亦谓假仁以行其覇谢湜曰齐之将伐楚也先以八国之师攻蔡兵始渉境而蔡人溃焉以齐桓威势之盛也蔡之溃也兵震威行遂以八国伐楚其伐楚也兵不速进而次止于陉桓公伐楚正也假攻蔡以伐楚不正也覇者不纯乎王虽义事其心不免乎谲故蔡书侵伐楚书遂罪其师行之不由道也蔡楚与国溃人民奔散之词胡安国曰潜师掠境曰侵侵蔡者奇也声罪致讨曰伐伐楚者正也遂者继事之词而有专意次止也椘贡包茅不入王祭不供无以缩酒桓公是征而楚人服罪师则有名矣孟子何以独言春秋无义战也譬诸杀人者或曰人可杀与曰可孰可以杀之曰为士师则可以杀之矣国可伐与曰可孰可以伐之曰为天吏则可以伐之矣楚虽暴横凭陵上国齐不请命擅合诸侯岂所谓为天吏以伐之乎春秋以义正名而乐与人为善以义正名则君臣之分严矣书遂伐楚讥其专也乐与人为善茍志于善斯善之矣书次于陉楚屈完来盟于师盟于召陵序其绩也
　　又曰春秋重军旅之事来战则罪在外齐侯卫侯郑伯来战于郎是也往战则罪在内及郑师伐宋丁未战于宋是也独至齐侯侵蔡伐楚驻师于陉则襃而书次楚子遣使则美而书来何也荆楚暴横凭陵中国郑在王畿之内数见侵伐微齐侯攘斥胥变而为夷矣此门庭之冦所当惩创不可已焉者也
　　胡宏曰易师左次无咎如齐桓伐楚退师召陵赵充国讨先零固守不战汉髙伐项羽舍荥阳成臯而趋宛叶朱隽讨韩忠解围而后复战皆左次也
　　朱熹曰据楚当时凭陵中夏僣号称王其罪大矣如何不理防葢一説着此事楚决不肯便服事势自然住不得故只寻些年代久逺已冷底罪过及他些小不共贡事去问他想他见无大利害决不深较只要得他稍稍退听便收杀了此亦是器小故才是器小自然无大功业
　　又曰桓文所以有功于王室者葢当时楚最强大时复加兵于郑郑则在王畿之内又伐陆浑之戎观兵周疆其势与六国不同楚在春秋他国不及其强若非桓文有以遏之则周室为其所并矣
　　张栻曰王覇之分徳与力也以力假仁者以其势力假仁之事以行之如齐桓责包茅于楚防王世子于首止衣裳之防不以兵车之类是也
　　又曰春秋无义战葢不论其得失利害循其本而言之也夫以上征下则有征诸侯不禀命于天子而互相征讨动则为不义矣然而彼善于此则有之葢本非尽善也以此而方诸彼则浅深轻重之间有庶几者耳而其为不义则一也如齐桓公侵蔡伐楚如晋文公城濮之战在当时其事虽若善至于不禀王命而擅用其师则均为不义而已然则一时诸侯当如之何寡怨息争睦隣抚众以歳时承事于宰旅或不幸而为他国之所侵凌理义所在葢不可得而屈也若是则得之矣
　　吕祖谦曰椘之凭陵非一日矣如伐郑蔡而桓公皆不问桓以荘之十五年伯中国而以僖四年始伐楚葢骤加兵于楚万一不胜则伯威屈矣故遵时飬晦至于人强威盛而后一举而临之则楚无不服又曰齐桓公与管仲为伐楚之役茍直责其不共贡职以讨之则适投其病楚必稽首而归罪矣而君臣过计以不共贡职之罪为不足遂逺求昭王不复之事欲张楚之罪大吾出师之名以葢侵蔡之私抑不知胶舟之祸年逾数百荒忽茫昧不可考质椘安肯帖然坐受其责乎此所以来水濵之侮也使桓公管仲茍止以包茅责楚而不加以昭王之问则言出而楚服矣尚何待进师至陉而仅得其请盟乎
　　又曰齐侯以诸侯之师侵蔡蔡溃遂伐楚齐欲伐楚已经略多年不是因侵蔡后方伐楚本是要伐楚因侵蔡耳
　　夏许男新臣卒
　　谢湜曰上言次于陉下言盟于师许男卒于师不言可知
　　胡安国曰刘敞曰诸侯卒于外者在师则称师在防则称防今许男一无称者此去师与防而复归其国之验也召陵地在頴川是以许男复焉古者国君即位而为椑嵗一漆之出疆必载椑卒于师曰师卒于防曰防正也许男新臣卒非正也其为人君不知命者也不知命则必畏死畏死则必贪生贪生则必乱于理矣而后有容身茍免之耻而后有滛祀非望之惑此説是也夫知死生之説通昼夜之道者亦岂有以异于人哉茍得正而无毙焉则无求矣
　　楚屈完来盟于师盟于召陵
　　谢湜曰师之进次于陉也诘楚有义攘椘有力椘国上下畏服皆欲听命于齐屈完于是来盟完之来盟楚子遣之也不言使以明上下同欲也桓公服楚以礼故退师盟于召陵召陵之盟非齐迫之也楚人自服而来故书来盟楚为中国病久矣入蔡败蔡侵郑伐郑肆为凭陵中国不絶如线桓公合诸侯以振华夏之威从简书以抑僣窃之势问南征以尊王室责包茅以修王祭兵不血刅师不舆尸干戈一举而荆蛮稽颡受盟其惠安中国之功大矣故伐楚之师书次于陉善其不以攻战为事也书屈完来盟善其兵刃不交而楚人来服也书盟于召陵善其服楚有礼而不以兵威也孔子曰管仲相桓公覇诸侯一匡天下微管仲吾其被发左祍矣由召陵观之中国得免左祍之患者岂非桓公之力乎故召陵之盟君子美之虽然王者之师仁义而已杀一无罪不为也蔡人与楚为罪轻楚病中国为罪大桓公正楚之罪奉辞出伐可也若乃假蔡伐楚而先以八国犯蔡则蔡人之受患者众矣岂仁人用兵之意哉故蔡书侵书溃伐楚书遂罪其不正也
　　胡安国曰楚大夫未有以名氏通者其曰屈完进之也其称楚权在完也来盟于师嘉服义也盟于召陵序桓绩也桓公帅九国之师侵蔡而蔡溃伐楚而楚人震恐兵力强矣责包茅之不贡则诺问昭王之不复则辞徼与同好则承以寡君之愿语其战胜攻克则对以用力之难然则桓公退师召陵以礼楚使卒与之盟而不遂伐也于此见齐师虽强桓公能以律用之而不暴椘人已服桓公能以礼下之而不骄庶几乎王者之事矣春秋之盟于斯为盛而杨子称之曰齐桓之时緼而春秋美召陵是也
　　吕祖谦曰齐侯陈诸侯之师与楚屈完乗而观之齐伐楚何故不兴师便来敌齐却使屈完何故葢齐是覇主又是节制之师不可轻犯所以先使屈完来观葢楚是强国所以屈完之对不肯尽服如责包茅则服之责昭王之不反则不服至齐一说到众战攻城上屈完便不服遂以徳绥诸侯谁敢不服对其辞终不服以此见楚有人是时子元为令尹亦楚之贤者其才与管仲略相当此对正如司马仲达对诸葛亮一般
　　齐人执陈辕涛涂
　　谢湜曰执涛涂称人执不以道贬之也桓公与陈南伐强楚师未还返而执其大夫罪其不恕也诸侯出于陈郑之间以伐楚其返也陈人欲出东方者以师为之病也不修其师而执涛涂责人者重而求己者轻非恕之道也
　　朱熹曰以执辕涛涂侵曹伐卫之事而视夫东征西怨虞芮质成则人心之服与不服可见
　　秋及江人黄人伐陈
　　程頥曰齐命也
　　谢湜曰杜氏谓受齐命讨陈鲁为兵主
　　八月公至自伐楚葬许穆公冬十有二月公孙兹帅师防齐人宋人卫人郑人许人曹人侵陈
　　谢湜曰夏齐人执涛涂秋三国伐陈冬七国侵陈齐侯以军道之故困陈而为之病也合诸侯以问罪所恃者赏刑而已赏刑不当则邦国离心非服人之道也书侵陈罪之也鲁独书师者大兵之后复以师出恶其劳民也
　　胡安国曰子法言或问为政有几曰思斁昔在周公征于东方四国是皇其思矣夫齐桓公欲径陈陈不果纳执辕涛涂其斁矣夫桓公识明而量浅管仲器不足而才有余方楚之未帖而齐以为忧也致勤于郑振中夏之威防于阳谷敦逺国之信按兵于陉修文告之词退舍召陵结防盟之礼何其念之深礼之谨也存此心以进善则桓有王徳而管氏为王佐矣尧舜性之也汤武身之也五覇假之也久假而不归乌知其非有惜乎桓文假之不久而遽归也楚方受盟志已骄溢陈大夫一谋不恊其身见执其国见伐见侵而怒犹未怠也桓徳于是乎衰矣爱人不亲反其仁治人不治反其智礼人不答反其敬行有不得者皆反求诸己其身正而天下归之曽可厚以责人不自反乎原其失在于量浅而器不宏也魏武才得荆州而张松见忽唐荘宗自矜取汴而髙氏不朝成汤胜夏抚有万方乃曰兹朕未知获戾于上下栗栗危惧若将陨于深渊万方有罪在于一人予一人有罪无以尔万方人之度量相越岂不逺哉春秋称人以执罪齐侯也称侵陈者深责之也故孟子曰仲尼之徒无道桓文之事者管仲曽西之所不为也而子为我愿之乎
　　五年春晋侯杀其世子申生
　　谢湜曰献公惑骊姬之谮世子申生不能自辩缢于新城然则申生之死献公杀之也世子君之贰国之本也信谗邪而杀世子则是为人之君而灭国本也君道于此絶矣父子之道天性也信防邪而杀世子则是为人之父灭天性也父道于此絶矣故申生死书杀书世子以着献公之恶也甚哉嬖宠之为患也体莫重于世情莫重于子嬖宠得志于内防言得行于外则虽其重为吾世其亲为吾子人心之所系属而不可解者亦且视之如冦雠弃之如粪土矣有国家者其于嬖宠可不为之防哉故春秋明申生之死以为天下戒也
　　胡安国曰公羊子曰杀世子母弟直称君者甚之也申生进不能自明退不能违难爱父以姑息而陥之不义防人得志几至亡国先儒以为小仁大仁之贼也而目晋侯斥杀专罪献公何也春秋端本清源之书也内宠并后嬖子配嫡乱之本也骊姬宠奚齐卓子嬖乱本成矣尸此者其谁乎是故目晋侯斥杀专罪献公使后世有欲紊妃妾之名乱嫡庶之位纵人欲灭天理以败其国家者知所戒焉以此防民犹有以尧母名门使奸臣逆探其意有危皇后太子之心以成巫蛊之祸者
　　朱熹曰申生不辩骊姬看得来亦未是若辩而后走恐其他公子或可免于难
　　吕祖谦曰骊姬之杀申生国语所载甚详看左氏与国语相为表里国语载之甚详本末具备中大夫里克也左氏则载里克谓之中大夫中立之谋国语载之甚详当时骊姬欲杀申生而立奚齐所惮者尚有里克使优施以酒饮里克欲以优施説之观优施以言动克言人皆集于逺已独集于枯是言申生之势已自摧落不可倚恃里克知言中立其免乎优施曰免当时里克是一个正人使克能执志不囬则骊姬之计未必行今优施闻里克之语遂告骊姬闻申生之语遂肆行而无忌以国语所载论之所载本末初不同谋杀申生但对优施言然左氏直书中大夫成谋见当时姬惮里克克若能守正不惧杀申生谋必不成克既説中立可以自免骊姬得以肆其谋而无惮虽不须骊姬谋谓之成谋亦可也大抵奸以作乱不必要人成附但则持两端中立以为无所与于其间则奸人便可以成谋左氏断之所以归中大夫之罪到后面一叚使之归胙于献公当时骊姬杀申生之谋献公已自许他了今特造此一叚事为罪名而已然则杀申生不是献公不知当骊姬譛言之际论来太子合当便行当时太子谓我辞姬必有罪或使之行谓君实不察其罪皆是不知献公之心然当时太子既是不出言甘心待死是以办一死在了以正理论之成父之过然而犯逆死罪了已自不是当时合当便即死又却奔归于所封之邑须当看这一节这个不是变生仓卒时无措如何申生既能全死尚自当仓卒之变奔归于邑又不是要恃城郭以作乱以此见处死却易从容就死则难此无他元无工夫但则是小心不忍便至仓卒无措其不近道理亦自可见
　　又曰晋杀太子申生杀太子而告之诸侯如此等是大事当告之诸侯
　　杞伯姬来朝其子
　　谢湜曰子幼而母以其子出朝非礼也父不故而子行父事以朝非法也伯姬骄恣若此以洮之防啓之也
　　夏公孙兹如牟
　　谢湜曰牟微国桓十五年牟人来朝
　　公及齐侯宋公陈侯卫侯郑伯许男曺伯防王世子于首止
　　程頥曰世子王之贰不可与诸侯列世子出诸侯防之故其辞异
　　程氏学曰王世子天子之贰也以王世子之尊而下防诸侯天王失道可知矣此诸侯之卑而敢抗王世子为防诸侯不臣可知矣春秋之法尊君而卑臣抑强而扶弱君道弱矣必扶而尊之臣道强矣必抑而卑之岂特惩当世之变乱葢将以明天地之大义也故殊防王世子所以示诸侯不可得而抗也九年夏公防宰周公齐侯宋子卫侯郑伯许男曹伯于葵丘天子之宰固亦尊矣然非世子之足拟故只书在诸侯之上其他三人虽微同此皆所以尊王命也
　　谢湜曰小国服从大国亲睦率诸侯以尊王室桓公之职也防王世子而不能朝王防于首止而不能入见于周桓公无尊周之实也王世子天王之贰也诸侯王室之臣也以王世子下防诸侯天王之失道也以诸侯上防王世子诸侯之失道也春秋之义不以卑凌尊不以邪拒正所以明君臣之大义也首止之防以鲁及齐不与齐侯主列国也不与齐侯主列国所以尊君而卑臣也殊防王世子不与诸侯抗世子也不与诸侯抗世子所以黜邪而崇正也
　　胡安国曰及以防尊之也以王子而下防诸侯则凌以诸侯而上与世子防则抗春秋抑强臣扶弱主拨乱世反之正特书及以防者若曰王世子在是诸侯咸往防焉示不可得而抗也后世论其班位有次于三公宰臣之下亦有序乎其上者则将奚正自天王而言欲屈逺其子使次乎其下示谦徳也自臣下而言欲尊敬王世子则序乎其上正分义也天尊地卑而其分定典叙礼秩而其义明使羣臣得申其敬则贵有常尊上下辨矣经书宰周公祗与王人同序于诸侯之上而不得与殊防同书此圣人尊君抑臣之防也而班位定矣
　　胡宏曰首止之盟义繋于齐桓之防王世子而不系于王世子防齐桓
　　朱熹曰春秋书防王世子与齐桓公也
　　吕祖谦曰防于首止凡太子来与诸侯与防后故不可废
　　又曰防于首止胡春秋谨始例论之详确
　　秋八月诸侯盟于首止
　　程氏学曰齐桓公攘夷狄救中国防王世子于首止而诸侯盟于首止春秋之盟斯为善矣故诸侯之所同志而郑伯独内弃诸夏外交夷狄上不顺王命下不顺伯者而逃归不盟故六年啓诸侯之伐致新城之围八年寗母之防不敢与盟而令世子听命焉九年王人齐侯等盟于洮而郑伯乞盟也噫以诸侯之尊始于逃归而终于乞盟甚乎郑伯之罪也襄七年陈侯逃归义同亦弃中夏而从荆楚故也赵子曰凡逃者皆谓义当留而窃去也故谷梁曰逃义曰逃也君臣同辞逃者匹夫之事
　　谢湜曰诸侯盟于首止诸侯盟于葵丘王世子宰周公不盟也齐桓假仁义以尊王室故虽与世子周公为防然尊贵世子周公不敢与盟以崇大义也尊王室以崇大义翼戴天子以示大顺人心所同欲故称诸侯
　　胡安国曰无中事复举诸侯防盟同地再言首止者书之重词之复其中必有大美恶焉首止之盟美之大者也王将以爱易世子桓公有忧之控大国扶小国防于首止以定其位太子践阼是为防王一举而君臣父子之道皆得焉故夫子称之曰管仲相桓公一匡天下民到于今受其赐微管仲吾其被发左衽矣中国之为中国以有父子君臣之大伦也一失则爲夷狄矣故曰首止之盟美之大者也
　　郑伯逃归不盟
　　谢湜曰防王世子以尊周盟诸侯以崇大义春秋防盟未有善于此者也郑文公从夷弃夏以畏楚之心背盟窃归是以匹夫之行逃中国之义也书曰逃归贱之也书曰不盟罪其违命也
　　胡安国曰事有恶者不与为幸其善者不与为贬平丘之盟恶也请鲁无勤是以为幸故直书曰公不与盟首止之盟善也犯众不盟是以为贬故特书郑伯逃归逃者匹夫之事以诸侯之尊下行匹夫之事虽悔于终病而乞盟如所丧何其书逃归不盟深贬之也或曰首止之防非王志也王恶齐侯定世子而使周公召郑伯曰吾抚女以从楚可以少安郑伯喜于王命而畏齐故逃归不盟然则何罪乎曰春秋道名分尊天王而以大义为主夫义者权名分之中而当其可之谓也诸侯防王世子虽衰世之事而春秋与之者是亦变之中也天下之大伦有常有变舜之于父子汤武之于君臣周公之于兄弟皆处其变者也贤者守其常圣人尽其变防首止逃郑伯处父子君臣之变而不失其中也噫此春秋之所以为春秋而非圣人莫能修之者矣
　　吕祖谦曰郑伯逃归不盟逃只是潜身而归欲连师而归则齐必觉正如髙祖脱鸿门相似
　　楚人灭子奔黄
　　程氏学曰凢诸侯为人灭其国或见伐而出于己非其罪则于国未冝絶于其奔也则皆不名彼其义未亏故可直于天子而求复也焉可遂絶之哉荘十年齐灭谭谭子奔莒僖五年楚人灭子奔黄十年狄灭温温子奔卫不言出者国灭无出也二十八年卫侯奔楚是也若昭公三十年呉灭徐徐子章禹奔楚名者彼己服于呉而后奔无兴复之志故也桓十五年郑伯突出奔蔡昭二十三年莒子庚兴来奔皆夺正而立者也桓十六年卫侯朔出奔齐以王命絶之也防十四年卫侯衎出奔齐昭三十年北燕伯欵出奔齐二十一年蔡侯朱出奔楚皆不能嗣守先业上下乖离国人不君自取播越其位已絶故即名之若哀十年邾子益来奔按此年公伐邾八月己酉入邾以邾子益来八月归邾子益于邾至是复来奔其爲絶明矣
　　谢湜曰谭子奔莒子奔黄温子奔卫皆不名者君有不屈之志邦有可复之道春秋未之絶也
　　九月戊申朔日有食之冬晋人执虞公
　　程氏学曰王道衰微诸侯不道执人之君者有之执人之臣者有之春秋举天下之法以治之皆夺其爵而曰某人惟成十五年晋侯执曹伯归于京师执得其罪且归于王故书晋侯然则其他贬而人者罪亦昭矣其因防伐入灭等书执而不曰人者继上事于文不可更言某人故也如晋侯入曹执曹伯畀宋人得与侯执类乎举此一事其类可知诸侯无罪为人所执于理何可絶故悉不名惟荘十九年宋人执子婴齐宋既称人子复名者两俱有罪尔
　　谢湜曰晋献公袭人之国而执其君恶之大者也凡执诸侯执者皆夺爵称人见杀者皆不名以执者无道而见执者无可絶之罪也虞公非有大恶加民也以一国君主而见执于人者特以无后虑而已百里奚宫之竒去而虞国空虚虢亡而虞国单弱方是时外无邻国为之援内无忠臣为之辅虞公措身于国势若匹夫故献公还师馆虞而虞公见执矣有国家者其可以无藩垣之蔽股肱之助哉书执虞公所以为后世戒也是故非王命而执人为不义为君主而执于人为不智
　　胡安国曰公羊子曰虞人已灭矣其言执何不与灭也灭者亡国之善词上下之同力矣若夫虞公地之緼于晋久矣晋命行乎虞氏信矣其曰晋人执之者犹众执独夫尔贵为天子冨有四海而身为独夫商纣是也贵为诸侯富有一国而身为独夫虞公是也其曰公者非存其爵犹下执之之词也不言以归验其为匹夫之实也书灭下阳于始而记执虞公于后可以见弃义趋利渎货无厌之能亡国败家审矣吕祖谦曰晋灭虢当时桓公既为覇主何故听晋如此纵横葢当时天下纷乱亦救不得许多头项最是夷狄极盛所以先去伐狄而次伐楚又何暇伐晋又曰执虞公以媵秦穆姬媵是使贱者为之以此辱之正如石勒使晋帝青衣行酒相类















　　春秋集义卷十九
<经部,春秋类,春秋集义>
　　钦定四库全书
　　春秋集义卷二十
　　宋　李明复　撰
　　僖公
　　六年春王正月夏公防齐侯宋公陈侯卫侯曹伯伐郑围新城
　　谢湜曰文公逃首止之盟故六国伐郑郑未服故围新城盟则违命至于逃伐则距命至于围着文公背中华产国祸也
　　胡安国曰齐自召陵之后兵服四夷威动诸夏今合六国之师围新造之邑冝若扼槁然围而不举有遗力者矣及楚人攻许即解新城之围移师救许是又得讨罪分灾救急之义也故特书曰楚人围许诸侯遂救许凡书救者未有不善之也其曰遂救许善之尤者也善之尤则何以致久也
　　秋楚人围许诸侯遂救许
　　谢湜曰诸侯伐郑诸侯也楚之围许也诸侯自郑反兵救许得救之道也书遂善之也楚以夷狄伐中国而诸侯救之义事之大者诸侯所同志故称诸侯
　　冬公至自伐郑
　　谢湜曰伐郑本志故至以伐郑
　　七年春齐人伐郑
　　谢湜曰郑未服故齐又伐郑
　　夏小邾子来朝
　　谢湜曰郳犁来夷狄附庸能从中国诸侯王命为小邾之别封故曰小邾
　　郑杀其大夫申侯
　　谢湜曰杀大夫称国罪其国也凢杀大夫不以有罪无罪皆书罪其专杀也左氏谓郑杀申侯以説于齐葢申侯常有宠于楚文王其后奔郑然则以郑即楚申侯之谋也故齐之伐郑也郑国归罪申侯而杀之大夫之图事其可以不虑乎哉
　　胡安国曰将卑师少称人声罪致讨曰伐郑伯背华即夷南与楚合而未离也桓公复治之孔叔言于其君请下齐而救国郑伯曰吾知其所由来矣姑少待我于是杀申侯以説乎齐称国以杀者罪累上也不知自反内忌听防而擅杀其大夫信失刑矣如申侯者其见杀何也专利而不厌则足以杀其身而已矣吕祖谦曰观郑申侯之防陈辕涛涂涛涂之怨申侯深矣及陈辕宣仲劝申侯美城其赐邑而申侯卒以见杀夫宣仲之怨申侯申侯非不知之视仇雠之言不啻如亲密卒为所防而杀其身何也葢人心不可有所倚申侯之心一倚乎利但只见利之为美而有以动乎其心故虽仇雠之言乐然听而行之皆不见其为机谋防穽也
　　秋七月公防齐侯宋公陈世子欵郑世子华盟于寗毋谢湜曰孙氏谓齐人伐郑未巳郑伯惧先使世子受盟
　　吕祖谦曰郑太子华请去三族这一叚见得管仲犹有三代气象其曰君绥之以徳加之以训辞而讨郑岂敢不惧若总其罪人以临之郑有辞矣此等言语葢甞闻先生长者之余论矣惜其急于功利俯首以就桓公自小了惟其尝与闻先生长者之余论故时出其所闻实有过人者如前此谏齐侯伐邢所云畏此简书此等言语时时规正得桓公一两叚若浅论之则管仲时有三代气象固甚可喜责备论之管仲不能大其规模反俯首以就桓公一个狭小规模亦甚可惜管仲之相桓公大抵务在正名辨分观其王使宰孔赐齐侯胙管仲则教桓公以天威不违顔咫尺敢不下拜不敢慢天子之命观王以上卿之礼享管仲则辞以有天子二守国髙在而不敢越周班爵禄之制至于舅犯之相晋文则不然齐桓专在于扶名分晋文则适以壊名分如以诸侯而请天子之隧防王以危言拒之而始不敢葢仲则曽闻先生长者之余论故所以辅桓公者犹有三代之遗制至于舅犯之徒未尝闻先生长者之议论徒知力之可以请隧召王而不知义之不可视仲为如何故孟子曰桓公之于管仲学焉而后臣之犹着得一个学字至其后如晋文之有舅犯楚庄王之有孙叔敖晋平公之有赵文子则皆无此一字矣
　　曹伯班卒公子友如齐
　　谢湜曰修聘礼
　　冬葬曹昭公
　　八年春王正月公防王人齐侯宋公卫侯许男曹伯陈世子欵盟于洮郑伯乞盟
　　谢湜曰洮之盟王人在防齐侯欲以服郑也诸侯与王人同列而盟与首止之盟异矣王人虽微王命所在诸侯不可先之以爵要之以事也春秋尊王人于上而诸侯同盟之罪见矣明信义以率邦国王臣之事也王臣下盟诸侯王臣之失道也惇信义以承王室诸侯之事也诸侯上盟王臣诸侯之失道也又曰乞卑下之词也寗母之防郑世子虽受盟郑伯犹惧见讨故请盟于洮书曰乞盟贱之也首止之盟盟之善者也攘夷蛮安中国尊王室诸侯之所同志也文公独以贰楚之心背盟以至启诸侯之伐召新城之围及其祸连不解也以世子受盟于寗母以卑辞屈礼求盟于洮可谓失事大之道矣为宗庙社稷主而其始也若贱者负罪而逃盟其终也若贱者哀告而乞盟人君之徳侯伯之体替矣春秋前盟书逃后盟书乞所以着其屈辱所以罪其不智也
　　胡安国曰王人下士也内臣之微者莫微于下士外臣之贵者莫贵于方伯公侯今以下士之微序乎方伯公侯之上外轻内重不亦偏乎春秋之法内臣以私事出朝者直书曰来以私好出聘者不称其使以私情出讣者止録其名不以其贵故尊之也以王命行者虽下士之微序乎方伯公侯之上不以其贱故轻之也然则班列之髙下不在乎内外特系乎王命尔圣人之情见矣尊君之义明矣乞者卑逊自屈之词欲与是盟而未知其得与否也始而逃归今则乞盟于以见举动人君之大节不可不慎也
　　又曰春秋王人不书姓氏者葢下士尔而序于方伯连帅之上以此见圣人尊王室抑诸侯之意矣
　　夏狄伐晋
　　谢湜曰狄益强故伐晋
　　秋七月禘于太庙用致夫人
　　程頥语録或问禘于太庙用致夫人是哀姜否曰文姜也文姜与桓公如齐终启弑桓之恶其罪大矣故圣人于其逊于齐致于庙皆书曰夫人而去其姜氏以见大义与国人已絶矣然弑桓之恶文姜实不知但縁文姜而启耳荘公母子之情则不絶故书夫人焉文姜逊齐只称夫人此禘致于庙亦只称夫人是文姜明矣此最是圣人用法致严处可以见子母之义
　　程氏学曰八年七月禘于太庙用致夫人夫人文姜也文姜之罪于王法为当诛于子为未絶至于祔庙以从先祀于义何所安乎是以厯荘逾闵未致于庙逮今僖公越礼而行因禘而致之于庙圣人书以着其非盖文姜之罪不减于哀姜哀姜杀之于夷文姜独得祔于姑乎武闱之贼哀姜与共仲通谋拉干之毒安见文姜非与诸儿同谋乎
　　谢湜曰禘自始祖而降皆以昭穆叙列夫人木主葢各祔于其君之庙四时有事于庙则夫人配享三年大禘则君夫人木主皆防于太庙先考而上以父子序昭穆于外位先妣而上以姑妇序昭穆于内位文姜得罪于鲁厯荘逾闵木主未祔故僖公欲夫人列于昭穆则用禘礼以致之也书用以见不宜用也书致以见夫人入庙之难也文姜母恩虽未絶于子然在桓公爲仇雠在王法为大逆其在庙也怫祖考之心黩神明之享叙之昭穆非所宜也僖公用不冝用之礼以致不可以致之夫人失孝子事亲之道矣春秋书用致夫人着其失礼也文姜于鲁大义已在所絶故逊于齐致于庙皆黜姜氏独称夫人
　　胡安国曰按礼大禘升歌清庙下而管象朱干玉戚以舞大武八佾以舞大夏此天子之礼乐也践其位则行其礼奏其乐故雝禘太祖周颂也而其诗曰相维辟公天子穆穆周公人臣不践其位鲁侯国而用天子礼乱名犯分莫大乎是故夫子志之曰郊社之礼所以事上帝也宗庙之礼所以祀乎其先也鲁侯国而以王礼祀太庙是诬伪不诚而非所以事乎其先矣故夫子伤之曰禘自既灌而往者吾不欲观之矣夫灌以降神乃祭之始而已不欲观是自始至终皆非礼矣用者不冝用也致者不冝致也夫人者风氏也初成风闻季友之繇遂事之而属僖公焉故季子立之公赐季子汶阳之田及费又生而命之氏俾世其卿而私门强矣于成风则举大事于始祖之庙立以为夫人而嫡妾乱矣以私劳宠其臣而卑公室以私恩崇其母而轻宗庙皆越礼之罪也经书夫人而不称姓氏其贬深矣
　　朱熹曰春秋书禘于太庙用致夫人又不知禘于太庙其礼如何太庙是周公之庙汉儒有谓鲁亦有文王庙左氏载郑祖厉王诸侯不敢祖天子而当时越礼如此故公庙设于私家皆无理防处又问诸侯礿则不禘一叚是歳朝天子废一时祭曰春秋朝防无节岂止一歳废一时而已哉不然则或有世子或大臣居守岂不可以摄事
　　冬十有二月丁未天王崩
　　谢湜曰天王周惠王
　　九年春王正月丁丑宋公御説卒
　　谢湜曰宋公宋桓公鲁不防葬故不书葬
　　夏公防宰周公齐侯宋子卫侯郑伯许男曹伯于葵丘程頥曰天子之宰与世子礼异
　　谢湜曰宰周公天子三公周采地天子大夫称字故三公称爵宰周公势亦尊矣然非王世子比故宰周公虽序诸侯上不若王世子之殊防也丧以哀戚为主故丧无外主鲁侯伯禽葢有爲为之也春秋诸侯国无大故而废人子之哀以与防盟征伐者众矣有丧未逾年逼于强国牵制而犹以丧礼行者葵丘之防宋防公称子洮之盟卫成公称子温之防陈共公称子召陵之防陈懐公称子是也书子所以着其失也有先君方葬以成君之礼结好兴兵者齐顷公使国佐来聘郑悼公伐许是也削爵所以着其恶也有丧虽逾年先君未葬以成君之礼出战出伐者衞惠公与齐宋燕防纪侯郑伯战宋共公卫定公与晋侯曹伯伐郑是也书爵所以着其恶也若夫晋文在殡防公贪利肆逆以出兵邀秦师其恶尤大故贬而人之书曰晋人及姜戎败秦师于殽是也
　　胡安国曰宰周公者以冢宰兼三公也古者三公无其人则以六卿之有道者上兼师保之任冢宰或阙亦以三公下行端揆之职禹自司空进宅百揆又曰作朕股肱耳目是以宰臣上兼师保之任也周公为师又曰位冢宰正百工是以三公下行端揆之职也所以然者三公与王坐而论道固难其人而冢宰揆百官均四海亦不易处也夫以冢宰兼三公其职任重而不殊防之何也人臣则有进退之节出入均劳之义非王世子贵有常尊之可比矣
　　秋七月乙酉伯姬卒
　　谢湜曰未适人故不称国许嫁笄而字则以成人之丧待之不复殇也
　　九月戊辰诸侯盟于葵丘
　　程顺曰云诸侯盟见宰孔不与
　　范祖禹曰王道衰诸侯失职五覇假仁义之名擅威福之柄兴师动众不禀王命述职之礼废而不修责之以三王之道是为罪人矣然而申五禁以令诸侯犹有尊王之名按春秋谷梁传僖公九年葵丘之防陈牲而不杀读书加乎牲上明天子之禁此桓公之所以覇也所谓诛不孝无以妾为妻者修身正家莫大于此尊贤育才则贤者在位能者在职敬老慈幼无忘賔旅则鳏寡孤独各得其所賔者如归其家旅者愿出其路也士无世官者不使禄去公室也周尹氏立王子朝鲁季氏逐昭公世官之患也官事无摄者书所谓无旷庶官也取士必得者立贤无方也无专杀大夫者不以私怒加诛戮也无曲防者谷梁所谓无壅泉不得曲为隄防以専小利也无遏籴者邻国有灾义所当恤晋惠公忘秦伯之施其祸可知也无有封而不告者不以私恩擅爵赏也凡我同盟之人既盟之后言归于好无构怨也葵丘之防皆天下至公大义春秋之所乐道者也
　　谢湜曰葵丘之盟盟之善者也孟子谓诛不孝无易世子尊贤育才敬老慈幼之类是也上明先王禁令下修列国训戒诸侯载书不歃血莫敢违法以轨于正邦国亦庶几于治矣故葵丘之防君子美之公羊谓震而矜之叛者九国误矣虽然服楚之后一防王人防宰周公而卒不能一朝京师桓公之罪也胡安国曰防盟同地再言葵丘何也书之重词之复其中必有大美恶焉葵丘之盟美之大者也初命曰诛不孝无易树子无以妾为妻再命曰尊贤育才以彰有徳三命曰敬老慈幼无忘賔旅四命曰士无世官官事无摄取士必得无专杀大夫五命曰无曲防无遏籴无有封而不告曰凢我同盟之人既盟之后言归于好以是为尽禁矣诸侯咸喻乎桓公之志葢束牲载书而不歃血也是故防盟同地而再言葵丘美之也观孟子所载此盟初命之词则知桓公翼戴襄王之事信矣
　　张栻曰举五覇之盛无若齐桓葵丘之五禁葢亦假仁义而言者而孟子时诸侯虽有此五禁亦皆犯之故以为五覇之罪人也虽然有五覇为三王之罪人则有诸侯为五覇之罪人矣有诸侯为五覇之罪人则有大夫为诸侯之罪人矣何者理固尔也有明君者出本于三王之法以为治则防本塞源不得罪于天下矣
　　又曰召陵之盟仗王室之事以责楚可谓义矣而执辕涛涂之举旋踵而起葵丘之防读书加于牲上而不歃血可谓信矣震而矜之叛者九国此皆归之者也若使其久假而不归亦岂不美乎
　　吕祖谦曰左传载葵丘之防隐其五命而止曰凢我同盟既盟言归于好以孟子五命之事观之见得左氏爱仲之深而于桓公之过皆隐而不书如内政之类皆是桓虽为覇主而于五命之戒亦未免有所犯故左氏特隐之所以使后世不知桓公躬言之而躬自蹈之也观孟子左氏之言其意岂不尽见孟子之言出于无心故无所隐左氏之言拘于有爱故欲隐其过然左氏在春秋亦可谓之贤大夫若子产叔向皆其徒也诸侯束牲载书而不歃血是诸侯之牲束是备而不用此见齐桓威信兼着此只是仍旧举盟时礼数故牲皆不杀初命曰诛不孝无易树子无以妾为妻此皆是桓公命诸侯之词即是君臣父子夫妇之三纲当时有管仲在所以晓得此诛不孝是楚世子商臣弑君之类是也易树子是晋献公杀申生立奚齐之类是也无以妾为妻即桓公如夫人者六人衞姬郑姬之类是也再命曰尊贤育才以章有徳贤是成徳者故所以尊之才是有而未成者须要保护之如唐元稹本自可取因由宦官遂见退黜被贬之后平日亷耻遂丧章有徳是土地开田野治养老尊贤底人三命曰敬老慈防无忘賔旅敬老只诸侯自敬其国之老者慈幼亦只欲诸侯抚其国之幼者賔旅是国之大事如国语所载周之秩官有曰敌国賔至闗尹以告行理以节逆之候人为导卿出郊劳门尹除门宗祝执祀司里授馆司徒具徒司空视涂司冦诘奸虞人入材甸人积薪火师监燎水师监濯膳宰致饔廪人献饩司马陈刍工人展车百官以物至賔入如归是故小大莫不懐爱其贵国之賔至则以班加一等益防至于王使则皆官正涖事上卿监之若王巡狩则君亲监之四命曰士无世官官事无摄取士必得无专杀大夫上三句摠是一事士是入仕为官者世官见得当时大夫已世袭多了桓公已自无整顿处所以只説士且举小者言之士既世官其位必有虚旷桓公又恐复用他子弟以权摄又戒诸侯曰官事无摄士既无世官其子弟又无摄则其为士者必取其贤才而用之取士必得又须是果得贤者方可葢桓公与他改了条贯所以如此戒他如晋惠公杀庆郑及杀里克之类是也五命曰无曲防正如战国策所载西周欲为稲东周不下水戒他不得曲相防遏无遏籴葢北方多是贩米于隣国无得止遏他无有封而不告如齐封卫晋封曲沃皆是此类凢封国诸侯不当专当须上告于天王然后封今之大夫今之诸侯之罪人也诸侯之所以为三王之罪人也者皆由其大夫长逢其恶所以故曰今之大夫今之诸侯之罪人也
　　又曰宰孔不与盟盟者自不信而后有盟葢不敢以不信待天子之使
　　甲子晋侯诡诸卒
　　谢湜曰晋侯晋献公鲁不防葬故不书葬
　　冬晋里克杀其君之子奚齐
　　谢湜曰公子奚齐嬖人之子也献公废嫡立庶世子申生以无罪死重耳夷吾以无罪出乃命大夫荀息立奚齐奚齐不正其立非国人之所欲也奚齐虽书曰君之子以明奚齐独君意立之也虽然立奚齐献公之命也里克志欲立正当与大臣谏之于初可也奚齐不可以主社稷当与顾命大臣明大义以告宗庙而后更立可也献公既死君命定矣而又奚齐未有大恶克以废立自任擅杀奚齐是以臣子抗先君之命也里克之乱书曰杀君之子以罪里克之逆也春秋于奚齐称君之子而献公立庶之恶由此见矣于君之子称杀而里克犯命之恶由此见矣然则君命虽重行不以正则咈人心臣志虽正行不以顺则沦逆恶是故以正行命者君之道也以顺行正者臣之道也
　　胡安国曰谷梁子曰其君之子云者国人不子也不正其杀申生而立之也人君擅一国之名宠为其所子则当子矣国人何为不子也民至愚而神是非善恶靡不明且公也其所子而弗子者莫能使人弗之子也非所子而子之者莫能使人之亦子也周幽王尝黜太子冝臼子伯服矣而犬戎杀其身晋献公亦杀世子申生立奚齐矣而大臣杀其子诗不云乎天生蒸民有物有则民之秉彛好是懿徳此言天理根扵人心虽以私欲灭之而有不可灭也春秋书此以明献公之罪抑人欲之私示天理之公为后世戒其义大矣以此防民犹有欲易太子而立赵王如意致夫人之为人彘者
　　吕祖谦曰里克将杀奚齐先告荀息里克既欲杀奚齐何故却先説与荀息葢息亦不是无能之人观其取虞虢亦不可谓无谋其托孤受遗不可谓无权盖当时縁民心涣散众意不属于奚齐卓子荀息所以不能如其志里克所以先告之者亦见得当时风俗尚厚
　　十年春王正月公如齐
　　谢湜曰公始朝齐
　　狄灭温温子奔卫
　　谢湜曰戎狄散居中国各为一族不与中国杂处狄灭温中国之狄也
　　晋里克弑其君卓及其大夫荀息
　　谢湜曰奚齐遇难荀息守君命复立奚齐弟卓荀息顾命大臣也卓以顾命大臣之所立至于今其嗣立已逾年矣春秋待之以君以其君位已定也卓之难荀息不食其言以身死之可谓忠于其君矣故书及以显其忠书大夫以示能死职献公之终也重耳于次为长立重耳义也立奚齐立卓非义也奚齐既死里克以卓为不可立与羣臣以大义争之于初可也羣臣曰不可国人曰不可顾命大臣犹且蔽执不从虽以大义殛之可也卓立已逾年非有大罪于国而克又以独见杀之大者也【句有阙字】故里克上无安国之忠而下有杀君之逆也荀息受命先君至死不变可谓忠孝之士矣然内无经国逺谋外无保国大计既不能以直道正嗣位于献公之前又不能改失从义以定嗣位于后孔子谓临大节而不可夺者荀息有之矣语之以安国家利社稷则未也
　　胡安国曰国人不君奚齐卓子而曰里克杀其君卓何也是里克君之也克者世子申生之傅也骊姬将杀世子而难里克使优施饮之酒而告之以其故里克听其谋及欲以中立自免称疾不朝居三旬而难作是谓持禄容身速献公杀嫡立庶之祸者故成其臣之名以正其杀逆之罪克虽辞而不受其可得乎使克明于大臣之义据经廷诤以动其君执节不贰固太子以擕其党多为之故以变其志其济则国之福也其不济则死于其职亦无慊矣人臣所明者义于功不贵幸而成所立者节于死不贵幸而免欲以中立自免自谓智矣而终亦不能免等死耳不死于世子而死于弑君其亦不知命之蔽哉语曰不知命无以为君子也为人臣而不知春秋之义者必防于簒弑诛死之罪克之谓矣荀息者奚齐卓子之傅也君弑而免于难书及所以着其节书大夫不失其官也于荀息何取焉若息者可谓不食其言矣或曰息既从君于昏不食其言庸足取乎世衰道微人爱其情私相疑贰以成倾危之俗至于刑牲歃血要质鬼神犹不能固其约也孰有可以托六尺之孤寄百里之命临大节而不可夺如息者哉自古皆有死民无信不立故圣人以信易食而君子以信易生息不食言其可少乎
　　朱熹语録或问春秋书晋杀其大夫荀息是取之否曰荀息亦未见有可取者但始终一节死君之难亦可耳后又书晋杀其大夫里克者不以杀君之罪讨之也然克之罪则在中矣今左传中却不见其事国语中所载甚详又问里克丕郑荀息三人当晋献公欲废太子荀息不能谏此固不是丕郑谓从君之义不阿其惑所见甚正里克谓虽不识义亦不阿好便是在那中立止天下无中立底事自家若排得他退便排退他若奈何不得便是死他只是要求生避死故许他中立不知许了骊姬中立他事便了止如隋髙祖簒周韦孝寛初甚不平一见众人被杀了他便降反教隋公添做几件不好底事荀息固是不是只是他办得一死亦难事或云里克当献公在日不能救正及后来又却杀了奚齐曰此等事直是难説献公在日与他説未必听怎生奈何得他后来亦用理防只是不合杀了他又问胡氏以荀息为可以托六尺之孤寄百里之命临大节而不可夺如何曰荀息便是不可以托孤寄命了问圣人书荀息与孔父仇牧同辞何也曰圣人也且是要存得个君臣大义
　　夏齐侯许男伐北戎
　　谢湜曰北戎欲病许故与许男伐北戎
　　晋杀其大夫里克
　　谢湜曰里克杀君之子弑其君及顾命忠臣春秋不以讨贼之辞书者献公杀正而立不正废长而立幼以奚齐及卓继位皆非国人所欲也故里克之罪虽大国人有弗怨之心其杀之也非众讨而弃之也惠公以国法杀之而已故晋杀里克不书人罪献公失人心也
　　胡安国曰里克弑二君与一大夫不以讨贼之词书者惠公杀之不以其罪也杀之不以其罪奈何里克所为弑为重耳也夷吾曰是又将杀我也则谓克曰尔既杀夫二孺子矣又将图寡人为尔君者不亦病乎里克对曰不有废也君何以兴欲加之罪何患无辞臣闻命矣伏劒而死若惠公既立而谓克曰先君命大夫为世子傅世子死非其罪而大夫不知恤若奚齐者既有先君之命矣而大夫又杀之以及卓大夫虽杀之独不念先君之命乎则克必再拜而死不复有言矣惠公乃曰又将图寡人是杀之不以其罪也故称国以杀而不去其官
　　朱熹曰晋里克事只以春秋所书未见其是非国语载骊姬隂説里克之妻其后里克守不定遂有中立之説他当时只难里克里克若不变太子可安由是观之里克之罪明矣后来杀奚齐卓子亦是快国人之意且与申生伸寃如春秋所书多有不可晓如里克等事只当时人已自不知孰是孰非况后世乎
　　秋七月冬大雨雪
　　谢湜曰雨雪异常故书大
　　十有一年春晋杀其大夫丕郑父
　　谢湜曰丕郑父与里克作乱谋纳文公
　　胡安国曰按左氏丕郑言于秦伯请出晋君则郑有罪矣曷为称国以杀而不去其官惠公以私意杀里克故其党皆惧郑之有此谋由杀里克致之也春秋以大义公天下为诛赏故书法如此其称国者兼罪用事大夫不能格君心之非至于多忌滥刑危其国也
　　夏公及夫人姜氏防齐侯于阳
　　谢湜曰夫人声姜也僖公目覩文哀之不制而不知察患于微失闲家之道矣书阳谷之防着其袭乱也胡安国曰襄陵许翰曰先乎阳谷之防为大雨雪后乎阳谷之防为大雩僖贤君不能以礼佐齐桓儆其怠忽而更与之俱肆于宠乐是以见戒于天如此以公夫人阳谷之防观之齐桓霸业怠矣故楚人伐黄不能救
　　秋八月大雩冬楚人伐黄
　　谢湜曰黄恃齐不共楚职且子尝奔黄得罪于楚胡安国曰按谷梁子曰贯之盟管敬仲言于桓公江黄逺而近楚楚为利之国也若伐而不能救则无以宗诸侯矣公不听遂与之盟管仲死楚伐江灭黄桓公不能救故君子闵之也逺国慕义背夷即华所谓出自幽谷迁于乔木春秋之所取也被兵守城更厯三时告命已至而援师不出则失救患分灾攘夷狄安中国之义矣灭灭温皆不书伐灭黄而必书者罪桓公既与防盟而又不能救也
　　春秋集义卷二十
　　钦定四库全书
　　春秋集义卷二十一
　　宋　李明复　撰
　　僖公
　　十有二年春王三月庚午日有食之夏楚人灭黄谢湜曰黄人尝受盟于齐矣及楚之伐黄也齐不救故楚灭黄书贯之盟阳谷之防于前书伐黄灭黄于后齐桓方伯之职不修见矣黄子不书奔死于兵难故也无志莭可称故不书
　　胡安国曰春秋灭人之国其罪则一而见灭之君其例有三以归者既无死难之莭又无克复之志贪生畏死甘就执辱其罪为重许斯顿防之类是也出奔者虽不死于社禝有兴复之望焉托于诸侯犹得寓礼其罪为轻子温子之类是也若夫国灭死于其位是得正而毙焉者矣于礼为合于时为不幸若江黄二国是也其书灭者见夷狄之强罪诸夏之弱责方伯连帅之不修其职使小国贤君困于强暴不得其所公羊子所谓亾国之善词上下之同力者也
　　吕祖谦曰十二年楚灭黄楚自召陵之后只一年又来伐黄何故葢当时天王抚郑从楚楚有所恃所以敢放肆入中国
　　秋七月冬十有二月丁丑陈侯杵臼卒
　　十有三年春狄侵卫
　　谢湜曰狄尝伐邢入卫伐晋灭温今又侵卫
　　夏四月陈宣公公防齐侯宋公陈侯卫侯郑伯许男曹伯于咸
　　谢湜曰咸卫地狄侵卫故防于咸
　　秋九月大雩
　　谢湜曰雩以八月九月尤失时故书月以志其怠
　　冬公子友如齐
　　谢湜曰修聘礼
　　十有四年春诸侯城縁陵
　　谢湜曰縁陵杞邑杞病楚迁于縁陵诸侯为杞城之不书城杞杞未迁也不书杞縁陵以诸侯视縁陵犹己国之事而城之也救灾恤邻义之大者诸侯所同欲故书诸侯城楚丘善诸侯同卫之患也故楚丘不书卫城縁陵善诸侯同杞之患也故縁陵不书杞城邢二国城之而已楚丘则诸侯各以役至其心力犹未齐也伐楚之后桓公威震令行縁陵之役小大同心逺近毕至诸侯义事未有美于此者也故至縁陵称诸侯
　　胡安国曰齐桓公城三国而书词不同城楚丘则没诸侯而不书城縁陵则书诸侯而不序城邢则再序三国之师何也邢以自迁为文故再列三师而书城邢者美其得救患分灾之义无封国之嫌也淮夷病杞诸侯防于咸城縁陵而迁杞焉则其事专矣故前目后凡直书诸侯而不序也卫为狄灭东徙渡河野处漕邑桓公使公子无亏戍以甲士归其祭服乘马凡为国之用其力尤勤其功尤大其事尤专而春秋责之尤重曰城楚丘而不书诸侯正王法也是故以功言之则楚丘为大以义言之则城邢为美春秋之法明其道不计其功正其义不谋其利者也详着城邢之师深没楚丘之迹贵王贱伯羞称桓文以正待人之体也明此则知曾西不为管仲深畏仲由之説矣吕祖谦曰十四年诸侯城縁陵而迁杞迁杞便与迁邢不同此见齐桓公葵丘防后骄心生凡事皆不如前
　　夏六月季姬及鄫子遇于防使鄫子来朝
　　程氏学曰季姬及鄫子遇于防使鄫子来朝十五年季姬归于鄫前此虽经不见季姬之事然以理度之盖尝既嫁而絶复遇于防使鄫子来朝而后归耳其讥则具文可以见也
　　谢湜曰季姬鄫子以遇礼成姻黩礼之大者也防之遇季姬之志鄫子来朝季姬之欲书遇着其不正也书及书使着其首乱也隂乘阳邪败正小制大鲁国正家之道大坏矣
　　胡安国曰春秋内女适人者明有所从则系诸国若杞伯姬是也其未适人者欲有所别则书其字若子叔姬是也季姬书字而未系诸国其女而非妇亦明矣及者内为志内女而外与诸侯遇讥鲁也朝不言使言使非正鄫子国君而季姬使之朝病鄫也鲁秉周礼男女之际岂其若是之甚乎葢鲁公钟爱其女使自择配故得与鄫子遇于防而遂以季姬归之耳孟光之德有伯鸾之贤变而不失礼之正则犹可矣不然非所以为爱而厚其别也故称及称遇称使罪鲁与鄫以正男女之礼为后世戒也
　　秋八月辛卯沙鹿崩
　　谢湜曰沙鹿山名属晋山安静坚固山崩异之大者故书
　　胡安国曰沙鹿晋地也卜偃曰朞年必有大咎国几亡诗称百川沸腾山冡崒崩言西周之将亡也书沙鹿崩于前书获晋侯于后虽不指其事应而事应具存此春秋畏物之反常为异使人恐惧修省之意也其垂戒明矣
　　狄侵郑冬蔡侯卒
　　谢湜曰蔡侯蔡穆公鲁不防故不书
　　十有五年春王正月公如齐
　　谢湜曰齐强鲁弱故再朝于齐
　　楚人伐徐
　　谢湜曰徐即诸夏故楚伐徐
　　三月公防齐侯宋公陈侯卫侯郑伯许男曹伯盟于牡丘遂次于匡公孙敖帅师及诸侯之大夫救徐
　　谢湜曰桓公防诸侯盟于牡丘将以救徐也既盟而众次于匡止而不进也大夫帅师以出诸侯不自行也救难之师如解焚溺缓而不急则失救之道桓之救徐也八国已受盟矣其终也诸侯止而不进大夫帅师以出其救难不力可知书遂书次书大夫罪其救徐之缓也为邻国谋而不尽其心为不忠视人危急而迁延不进为不仁大者止而小者行为不义三者齐桓失救之道也然则遂救许遂之善者也以其进也遂次于匡遂之不善者也以其止也
　　胡安国曰楚都于郢距徐亦逺而举兵伐徐暴横凭凌之罪着矣徐在山东与齐宻迩以封境言之不可以不速救以形势言之非有餽粮越险之难也今书盟于牡丘见诸侯救患之不协矣书次于匡见伯主号令之不严矣书大夫帅师而诸侯不行见桓徳益衰而御夷狄安中国之志怠矣凡兵而书救未有不善之也救而书次则尤罪其当速而故缓失用师之义矣中庸曰至诚无息不息则久春秋谨始卒欲有国者敦不息之诚也始勤而终怠则不能久而无以固其国矣
　　夏五月日有食之
　　吕祖谦曰或有食于朔或有食于晦
　　秋七月齐师曹师伐厉
　　谢湜曰杜氏谓厉楚与国
　　吕祖谦曰厉今随州也南北时厉为重镇
　　八月螽
　　谢湜曰螽越月则书时不越月则书月
　　九月公至自防季姬归于鄫己夘晦震夷伯之庙程颐曰大扺春秋所书皆天人响应有致之之道如石陨于宋而言陨石如夷伯之庙震而言震夷伯之庙此天应之也但以浅狭之见以为无应其实皆应之然汉儒推灾异皆牵合不足信儒者见此因尽废之
　　谢湜曰夷伯鲁大夫夷谥伯字鲁卿惟单伯夷伯为天子命卿故书字庙以尊德故卿大夫立庙以事其先慝恶之人使之居庙以享血食天之所恶也夷伯葢有慝恶于鲁而子孙犹以宗庙事之然则雷震其庙乃天恶夷伯而殛之也故春秋因其震而书之以示天戒焉书日书晦谨天变也地曰地震庙曰震庙何也地以震为异庙以震之示谴故也
　　胡安国曰震者雷电击夷伯之庙也不曰夷伯之庙震而曰震夷伯之庙者天应之也天人相感之际微矣夷伯者鲁大夫也大夫既卒不名谷梁以为因此见天子至于士皆有庙天子七诸侯五大夫三士二故德厚者流光德薄者流卑是以贵始德之本也始封必为祖
　　冬宋人伐曹
　　谢湜曰牡丘之防口血未干而宋人伐曹恶之也
　　楚人败徐于娄林
　　谢湜曰娄林徐地诸侯救徐不力楚入娄林败徐徐用夷礼故狄之
　　十有一月壬戌晋侯及秦伯战于韩获晋侯
　　谢湜曰晋使韩简视师复曰出因其资入用其宠饥食其粟三施而无报是以来也公使请战然则韩之战由惠公搆祸所致故以晋侯主战而罪之也不书秦伯伐晋者曲在晋其罪已明故也惠公背施雠恩任己轻敌愎忠諌咈人心六者取亡之道也是以贵为一国之主师众未败而身获于人书获晋侯以为人君取亡者之戒也
　　胡安国曰秦伯伐晋而经不书伐専罪晋也获晋侯以归而经不书归免秦伯也书伐书及者秦晋俱有罪而以及为主书获书归者两俱有罪而以归为甚今此専罪晋侯之背施幸灾贪爱怒邻而恕秦伯也然则秦战义乎春秋无义战彼善于此则有之矣其不言师败绩何也君获不言师败绩君重于师也大夫战而见获必书师败绩师与大夫敌也君为重师次之大夫敌春秋之法也与孟子之言何以异孟子为时君牛羊用人莫之恤也故以民为贵君为轻春秋正名定分为万世法故以君为重师次之尧以天下命舜舜亦以命禹必穪元后为先此经世大常而仲尼葢祖述之者也
　　吕祖谦曰秦伯与晋韩原之战秦晋之曲直其理固甚明然当时所以为晋谋国所亲者如所谓虢射庆郑之徒刚很自勇之人然当时趣得乱成实是庆郑庆郑是一个刚很自勇之人以不用命与晋惠公相激所以致败今则所可恨者盖于庆郑尤有可恨处使他当时若是愚而无知一向很僻固无可恨观他前靣所言其论也多正为谋也多审其所可见者前论秦乞籴于晋晋人弗与庆郑曰背施无亲幸灾不仁贪爱不祥怒邻不义后来论马见恵公乘小驷庆郑曰古者大事必乘其产生其水土而知其人心则看论马曲折如此推此两端论之庆郑于事理之间不为不谙练以理论之如论秦乞籴当时是非曲直所在庆郑皆能知则可以谋王体断国论后之论又知曲折则可以议戎政既是如此当时可惜専以很戾壊了盖縁他气不胜志故致得如此然晋侯所以败有庆郑不能用固是如此然亦非晋侯不能用庆郑庆郑自以很戾不能用其材耳学者治心养气须当下十分工夫看庆郑于是非邪正之理论马之曲折事务无有不曽讲者今却如此盖缘庆郑不知治心养气之工夫学者于治心养气不可不知其先后十有六年春王正月戊申朔陨石于宋五是月六鹢退飞
　　过宋都
　　程頥曰陨石于宋自空凝结而陨六鹢退飞倒逆飞必有气驱之也如此等皆是异事故书之
　　又曰陨石无种种于气麟亦无种亦气化厥初生民亦如是
　　又曰春秋书陨石霜何故不言石陨霜陨此便见得天人一处
　　谢湜曰阳气蕴积寒气薄而凝之则为雹阴气蕴积温气薄而燠之则为石五石自空而降若恶夫宋陨石而害之也其为异大矣书日书朔当嵗之始谨其变也书五谨其数也星曰星陨石曰陨石者星以陨为异石以陨之示谴故也福善祸恶天之常理灾异之来皆缘政治故夷伯庙震书曰震夷伯之庙者以天恶夷伯而震之也石陨于宋书曰陨石于宋者以天祸宋公而陨之也谓之庙震则庙自震而已谓之石陨则石自陨而已天事何与于人哉故春秋每因天变推天意以示谴戒使贤君观之可以知天庸君观之亦以自警
　　又曰沴气积于空中鹢飞为沴气所阏故退飞书六谨其数书宋都谨其地政治舛于下而微禽逆于上故书六鹢退飞之异
　　胡安国曰陨石自空凝结而陨也退飞有气逆驱而飞也石陨鹢飞而得其数与名在春秋时凡有国者察于物象之变亦审矣此宋异也何以书于鲁史亦见当时诸国有非所当告者矣何以不削乎圣人因灾异以明天人感应之理而着之于经垂戒后世如石陨于宋而书曰陨石此天应之也和气致祥乖气致异人事感于下则天变应于上茍知其故恐惧修省变可消矣宋襄公以亡国之余欲图伯业五石陨六鹢退飞不自省其德也后五年有盂之执又明年有之败天之示人显矣圣人所书之义明矣可不察哉
　　三月壬申公子季友卒
　　谢湜曰季公子友字也鲁以公子友有社稷功故生赐以氏俾世其职友卒书氏志鲁之变法也然则鲁卿生而赐氏自季友始也
　　胡安国曰季者其字也友者其名也大夫卒而书名而曷为称字闻诸师曰春秋时鲁卿有生而赐氏者季友仲遂是也生而赐氏者何命之为世卿也季子忠贤在僖公有翼戴之勤襄仲弑逆在宣公有援立之力此二君者不胜私情欲以异赏报之也故皆生而赐氏俾世其官经于其卒各以氏书者志变法乱纪之端贻权臣窃命之祸其垂戒逺矣
　　夏四月丙申鄫季姬卒
　　谢湜曰鄫季姬十四年遇于防十五年归十六年卒鲁女惟嫁为诸侯夫人则公为之服失亲亲之道胡安国曰内女嫁于诸侯则尊同尊同则记其卒记其卒则必记其葬然而有不记者此笔削之防非可以例求者也宋伯姬在家为淑女既嫁为贤妇死于义而不囘此行之超絶卓异者既书其又载其諡僖公钟爱季姬使自择配季姬不能自克以礼恃爱而行虽书其卒因夺其所以谨夫妇之道正人伦之统明王教之始也以此防民犹有嫁殇立庙举朝素衣亲临袒载如魏明帝之厚其女者
　　秋七月甲子公孙兹卒
　　谢湜曰公孙兹叔牙子一帅师一如牟
　　冬十有二月公防齐侯宋公陈侯衞侯郑伯许男邢侯曹伯于淮
　　谢湜曰左氏谓东略盖楚人灭灭黄伐徐败徐其势益强故齐桓大防诸侯于淮谋楚也
　　吕祖谦曰僖公中卷正是桓公末年伯业渐渐衰处故号令纪纲到此与前日甚不同淮之防谋鄫举城鄫一段便见得役人病夜登丘而呼曰齐有乱不果城而还夫以桓公节制之盛初时一个服楚迁邢封卫防诸侯投之所向无不如意及至末年欲做一件事也做不得同一桓公也何故昔强今弱如此盖自葵丘之防志得意满自放纵故伯业渐衰且如晋文公之季年诸侯朝晋卫成公不朝乃使孔达侵郑不能使诸侯畏威自至于用兵亦是伯业衰处大抵伯业皆如此至王道却不然伯业初间固有可喜处到得末年往往易衰观桓文可知此亦见力之不如德然桓公末年城一小国而役人如此盖是时管仲已死惑于内宠志虑昏蔽故前辈谓齐桓公中主管仲辅之则治竪刁易牙开方辅之则乱此言极是
　　十有七年春齐人徐人伐英氏
　　谢湜曰英楚与属英非国故称氏徐从中国故称人大防诸侯将以谋楚也齐与徐以人伐英氏而已桓公无东畧之志可知也
　　夏灭项
　　程頥曰灭人之国恶大矣在君则当讳故鲁灭国书取灭项君在防季孙所为也故不讳
　　谢湜曰春秋内灭国皆不书讳之也灭项书者非公灭也公不在国而大夫灭也凡讳以隐君恶大夫灭国不讳着臣子之恶也凡取国亦灭也郑伯取戴徐人取舒外灭国也谓之取者不絶其祀取之为附庸也取鄟取邿取鄫内灭国也谓之取者讳国恶也胡安国曰按左氏淮之防公有诸侯之事未归而取项齐人以为讨而止公然则灭项者鲁也二传以为桓公灭之孰信乎考于经未有书外灭而不言国者如齐师灭谭是也亦未有书内取而直言鲁者如取鄟取邿取鄫是也由此知项为鲁灭无疑矣然圣人于鲁事有君臣之义凡大恶必隠避其词而为之讳今此灭项其恶大矣曷不讳乎曰事有隠讳臣子施之于君父者也故成公之取鄟襄公之取邿与昭公之取鄫皆不言灭而书取程氏以为在君则讳是也若夫灭项则僖公在防季孙所为耳执政之臣擅权为恶而不与之讳此春秋尊君抑臣不为朋党比周之意也
　　秋夫人姜氏防齐侯于卞
　　谢湜曰卞鲁邑齐侯自淮还师而夫人出防焉习阳谷之恣也
　　九月公至自防冬十有二月乙亥齐侯小白卒
　　程颢曰得天理之正极人伦之至者尧舜之道也用其私心依仁义之偏者伯者之事也王道如砥本乎人情出乎礼义若履大路而行无复回曲伯者崎岖反侧于曲径之中而卒不可与入尧舜之道故诚心而王则王矣假之以伯则伯矣二者其道不同在审其初而已易所谓差若毫厘谬以千里其初不可不审也故治天下者必先立其志志立则邪説不能移异端不能惑故力进于道而莫之御也茍以伯者之心而求王道之成是石以为玉也故仲尼之徒无道桓文而曽西耻比管仲者义所不由也况下于伯者哉
　　程頥曰齐桓公正掩其谲正者行其事耳非大正也亦犹管仲之仁止以事功而言也
　　张载曰小白直而不婉
　　范祖禹曰齐桓公心非不谲也而所行复正是以为正
　　尹焞曰仲尼之徒无道桓文之事者以其不务本而求末故也
　　又曰桓公尚在五伯中为盛者也
　　胡宏曰齐亦公侯之地耳管仲得政遂能强大伯诸侯何也守信不贰行法无私举用贤材开辟言路不借树畜务富民财不大兴兵务舒民力仗尊王之义防于首止天子惮其正而王室之乱消寕鲁难诛哀姜公道伸而诸侯服盟于召陵礼荆楚而中国之义立封卫楚丘城邢夷仪迁杞縁陵而夷狄不得肆此其所以九合诸侯虎视中原之大畧也其去戎狄也逺矣故孔子曰如其仁如其仁若夫伐鲁国以杀子纠而父子兄弟之恩薄五大夫立頽出天王不能奔命而君臣之义亏鲁晋宋有弑君之贼而不能讨也陈有杀适立庶之乱而不能正也郑有兄弟争国之祸而不能正也以病燕则伐北戎山戎以包茅不贡则南伐楚以不从于己则伐宋伐郑执陈辕涛涂厚自封殖灭谭灭遂降鄣迁阳处已如是何以服人于是北则晋专冀方西则秦专雍土南则荆楚强横灭灭黄围许伐徐而终不退聴也原其失皆由不知天理之本而驰心于功利之域故无以得天下心而功烈如彼其卑也其去王也逺矣故孟子曰管仲曽西之所不为也而子谓我愿之乎
　　又曰齐桓之所以有始而无终者大本不正也使其果有匡天下之志而不求自利则管子者天下之才也当以见诸天王上言文武之勤中述成康之盛下陈今日之衰防盖自幽王灭于西戎秦人力战取丰镐平王东迁于成周虞虢魏芮皆畿内诸侯乘乱各据土宇王畿中断无西偏矣使齐桓管仲入賛天王正畿田以修王畧谨五礼以齐诸侯整六军以膺夷狄则周室赫然中兴而王化行矣惜乎齐桓管仲不知出此而溺于饮宴袵席之间也
　　朱熹曰桓公虽谲却是直防去其谲易知如晋文都是藏头没尾
　　吕祖谦曰齐桓公自葵丘盟后大槩寖衰又曰管敬仲卒五公子皆求立齐之伯业到此便衰这里却有两説一则管仲不能为齐求人二乃孝公无志不能继桓之业所谓用管仲以兴进竪刁以败如晋文虽死至于悼公时犹能继文公之业縁晋文虽死有狐赵之徒风声气习相与扶持孝公初无此般人故兴衰之不同然陈穆公欲修桓公之好以此知齐之德在诸侯使孝公有志而能振奋乘此机防继齐桓之道其复兴伯业甚易然而不能者虽是管仲当时不能用人亦是孝公无志及宋襄防诸侯便俯首防之其后宋败便兴师伐之大抵欺善怕恶畏强凌弱非是伯者事业此所以不能复齐桓之业可深为孝公惜且如晋文成伯所谓伐原示之信大搜示之礼皆积渐成伯业孝公有桓公见成规模反不能成伯业论此深为孝公惜也此固可为孝公惜然而管仲为桓公之大臣全不能立些根本以荐引贤人而在其国徒能以一身尽忠而事君更不能谋身后事但区区属孝公于宋襄故终无益也


　　春秋集义卷二十一
　　钦定四库全书
　　春秋集义卷二十二
　　宋　李明复　撰
　　僖公
　　十有八年春王正月宋公曹伯卫人邾人伐齐
　　谢湜曰桓公卒国嗣未正公子无亏长孝公幼宋襄伐齐立孝公非正也伐人之丧立非其正非义也吕祖谦曰管仲卒桓公一死五公子便争立葢縁管仲不曽下得正心诚意工夫而桓公亦不知此乃急于一时之功利所以致五公子之祸孔孟所以不肻削就者正恐如此孔子所以称其小器者正谓此尔又曰公与管仲属孝公于宋襄公以五公子各有党论管仲岂不贤于咎犯之徒何故管仲去托宋立世子至桓公一死诸公子便乱此见得齐家法不正自是如此晋之家法正所以其后如此之逺如齐桓夫人六人管仲既有三归之失岂能正其君此夫子所以有小器之称
　　夏师救齐
　　谢湜曰齐立无亏正也四国伐齐非正也僖公以四国伐齐非正而出师救之邻国之义也书救齐善之也
　　五月戊寅宋师及齐师战于甗齐师败绩
　　程頥曰书宋及曲在宋也奉少以夺长其罪大矣齐师败绩书败责齐臣也
　　谢湜曰四国伐齐不正齐人有词不服三国皆已退矣宋襄必欲立孝公而独以师攻齐乃至杀公子无亏而后已然则甗之战曲皆在宋故以宋师主战而罪之也齐国君主未定出战于防乱之中故败绩凡战皆以被伐之国为战主以战由被伐者欲战所致也以被伐者主战而罪之乃春秋明微之意也甗之战反以行伐之国主战者以宋襄以不正伐正以不道伐丧独无退师之心故也
　　胡安国曰伐齐之防奉少夺长其罪大故其责详书师救齐者善鲁也救者善则伐者恶矣凡书救者未有不善之也书狄救齐者许狄也许夷狄则罪诸夏矣许之曷为不称人深着中国诸侯之罪也凡伐者为客受伐者为主今齐受伐以宋为主者曲在宋也凡师直为壮曲为老书齐师败绩者责齐臣也或曰桓公管仲尝属孝公于宋襄公以为世子矣则何以不可立乎曰不能制命虽天王欲抚郑伯以从楚春秋犹以大义裁之而不与也桓公君臣乃欲以私爱乱长幼之莭其可哉独不见宣王与仲甫争鲁侯戏括之事其后如之何也春秋深罪宋公大义明矣
　　狄救齐
　　程氏学曰夷狄救中国则中国之衰而诸侯恶甚可知矣十七年齐侯小白卒十八年春宋曹卫邾伐之五月宋又战焉齐新有防而诸侯加兵不道如此狄乃能行义以兵救之圣人哀中国无王诸侯怙乱防义夷狄之不若也二十八年晋侯伐曺卫而楚救之襄十年诸侯伐郑戌虎牢而楚公子贞帅师救之义亦类此若哀十年吴救陈则着楚之罪而伤中国之不振也
　　谢湜曰四国伐齐宋以战败齐其不道甚矣方是时中国无持危之义狄乃知齐直宋曲而出兵救之是礼义之地反夷狄之不若也书狄救齐伤中国之不振也师救齐狄救齐善之也救者善则伐者不正可知矣
　　秋八月丁亥齐桓公
　　谢湜曰桓公为天下盟主四十余年死之日师败国危而同盟之国莫有出力为之援者伯者不得人心可知也以制服天下为心而不知正公室以防内难死之日五公子争立宋襄以兵伐国乃至九月始而社稷几至沦亡伯者内无逺识可知也
　　胡安国曰桓公九合诸侯不以兵车威令加乎四海几于改物虽名方伯实行天子之事然而不能慎终如始付托非人柩方在殡四邻谋动其国家而莫之恤至于九月而后以此见功利之在人浅矣春秋明道正义不急近功不规小利于齐桓晋文之事有所贬而无过褒以此
　　冬邢人狄人伐卫
　　谢湜曰邢人引狄为中国患先邢人罪其招患也狄随中国侵伐盟防皆称人
　　胡安国曰狄称人进之也慕义而来进之可也以夷狄伐卫而进之可乎伐卫所以救齐也卫尝亾灭东徙渡河无所控告齐桓公攘戎狄而封之使卫国忘亡谁之赐也桓公方没不念旧德欲厚报之遽伐其丧亦太甚矣以直报怨圣人之公也以怨报怨天下之私也以德报怨寛身之仁也以怨报德刑戮之民也至是人理亡矣桓公攘夷狄安中国免民于左袵诸侯不念其赐而于卫为尤先书狄救齐以着中国诸侯之罪再书狄人伐卫所以见救齐伐卫之善功近而德逺矣
　　十有九年春王三月宋人执滕子婴齐
　　谢湜曰杜氏谓宋公以防召诸侯执滕子凡诸侯被执罪未至絶皆不名滕子称名者盖有可絶之罪也宋襄执滕子虽以罪然不以王命执诸侯恶之大者故宋贬称人而滕子称名
　　胡安国曰执之是非决于称人与称爵而见执者则以名与不名知其罪之在也经书见执于人者悉皆不名而滕子独名是亦有罪焉耳夫以齐桓之盛九合诸侯不以兵车虽江黄逺国犹相继来盟而滕介齐宋之间不与衣裳之防者三十有七年及宋襄继起又不尊事大国其见执则有由矣书名著其罪也茍为有罪其见执固宜宋何以称人不得为伯讨乎执虽以罪不归于京师则称人恶其专也归于京师而执非其罪则称人恶其滥也
　　夏六月宋公曹人邾人盟于曹南
　　谢湜曰宋襄内无逺畧而欲隆伯业以绍齐桓于是首为曹南之盟从之者曹人邾人而已诸侯不服可知也与北杏之防异矣
　　鄫子防盟于邾己酉邾人执鄫子用之
　　谢湜曰鄫子不及曹南盟故防宋公盟于邾祠有以人祭者邾执鄫子用之谓若畜产杀而用之也象人用之犹曰不可而况执人而用之乎邾之盟宋为盟主然则用鄫子宋之命也春秋独责邾子而贬之也襄公肆为不道其罪不待贬黜而见矣邾文公固宜守义諌争坚执不从岂可畏大国之威而助之为虐哉故宋襄盟用鄫子而春秋惟责邾人鄫子失国不名者强国以畜产待鄫子而春秋尊鄫子以诸侯而不名所以深责强国也
　　吕祖谦曰宋公使邾文公用鄫子于次睢之社欲以属东夷葢东夷畏鬼宋襄公因其风俗而用之以祭又虐其国君而使之畏服葢其无道而至此如后之不禽二毛而失之太弱今用鄫子于社又失之太暴何其无斟酌如此
　　秋宋人围曹
　　谢湜曰曹人虽受盟曹南然襄公不道曹人不服故宋人围曹小国犹且弗服而至于围之则大国不从可知矣
　　胡安国曰盟于曹南口血未干今复围曹者讨不服也爱人不亲反其仁治人不治反其智襄公不能内自省德而急于合诸侯执婴齐非伯讨不足以示威盟曹南非同志不足以示信卒于兵败身伤不知反求诸已欲速见小利之过也汉景削七国而吴楚叛东都疾横议而党锢兴唐文宗切于除奸而训注用故子夏为莒父宰问政子曰无欲速无见小利欲速则不逹见小利则大事不成经书襄公不越数端而知其操心之若此者仲尼笔削推见至隠如化工赋像并其情不得遯焉非特画笔之肖其形耳故春秋者化工也非画笔也
　　卫人伐邢
　　谢湜曰邢人引狄伐卫故卫伐邢
　　吕祖谦曰卫侯伐邢师兴而雨縁邢无道卫人怨恨之深至师兴适然而雨今邢方无道诸侯无伯是当时人不以宋襄公为伯
　　冬防陈人蔡人楚人郑人盟于齐
　　谢湜曰宋襄以不正伐齐以威执滕子以虐用鄫子以廹胁围曺诸侯失道未有甚于此者也故内外离心五国防盟于齐故左氏谓陈穆公请修好于诸侯以无忘齐桓之德
　　胡安国曰盟防皆君之礼也微者盟防不志乎春秋凡所志者必有君与贵大夫居其间也然则为此盟者乃公与陈蔡楚郑之君或其大夫矣曷为内则没公外则人诸侯与其大夫讳是盟也楚人之得与中国防盟自此始也庄公十年荆败蔡师始见于经其后入蔡伐郑皆以号举夷狄之也僖公元年改而称楚经亦书人于是乎寖强矣然终桓公世皆止书人而不得与中国盟防者以齐修伯业能制其强故也桓公既没中国无伯郑伯首朝于楚其后遂为此盟故春秋没公人陈蔡诸侯而以郑列其下葢深罪之也又二年复盟于鹿上至防于盂遂执宋公以伐宋而楚于是乎大张列位于陈蔡之上而书爵矣圣人书此岂与之乎所以着夷狄之强伤中国之衰莫能抗也故深讳此盟一以外夷狄二以恶诸侯之失道三以谨盟防之始也
　　吕祖谦曰陈穆公请修好于诸侯以无忘齐桓之德齐在当时亦不有功于陈只是遮防得他所以如此此见宋襄公暴虐已甚若孝公稍能自立亦可以继伯当时人心已自属于齐
　　梁亡
　　程氏学曰纪侯大去其国梁亡郑弃其师齐人殱于遂郭亡之类郭事实不明如上四者是一类事也国君守社稷虽死守之可也齐侯陈侯郑伯方遇于垂纪侯遂去其国岂齐之罪哉圣人不言齐防之者罪纪侯轻去社稷也
　　谢湜曰国乱自亡非人亡之故曰梁亡左氏谓亟城弗处民罢弗堪谷梁谓湎于酒于色皆取亡之道也
　　胡安国曰陆淳曰秦肆其暴取人之国没而不书其义安在曰乘人之危恶易见也灭人之国罪易知也自取亡灭者其事微矣春秋之作圣人所以明微也梁本侯国鱼烂而亡何哉易曰天行健君子以自强不息古者诸侯朝修其业令昼攷其国职夕省其典刑夜儆其百工无使慆而后即安故克勤于邦荒度土功者禹也栗栗危惧检身若不及者汤也自朝至于日中昃不遑暇食用咸和万民者文王也凡有国家者土地虽广人民虽众兵甲虽多城郭虽固而不能自强于政治则日危月削如火消膏以至灭亡而莫觉也而况好土功轻民力湎于酒于色心昏而出恶政者乎其亡可立而待矣
　　又曰梁伯沟宫以为冦至秦遂取梁而春秋书其自亡不着秦人灭国之罪何也诸侯守在四邻自沟其宫亦太逼矣圣人笔削之大意警乎有国家者亦至矣
　　二十年春新作南门
　　谢湜曰延廐因旧而餙之故言新南门改而建立焉故言新作新作南门讥其侈旧制也
　　胡安国曰言新者有故也言作者创始也其曰南门者南非一门也库门天子臯门雉门天子应门书新作南门讥用民力于所不当为也鲁人为长府闵子骞曰仍旧贯如之何何必改作孔子曰夫人不言言必有中春秋凡用民力得其时制者犹书于防以见劳民为重事而况轻用于所不当为者乎然僖公尝修泮宫复閟宫矣奚斯董其役史克颂其事而经不书者宫庙以事其祖考学校以教国之子弟二者为国之先务虽用民力不可废也其垂戒之意深矣
　　夏郜子来朝
　　谢湜曰郜姬姓国
　　五月乙巳西宫灾
　　谢湜曰西宫公别宫春新作南门夏西宫灾然则宫室过制者不可不戒也
　　郑人入滑秋齐人狄人盟于邢
　　谢湜曰邢忧卫难故防齐人狄人为盟
　　吕祖谦曰齐狄于邢为邢谋卫难也不知齐狄有何情好葢十八年邢狄曺伐卫此是党与齐亦曽迁邢
　　冬楚人伐随
　　吕祖谦曰随以汉东诸侯叛楚汉东之国随为大
　　二十有一年春狄侵卫
　　谢湜曰狄为邢侵卫
　　宋人齐人楚人盟于鹿上
　　谢湜曰鹿上宋地齐楚大国宋人欲合诸侯为盟主故先防二国为盟鹿上之盟诗所谓无礼义而求大功不修德而求诸侯孟子所谓以若所为求若所欲犹縁木求鱼殆有甚焉者也故公子目夷曰小国争盟祸也
　　吕祖谦曰宋人为鹿上之盟以求诸侯于楚宋襄公欲伯乃求楚所防之诸侯葢楚子有意执襄公所以许他如昭公四年楚求诸侯于晋皆此例也
　　又曰齐晋所以伯皆先弱楚葢楚与中国其势不两立惟齐晋能攘夷狄尊中国此所以成伯业桓公有葵丘之防以弱楚晋文有城濮之战以服楚所以子子孙孙服晋且宋襄本不足以与五伯之列人见他亦曽防诸侯故列之于五伯夫宋襄尚且不识伯者题目伯者欲尊周防诸侯大要在摈楚葢楚与中国相为消长宋襄欲成伯业反求诸侯于楚便不能攘夷狄尊中国与齐晋皆异此伯业所以不成宜其见辱于楚也然宋襄公之终始此一卷大可见若去事迹上看无縁看得出观其初用鄫子于次睢之社那时之暴虐虽桀纣不过如此及其之战不禽二毛其慈仁又如此若以事上看甚难晓若以理推之其仁其暴虽不同其失则一此皆是襄公一个昏暗处惟其暗于前故欲徼一时之福而用鄫子于次睢之社惟其暗于后故泥古之陈言而不禽二毛自取败亡之祸以理论之宋襄之所为不过一个暗字所以求诸侯于楚使其稍知事体必不如此所以终于此而亡也
　　夏大旱
　　谢湜曰旱非一方所损者众故书大旱
　　秋宋公楚子陈侯蔡侯郑伯许男曺伯防于盂执宋公以伐宋
　　程頥曰宋率诸侯为防蛮夷执防主而诸侯莫违故以同执书之
　　谢湜曰襄公内无悦服诸侯之道外无制御诸侯之备擅一己之见召强楚入境以合诸侯取危之道也故防事未终反为楚子囚执以伐其国其为宋祸大矣书执宋公伐宋罪其无逺大之谋而贪逺大之功也执宋公楚子之暴也不书楚子者五国诸侯同其恶也楚为不道诸侯固宜守义不从今乃坐视夷狄执辱中国君长而上下无力諌之心将何以抑强夷而尊中国哉故襄公之被执也春秋以诸侯与楚同恶而罪之也宋公不名罪未絶于国也盂之防楚始与中国行防礼故楚称爵而位列陈蔡上着其强也盂宋地
　　胡安国曰执宋公者楚子也何以不言楚子执之分恶于诸侯也诸侯皆在防而蛮夷执其防主拱手以听而莫之敢违其不勇于为义亦甚矣故特列楚子于陈蔡之上而以同执为文夫以楚之强岂能胜秦五国之众何弱于赵然渑池之防蔺相如一奋其气威信敌国秦虽虎狼犹不敢动况以五国之君而不能得志于荆楚乎宋以乘车之防徃而楚伏兵车以执之则宋直楚曲其义已明虽以匹夫自反而缩犹不可屈矧南面之君也哉然春秋为贤者讳宋公见执不少隐之何也夫盟主者所以合天下之诸侯攘戎狄尊王室者也宋公欲继齐桓之烈而与楚盟防岂攘戎狄尊王室之义乎故人宋公于鹿上之盟而盂之防直书其事而不隠所以深贬之者也
　　吕祖谦曰诸侯防宋公于盂楚与中国防盟不为不多皆是遣人来楚子未尝亲徃虽齐桓之强盛许多时欲服楚亦未尝得他亲来春秋二百四十二年惟此一防楚子亲来何也盖楚子意欲执宋公却先自来防正如石勒要执王濬先来朝一般
　　冬公伐邾
　　谢湜曰邾人将灭须句故伐邾
　　楚人使宜申来献防
　　谢湜曰楚子使宜申以宋防遗鲁将以耀其功而振其威也楚子贬称人者罪其以夷狄执中国之君也军防书来献抑夷狄之强也不书宋捷不使楚防于宋也防书爵献防书人以示夺爵而人之也
　　胡安国曰不曰来献宋防为鲁讳也诸侯从楚伐宋而鲁独不与故楚来献防以胁鲁为鲁计者拒其使而不受可也请于天王而讨之可也宋公先代之后作賔王家方修盟防而伏兵车执之于坛坫之上又以军获遗献诸侯其横逆甚矣拒其使而不受声其罪而致讨不患无词鲁于是时曽不能申大义以攘荆楚尊中国故不曰宋捷特为鲁讳之也
　　十有二月癸丑公防诸侯盟于薄释宋公
　　谢湜曰释宋公楚子之义也不书楚子者六国诸侯同其善也楚子执宋公伐宋其势暴矣然不肆豺狼之欲而终释宋公者诸侯维持之力也故宋公之执也既以诸侯与楚同罪而罪之矣及宋公之释也又以诸侯与楚同善而与之焉楚为一恶不独罪楚又以罪诸侯楚为一善不独与楚又以与诸侯所以责诸侯之制夷狄也襄公为宗庙社稷人民主始也诸侯防于盂若罪人执之于防终也诸侯盟于薄若罪人释之于盟其危辱之大至此者皆以不量力不度德取之而已有国家者其动可不戒耶释宋公义事诸侯所同欲故称诸侯
　　胡安国曰防不书其所为独防于稷书成宋乱者为受郜鼎立华督也防于澶渊言宋灾故者为蔡侯不讨般也盟不书所为而盟于薄言释宋公者宋方主防而楚人执而伐之以其俘获来遗是楚人反为中国主盟禽兽将逼人而食之矣此正天下之大变春秋之所谨也鲁既不能申大义以抑其强暴使宋公见释出自天王与中国而頋与歃血要言求楚子以释之是操纵大权自蛮夷出其事已傎患矣故书防书盟书释皆不言楚子为鲁讳以深贬之也谷梁谓不与楚专释是已或以为嘉我公之救患误矣
　　又曰执襄公者蛮夷也而春秋不书者分恶于诸侯也其年冬释宋公释之者诸侯也而春秋不书归善于鲁君也
　　胡宏曰昔宋公为楚所执及楚子释之孔子笔削春秋乃曰诸侯盟于薄释宋公不许夷狄之人制中国之命也






　　春秋集义卷二十二
　　钦定四库全书
　　春秋集义卷二十三
　　宋　李明复　撰
　　僖公
　　二十有二年春公伐邾取须句
　　谢湜曰以邾病须句伐邾公复取须句所谓以燕伐燕其恶均也
　　胡安国曰按左氏须句风姓实司太皥与有济之祀邾人灭之须句子来奔因成风也公伐邾取须句而反其君焉审如是固得崇明祀保小寡之礼何以书取乎不请于王命而专为母家报怨谋动干戈于邦内擅取人国而反其君以乱易乱非所以为礼也与攻夺者无以异矣
　　夏宋公卫侯许男滕子伐郑
　　谢湜曰襄公怨郑为楚用故伐郑
　　八月丁未及邾人战于升陉
　　程頥曰公战也
　　谢湜曰战于升陉公及邾人战也不书公与败讳之也升陉之战由须句所致曲皆在我故以内为战主而恶之也
　　胡安国曰邾人以须句故出师公卑邾不设备战于升陉我师败绩邾人获公胄县诸鱼门记称邾娄复之以矢葢自战于升陉始也鲁既败绩邾亦几亡轻用师徒害及两国亦异于诛暴禁乱之兵矣故讳不言公而书及内以讳为贬
　　冬十有一月已已朔宋公及楚人战于宋师败绩程頥语録或问宋襄公不鼔不成列如何曰此愚也既与它战又却不鼓不成列必待他成列做甚谢湜曰之战不书楚人侵伐者楚来救郑而襄公与之战也战由宋起故以宋人主战而罪之选贤才缉政治亲内睦外以振国纲服楚之道也襄公乃于危难之中逞复仇之怨率破伤之众以当强楚之锋袭古人陈迹以待楚之变诈是以众败身伤终以取亡前书伐郑后书战败罪其不知反也陨石于宋六鹢退飞过宋异之大者也襄公不知恐惧修省且又轻举妄动以遂私欲而祸不旋踵及身然则上天变异其可不畏耶之败其为祸大故书日书朔以谨其变
　　胡安国曰之战宋襄公不阨人于险不鼔不成列先儒以谓至仁大义虽文王之战不能过也而春秋不与何哉物有本末事有终始顺事恕施者王政之本也襄公伐齐之防奉少夺长使齐人有杀无亏之恶有败绩之伤此晋献公之所以乱其国者罪一也桓公存三亡国以属诸侯义士犹曰薄德而一防虐二国之君罪也曹人不服盍姑省德无阙然后动而兴师围之罪三也凡此三者不仁非义襄公敢行而独爱重伤与二毛则亦何异盗跖之以分均出后为仁义陈仲子以避兄离母居于陵为亷乎夫计末遗本饰小名妨大德者春秋之所恶也故词繁不杀而宋公书及以深贬之也
　　二十有三年春齐侯伐宋围缗
　　谢湜曰楚之败宋也齐孝公失救之之道且又乘宋之败伐其国围其邑恶之大也
　　胡安国曰齐伯国之余业也宋襄公既败于荆楚之势益张矣齐侯既无尊中国攘夷狄恤患灾畏简书之意又乘其弱而伐之此尤义之所不得为者也故书伐国而言围邑以着其罪然则桓公伐郑围新城何以不为贬乎郑与楚合凭陵中国桓公伐之攘夷狄也宋与楚战兵败身伤齐侯伐之残中夏也其事异矣美恶不嫌同词
　　夏五月庚寅宋公兹父卒
　　谢湜曰智小而谋大力少而任重未有不终于败者也襄公以庸闇之才贪逺大之业方其盟于鹿上也志欲合诸侯朝齐楚岂知后之执败身亡为天下笑哉故君子动必度德进必量力
　　秋楚人伐陈
　　谢湜曰楚得志故伐陈
　　冬十有一月杞子卒
　　程頥曰杞二王后而伯爵疑前世黜之也中间从夷故子之后复称伯
　　谢湜曰夷狄爵不过子杞伯称子者为其用夷礼狄之也
　　胡安国曰按左氏杞成公卒书曰子杞夷也杜预以为杞实称伯而书曰子者成公始行夷礼终其身故仲尼于其卒以文贬之此説是也或曰信斯言是春秋黜陟诸侯爵次以见褒贬不乱名实乎曰春秋固天子之事也而尤谨于华夷之辨中国之所以为中国以礼义也记曰人而无礼虽能言不亦禽兽之心乎鲁桓弑篡滕首朝之贬而称子治其党也夷不乱华成公变之贬而称子存诸夏也
　　二十有四年春王正月夏狄伐郑秋七月冬天王出居于郑
　　程氏学曰襄王避带之乱越在诸侯之境书曰天王出居于郑自取之也王者以天下为家故曰自周无出示无外也春秋之时王者政令仅行于境内才出畿甸即非王有故书曰出圣人之法拨乱世反之正则曰溥天之下莫非王土非诸侯所専故书曰居谢湜曰襄王失治内之道以母弟带之难越在郑国之汜书曰天王出居于郑着王之不能有其国也自内适外曰出居其所有曰居王者以天下为家自诸侯专土地人民而王于天下始有内外之辨故襄王适郑称出以明列国非王有也春秋正分义治奸逆列国境土不与诸侯得专故襄王在郑称居以明海内皆王土也
　　胡安国曰按左氏郑人入滑王为滑请郑不听命王怒使颓叔出狄师伐郑而德狄人立其女隗氏为后冨辰諌不听太叔带通于隗氏王绌狄女頺叔惧狄之怨已遂奉叔带以狄师攻王王适郑处于汜自周无出特书曰出者言其自取之也夫郑伯不王固有罪矣襄王不知自反念其制命之未顺也忍小忿昵懿亲以扞外侮而弃德崇奸遂出狄师是用夷制夏如木之植防其本也不亦傎乎王者以天下为家京师为室而四方归徃犹天之无不覆也东周降于列国既不能家天下矣又毁其室而不保则是寄生之君尔贬而书出以为后戒唐资突厥之兵以伐隋而世有戎夷之祸晋借契丹之力以取唐而卒有播迁之辱许翰以谓不讲于春秋戒襄王之所以出其言信矣而华夷之辨可不谨夫居者宅其所有之称出而曰居者若曰普天之下莫非王土拨乱反正存天理之正也
　　吕祖谦曰王出适郑处于汜王既伐郑至有难又出居于郑何故葢郑是懿亲不忘王室从前郑累有功于王室只是王自不信他正如唐昭宗之于李克用无事时则伐他及有难则又去依他
　　晋侯夷吾卒
　　谢湜曰晋侯晋惠公鲁不防故不书
　　二十有五年春王正月丙午卫侯燬灭邢
　　程氏学曰春秋灭国多矣惟卫侯燬灭邢而生名者灭同姓也礼曰诸侯不生名失地灭同姓名以絶先祖之裔灭骨肉之防故生以匹夫称之示王法不容诛也
　　谢湜曰邢卫皆姬姓也卫文公灭邢是自灭其先祀者也絶其亲者絶于亲王法在所弃絶故书名絶之胡安国曰卫侯何以名灭同姓也春秋之法诸侯不生名灭同姓则名者谓其絶先祖之裔蔑骨肉之恩故生而书名示王法不容诛也圣人与天地合德灭人邦国而絶其祀同姓异姓奚别焉而或名或否何也正道理一而分殊异端二本而无分分殊之私胜而失仁无分之罪兼爱而失义春秋之法仁义行而人道立者也可以无差等乎然则晋灭虞楚灭防亦同姓也曷为不名曰诸侯灭同姓则名其常也有名有不名例之变也邢虽与狄伐卫而经无讥文者为能救齐也卫人曽不反思而迁怒于邢又遣礼至昆弟徃仕焉诱其守而杀之于外与虞公贪璧马以易邻国及其身者其情异矣春秋原情定罪而卫燬独名盖轻重之权衡也若荆楚则僣号称王圣人比诸夷狄于灭防乎何诛
　　朱熹曰诸侯灭国未尝书名卫侯燬灭邢説者以为灭同姓之故今经文只隔夏四月癸酉一句便书卫侯燬卒恐是传写之误亦未可知
　　吕祖谦曰卫侯燬灭邢晋亦灭同姓何以不名此何以名盖此是告鲁即书之晋当时不告亦未可知卫文只是与国一事可取要之亦不知大义所在
　　夏四月癸酉卫侯燬卒宋荡伯姬来逆妇
　　谢湜曰伯姬宋大夫荡氏妻母为子越境逆妇姑为妇越境来逆着其乱礼也
　　胡安国曰伯姬公女也而配荡氏其徃嫁不见于经者国君不与大夫敌也今来逆妇而史防书之见公失礼下主大夫之婚是慢宗庙卑朝廷也姑自逆妇其失明矣
　　宋杀其大夫
　　谢湜曰大夫无罪而死其职者皆不名
　　秋楚人围陈纳顿子于顿
　　程氏学曰凡归与入而言自某者但挟彼国之势而其重在于归入之人凡书纳者其重则专在于纳者矣盖王政不纲天下大乱国君世子大夫归复废立不由天子之命惟诸侯之强有力者专之皆非所谓天吏而擅命兴师概有罪焉然其间罪恶浅深则又各存乎其文矣顿子廹于陈而出奔故楚人围陈以纳之楚人之近义可见也晋人纳防菑于邾弗克纳者义弗克也貜且长防菑不正不正而晋赵盾大兴师徒以纳防菑见辞而退义不克故也故盾贬称人焉楚人入陈纳公孙寕仪行父于陈以志楚子纳乱臣公伐齐纳纠齐髙偃帅师纳燕伯于阳晋赵鞅纳卫蒯瞆于戚各见本义
　　谢湜曰凡归入书自某者頼彼国之力为助也归入之人其罪重助之归者次之凡纳书某国者彼国专以威力纳之也主而纳之者其罪重见纳之人次之归入纳不由王命皆非正也彼善于此则有之矣楚纳顿子纳之善者也顿子廹陈难弃国奔楚楚人以兵围陈纳顿子使陈不敢为顿难使顿受顿子而君之抑强侯而扶弱主也陈穆公以力胁小国而逐人之君其为恶大楚人乃能反其君而纳之得中国持危之义矣书围陈纳顿子善之也虽中国茍为狄行则春秋在所黜虽夷蛮茍为义行则春秋在所取胡安国曰围陈纳顿子也纳云者不与纳也诸侯失国诸侯纳之正也何以不与乎夫陈先代之后不能以礼安靖邻国保恤寡小中国诸侯又不能修方伯连帅之职而使楚人纳之是夷狄仗义正诸夏也故书曰楚人围陈纳顿子于顿其责中国深矣此亦正本自治之意也
　　吕祖谦曰盖縁前既无功了不欲徒然出因而围陈纳顿子且欲了得一件事归
　　卫文公冬十有二月癸亥公防卫子莒庆盟于洮谢湜曰啖氏谓莒庆为鲁释怨
　　二十有六年春王正月己未公防莒子卫甯速盟于向谢湜曰三国两月再盟诗所谓屡盟是也诸侯相与无信虽相结犹以为疑故盟而又盟诸侯有故大夫以君命受盟他国可也大夫防君命与诸侯防盟启乱之道也其后列国政在大夫其祸盖源于此吕祖谦曰齐师侵我西鄙讨是二盟也盖莒是齐属国鲁又近齐以其私盟他所以来讨若无闗系他非是伯亦自管不得
　　齐人侵我西鄙公追齐师至酅弗及
　　程氏学曰公追齐师至酅弗及酅纪邑后入于齐公逺追齐师越境弗及讥可见矣
　　谢湜曰冦已去矣其去逺矣解甲休兵以需其变可也逐而追之非善计也兵逸者安兵劳者危齐师势可畏也率众追之至于越境弗及兵劳师困危道也其众不亡者特幸而已书齐师着齐之强也书至酅着鲁之劳也书弗及着齐师去国之逺也酅纪邑后入于齐齐兵之来也羸兵伏众故书人其去也兵众皆出故书师
　　胡安国曰书人书侵又书师罪齐也书追书至酅弗及罪鲁也潜师入境曰侵少则称人众则称师前书齐人是见其弱以诱鲁也后书齐师是伏其众以邀鲁也其为谖明矣凡书追者在境内则讥其不预追戎于济西是也在境外则讥其深入追齐师至酅是也酅者齐地至者言逺也弗者迁词也有畏而弗敢及之也齐鲁皆私愤之兵而非正也故交讥之
　　夏齐人伐我北鄙
　　谢湜曰公追齐师入齐境故齐人来伐
　　卫人伐齐
　　谢湜曰左氏谓卫人以洮之盟伐齐
　　胡安国曰卫人报德以怨伐齐之防助少陵长又迁怒于邢而灭其国不义甚矣公既与其君盟于洮又与其臣盟于向是党卫也故齐人既侵其西又伐其北齐师固亦非义矣而僖公不能省德自反深思逺虑计安社稷乃乞楚师与齐为敌是以蛮夷残中国也于义可乎其书公子遂如楚乞师而恶自见矣
　　公子遂如楚乞师
　　谢湜曰国以师为本其材可用其数足用然后制暴服强扞外保内无不可者乞卑词也凡乞师从不从可用不可用未可必也国以师为本为国而至于乞师危弱之道也其国不危者特幸而已书如楚乞师危之也众胜寡强胜弱明君犹慎用师而况师不足用乞之他国乎楚不可恃乆矣鲁欲以楚师制齐乃召夷狄入为中国患也故遂之乞师于楚也一则示削弱之形一则产侵陵之变
　　秋楚人灭防以防子归
　　谢湜曰凡灭国以其君归皆名防子独不名者防夷蛮微国辞告不通中国故也
　　胡安国曰春秋灭国以其君归无有不名者而防何以独不名按左氏防子不祀祝融与鬻熊楚人让之对曰我先君熊挚有疾鬼神弗赦自窜于防是以失楚又何祀焉诸侯之祀无过其祖者而防祖熊挚是不得祀祝融与鬻熊也而楚反以是灭之非其罪矣故特存其爵而不名也然则楚灭同姓何以不名人而不名春秋待夷狄之体也
　　吕祖谦曰防子不祀祝融与鬻熊是楚君之号故凡为楚之君者皆称熊
　　冬楚人伐宋围缗公以楚师伐齐取谷公至自伐齐谢湜曰以楚师伐齐以夷狄之众伐中国也以楚师取谷以夺邑之利示夷狄之众也召夷狄冦攘中国必始于此矣无晋文复兴于后则中国将沦胥为夷也伐齐取谷书楚师着其召祸也
　　胡安国曰楚强鲁弱而能用其师进退在已故特书曰以以者不以者也夫背华即夷取人之邑为已有失正甚矣患之起自此始其致危之也
　　二十有七年春杞子来朝
　　谢湜曰杞伯东夷其来朝也衣服仪饰皆襍夷故降爵称子吕祖谦曰杞本侯爵今贬为子此非春秋所贬亦非时王所黜大抵夷狄无过于子今杞自用夷礼故曰子
　　夏六月庚寅齐侯昭卒秋八月乙未葬齐孝公乙已公子遂帅师入杞
　　谢湜曰春杞子来朝秋公子遂帅师入杞然则杞子之来以难故也以难来朝而鲁师犹入其国所谓事之以皮币犬马而不得免焉者也
　　冬楚人陈侯蔡侯郑伯许男围宋
　　程頥曰楚称人贬之为合诸侯以围宋也
　　谢湜曰中国衰微夷蛮得志故楚帅诸侯从楚围宋则楚为宋患非特围缗而已自齐桓没中国空虚楚执宋公败宋师伐陈伐宋围陈围缗合诸侯围宋中国几为左袵之地矣楚人序诸侯之上楚子也楚子称人者抑夷狄之强黜之也黜楚子于上而诸侯弃顺効逆犹楚人以危中国其恶不待贬絶而见矣虽然楚人所以陵暴至此者宋襄鹿上之盟启其祸于前公子遂乞师之役炽其虐于后也
　　胡安国曰楚称人贬也宋公先代之后作賔王家非有纂弑之恶楚人无故搂诸侯以围之何名也故黜而称人以着其罪诸侯信夷狄伐中国独无贬乎人楚子所以人诸侯也
　　十有二月甲戌公防诸侯盟于宋
　　谢湜曰宋服楚故公防诸侯为盟地以宋则宋围已解宋亦与盟可知也释宋围而盟楚子也不称楚子而称诸侯抑夷狄之强也释宋公与诸侯之能正楚也释宋围而盟义事也诸侯之力也书公防诸侯盟于宋与诸侯之能正楚也
　　胡安国曰公与楚结好故徃防盟其地以宋者宋方见围无嫌于与盟而公之罪亦着矣







　　春秋集义卷二十三
<经部,春秋类,春秋集义>
　　钦定四库全书
　　春秋集义卷二十四
　　宋　李明复　撰
　　僖公
　　二十有八年春晋侯侵曹晋侯伐卫
　　程氏学曰晋侯侵曹晋侯伐卫再书晋侯者甚晋侯之恶也孔子曰晋文公谲而不正齐桓公正而不谲齐桓晋文俱有攘楚之功但究观圣人所书之迹则谲正之论涣然矣
　　谢湜曰曹卫楚与国晋文公欲制楚寕宋故首激楚侵曹次激楚伐卫再书晋侯甚晋侯用兵之谲也胡安国曰按左氏初公子重耳之出亡也曹卫皆不礼焉至是侵曹伐卫再称晋侯者讥复怨也春秋之时用兵者非懐私复怨则利人土地尔诗云百尔君子不知德行不忮不求何用不臧不忮则能窒忿不求则能窒欲然后贪愤之兵亡矣
　　或曰曹卫背华即夷于是乎致讨奚为不可曰楚人搂诸侯以围宋陈蔡郑许举兵而同防鲁公与防而同盟楚虽得曹新昏于卫然其君不在防其师不与围以方诸国不犹愈乎又况卫已请盟而晋人弗之许也书曰必有忍乃其有济有容德乃大文公能忍于奄竖里鳬须矣何独不能忍于曹卫乎再称晋侯者甚之也下书楚人救卫则讥晋深矣春秋责备贤者而乐与人改过故卫已请盟不当拒而絶之也朱熹语録或问王霸之别曰以力假仁者不知仁之在已而假之也以德行仁者则其仁在我而惟所行矣以执辕涛涂侵曹伐卫之事而视夫东征西怨虞芮质成者则人心之服与不服可见
　　或问晋文公谲而不正诸家多把召王为晋文之谲集注谓伐卫以致楚师而隂谋以取胜这説为通曰晋文举事多是不肯就正做去晋文用兵便是战国孙吴气习
　　公子买戍卫不卒戍刺之
　　谢湜曰内杀大夫书刺讳之也言以周官三刺之法审其情也鲁使公子买戍卫以防晋难也晋人威势虽盛使买以死守之可也力不能抗则仲直辞明正义聴命于晋可也晋之伐卫也鲁国惧难乃至不卒戍事而杀买以説于晋不忠之大也捍患御难保人民安社稷所恃者忠而已内不忠于其臣外不忠于其邻不可以为国故买之戍卫也书不卒戍书刺着买之不忠也
　　胡安国曰按左氏买为楚戍卫楚人救卫不克公惧于晋杀买以説焉谓楚人不卒戍也内杀大夫称刺者若曰刺审其情与众弃之而专毅之罪则一耳周官有三刺一刺曰讯羣臣再刺曰讯羣吏三刺曰讯万民刺未有书其故者而以不卒戍刺之则知买为无罪矣孟子曰无罪而杀士则大夫可以去无罪而戮民则士可以徙今乃杀无罪之士将以苟説于强国于是乎不君矣故特书其故以贬也
　　楚人救卫
　　谢湜曰卫恃楚距晋故楚人救卫
　　三月丙午晋侯入曹执曹伯畀宋人
　　谢湜曰凡执诸侯及大夫皆夺爵称人晋侯因入书执而不曰人者文继上事不可复称某人故也晋文之侵曹也曹人不服故文公入曹执共公以畀宋人楚尝伐宋围宋曹尝与楚执宋公然则以共公畀宋将以激楚也入其国执其君执不以罪而以激楚执之不以归王而以畀宋书执曹伯着其服人以力也书畀宋人着其谲而不正也诸侯失国名晋人执曹伯不以罪且曹伯不服义不当絶故不名
　　胡安国曰古者觌文匿武修其训典序成而不至于是乎有攻伐之兵故孟子谓万章曰子以为有王者作将比今之诸侯而诛之乎其教之不改而后诛之乎曹伯嬴者未狎晋政莫知所承晋文不修词令遽入其国既执其君又分其田暴矣欲致楚师与之战而以曹伯畀宋人谲矣虽一战胜楚遂主夏盟举动不中于礼亦多矣徒乱人上下之分无君臣之礼其功虽髙道不足尚也故曰五伯三王之罪人仲尼之徒无道桓文之事者
　　夏四月己巳晋侯齐师宋师秦师及楚人战于城濮楚师败绩
　　范祖禹曰齐桓公九合诸侯一正天下晋文公尊周室定襄王败楚师于城濮遂伯诸侯齐桓晋文五伯之盛者也
　　谢湜曰城濮之战不书楚人侵伐者楚来救卫而晋文与之战也城濮之战战之善者也文公即位四年选才任能和辑民庻搜被庐作三军国可谓治矣齐侯宋公秦伯以师聴命而从得天下之力可谓众矣是以奋然特起于中国萎防之后覆强楚势若振槁而齐桓之烈复见于时自是夷蛮不敢出为冦盗而生民頼是以苏惠安之功大矣故曰城濮之战战之善者也虽然春秋之法不以善掩过不以得恕失其功大者其责备城濮之师固有攘狄之功矣然致楚而败之不若召陵伐楚之为善也战而克楚不若召陵不战而服之为善也故城濮败不书伐责其讨罪不明也战以晋为主责其以攻战为事也楚以夷狄抗中国故子王贬称人
　　胡安国曰楚称人贬也战而言及主乎是战者也当此时晋师避楚三舍请战者得臣也而经之书及何以在晋得臣虽从晋师然初告于晋曰请复卫侯而封曹臣亦释宋之围是未有必战之意也又先轸献谋许复曹卫以携其党拘宛春以激其怒而后得臣之意决矣故楚虽请战而及在晋侯诛其意也荆楚恃强凭凌诸夏灭黄而伯主不能恤败徐于娄林而诸大夫不能救执中国盟主而在防者不敢与之争今又戍谷逼齐合兵围宋战胜中国威动天下非有城濮之败则民其被髪左袵宜有美词称其绩而春秋所书如此其畧何也仁人明其道不计其功正其义不谋其利文公一战胜楚遂主夏盟以功利言则髙矣语道义则三王之罪人也知此説则曽西不为管仲而仲尼孟子虽老于行而不悔其有以夫朱熹曰楚地最广今之襄汉皆是尽是强大齐晋若不更伯楚必吞周而有天下缘它极强大所以齐桓晋文责之皆是没紧要的事桓公岂不欲将僣王猾夏之事责之但恐无收煞故只得如此至如晋文城濮之战依旧委曲还他许多礼数亦如桓公之意然此处亦足以见先王不忍戕民之意未冺也设使桓文所以责之者不少假借他定不肯复兵连祸结何时而已到得战国斩首动是数万无复先王之意矣
　　楚杀其大夫得臣
　　谢湜曰得臣刚愎自用勇于必战楚子畏晋欲还而得臣傲忽无退志故城濮之败归罪得臣而杀之得臣不氏未赐族
　　胡安国曰按左氏晋师既克曹卫楚子入居于申使申叔去谷使子玉去宋曰晋侯在外十九年而果得晋国险阻艰难备尝之矣民之情伪尽知之矣天假之年而除其害其可废乎子玉使伯棼请战楚子怒少与之师惟西广东宫与若敖之六卒实从之而不止也子玉从晋师文公退三舍辟之楚众欲止子玉不可战于城濮楚师败绩夫得臣信有罪矣而楚子知其不可敌不能使之勿敌而少与之师又以一败杀之是以师为重而弃其将以与之也是晋再克而楚再败也故称国以杀而不去其官以仲尼书郑叶其师与楚得臣之事观之可为来世之永鉴矣
　　卫侯出奔楚
　　谢湜曰楚败晋文廹卫故卫成惧难奔楚卫成失国不名者以示义不当絶
　　胡安国曰诸侯夫国出奔未有不名者卫侯何以不名著文公之罪也卫侯失守社稷背华即夷于文公何罪乎卫之祸文公为之也初齐晋盟于敛盂卫侯请盟晋人不许是塞其向善之心虽欲自新改辙而其道无由也髙帝一封雍齿而功臣不竞世祖烧弃文书而反侧悉安使文公释怨许卫结盟南向诸侯弃楚而归晋矣忿不思难惟怨是图必使卫侯窜身无所奔于荆蛮归于京师兄弟相残君臣交讼谁之咎也夫心不外者乃能统大众智不凿者乃能处大事文公欲主夏盟取威定伯而举动烦挠若不胜任者惟凿智自私而心不广也春秋于卫侯失国出奔不以其罪名之而重文公之咎盖端本议刑责备贤者之意也
　　五月癸丑公防晋侯齐侯宋公蔡侯郑伯卫子莒子盟于践土
　　程頥曰晋文公欲率诸侯以朝王也惧其不能而召王就见之又见其召王之罪而不明其欲朝之本心是以谲而掩其正也圣人伐其心迹显晋文勤王之志且使后世之君知所行之不正则无以明其心当慎其所行也
　　谢湜曰晋文却强楚尊王室诸侯皆聴命于晋故八国防践土为盟陈虽与楚以王命之重诸侯毕至穆公不待徴召亦如防从盟书陈侯如防以示人心乐于从王也使文公有尊周之实则王室安有不兴者哉卫子成公弟叔武晋文既逐成公乃立叔武主卫叔武称子以未逾年君目之也成公义不絶于国文公私忿逐卫侯立卫子非正也书卫子罪其专废立也胡安国曰践土之防天王下劳晋侯削而不书何也周室东迁所存者号与祭耳其实不及一小国之诸侯晋文之爵虽曰侯伯而号令天下几于改物实行天子之事此春秋之名实也与其名存实亡犹愈于名实俱亡是故天王下劳晋侯于践土则削而不书去其实以全名所谓君道也父道也晋侯以臣召君则书天王狩于河阳正其名以统实所谓臣道也子道也而天下之大伦尚存而不灭矣卫侯奔楚不书名者未絶其位也叔武受盟而称卫子者立以为君也此见圣人深罪晋文报怨行私专权自恣废置诸侯之意吕祖谦曰作王宫于践土晋作王宫于践土何故不徃京师朝王却教襄王出来盖当时所畏惟楚晋先败楚声势动天下故襄王亦自出来况前时围温围原已是有此事了若又去则温原必畏其民必奔防矣此所以不可入京师正如李克用两镇不敢入朝相似
　　陈侯如防公朝于王所
　　程頥曰古者诸侯以时朝聘于天子天子以时聘问于诸侯故上下交泰尊卑有礼而天下治春秋之世王室微弱诸侯莫有事君以礼者矣以二百四十二年之间书公如京师者一公朝于王所者二而已且所书成公十有三年春晋侯使却锜来乞师三月公如京师夏五月公自京师遂防晋侯伐秦秋七月公至自伐秦盖成公之行实防晋伐秦因道京师而名曰朝王圣人于鲁事有君臣之义尝迁就而为之词然不书曰朝且考其前后所书亦以见意也僖公二十八年天王劳晋侯于践土晋侯召天王于河阳两书公朝于王所不书诸侯而独书公又曰朝于王所则不成朝可知矣鲁既无朝王之礼而臣如京师者又止有五书不曰聘则不成聘亦可知矣僖三十年公子遂之行复遂如晋非专使也天王使宰周公来聘而使遂徃又遂如晋不敬莫大焉鲁之于王皆不足以成朝聘之礼而天王使使来聘者反有七焉王者微弱诸侯不臣举鲁一国则天下诸侯可见也谢湜曰天王所在曰王所践土之防襄王徃劳文公晋为王筑宫践土因率诸侯朝焉故践土称王所践土宻迩王室朝于王所而不于京师文公失事王之道也故践土之防王亦在焉王不书尊天王也朝书王所着公失朝礼也朝不书诸侯不与诸侯之成朝也周自平王微弱列国朝聘不通于京师故二百四十二年之间公朝于王所者二公如京师者一卿如京师者五而巳践土则因王在防而修朝礼焉温则召王于河阳而修朝礼焉二朝皆不书诸侯为其非朝礼之正也成公一朝于京师则书如不书朝为其不成朝也卿五聘于京师则书如不书聘为其不成聘也朝非朝聘非聘诸侯不臣之罪见矣
　　胡安国曰朝不言所言所非其所也朝于庙礼也于外非礼也有虞氏五载一廵守羣后四朝周制十有二年王乃时廵诸侯各朝于方岳亦何必于京师于庙然后为礼乎古者天子廵狩于四方有常时诸侯朝于方岳有常所其宫室道途可以预修故民不劳其共给调度可以预备故国不费今天王下劳晋侯公朝于王所则非其时与地矣自秦而后廵游无度至有长吏以仓卒不办被诛民庻以烦劳不给生厌盖春秋之义不行故也然则天子在是可以不朝乎天子在是而诸侯就朝礼之变也春秋不以诸侯就朝为非而以王所非其所为贬正其本之意也
　　六月卫侯郑自楚复归于卫
　　谢湜曰成公逼难不能以死守位而弃国出奔其出也晋文立叔武以主社稷其位已絶于卫矣故自楚归国书名书复归晋文假大义复私忿逐人之君而立其臣逐人之兄而立其弟非道也故成公出奔不名以示不当絶返国称名称复归以示絶于国上明义不当絶下明已絶于国而晋文弃絶成公不以其道其罪见矣成公頼楚之力以归左氏谓晋复卫侯非也
　　胡安国曰卫侯失国出奔则不名复归得国何以名杀叔武也叔武者卫侯之弟也晋文公有憾于卫侯而不释怨于是逐卫侯立叔武叔武辞立而他人立则恐卫侯之不得反也于是已立乎其位始反卫侯卫侯得反而疑其弟则曰叔武篡我元咺争之曰叔武无罪卫侯不信其言终杀叔武是不念鞠子哀而以争国为心乱民彝灭天理其为罪大矣此其所以名也元咺由是走之晋而讼其君然卫侯初归则称复再归何以不称复乎春秋立法甚严而待人以恕郑之初归虽杀叔武既名之矣犹意其或出于误而能革也是以称复及其再归又杀元咺及公子瑕则是终以争国为心长恶不悛无自艾之意矣是以不称复其曰归于卫者易词也诸侯嗣故称复者继之也不称复者絶之也而国非其国矣
　　卫元咺出奔晋
　　谢湜曰元咺以晋命立叔武主卫成公自楚复归前驱入杀叔武故元咺奔晋
　　吕祖谦曰元咺出奔晋此是要去讼卫侯初间卫侯杀其子角咺不废命此一处能忍最贤于人至第二来廹他便忍不得此盖缘卫侯不明之甚然元咺于此时能忍得亦非细事此是人之所难处大抵工夫当做得到
　　陈侯欵卒
　　谢湜曰陈侯盖自防返国而卒鲁不防故不书
　　秋杞伯姬来
　　谢湜曰非归寕故直书来
　　公子遂如齐冬公防晋侯齐侯宋公蔡侯郑伯陈子莒子邾子秦人于温天王狩于河阳
　　程頥曰晋文公实有勤王之心而不知召王之为不顺故谲掩其正
　　程氏学曰河阳之行非巡狩也晋文召之也而圣人特书天王狩于河阳所以伸天子之势抑晋侯之不臣也若践土之防王亦在焉惟公朝于王所而不书王之来何也曰践土之事天王实劳晋侯然王有廵狩之名晋无召君之迹非如河阳之行反道害义故特书言狩者足以见其不成狩也春秋之义所以明微呜呼抑强扶弱尊王而黜诸侯非圣人谁能修之杨时曰晋文公召王以诸侯见而春秋书曰天王狩于河阳盖不与其召也又书曰公朝于王所言诸侯自朝于王盖不与其以也
　　范祖禹曰晋文公心正而行谲召王是也文公心非不善也而所行不正是以为谲
　　谢湜曰晋文防诸侯朝王于温由是王至河阳然则河阳之行非狩也晋文召之也春秋书曰天王狩于河阳所以伸天王之尊也伸天王之尊所以罪晋文之不臣也践土之事襄王实劳晋文故践土书公朝王所而已以其无召君之迹也河阳则以臣召君不可以训故河阳以天王自狩为文以其灭君臣之义也河阳与温一也指邑故言温指狩地故言河阳胡安国曰按左氏晋侯召王以诸侯见仲尼曰以臣召君不可以训故书曰天王狩于河阳以尊周而全晋也啖助谓以常礼言之晋侯召君名义之罪人也其可训乎若原其自嫌之心嘉其尊王之意则请王之狩忠亦至焉故夫子特书狩于河阳所谓原情为制以讥变礼者也夫践土之防王实自徃非晋罪也故为王讳之又为晋解之于以见春秋忠恕也吕祖谦曰齐桓九合诸侯一正天下无非尊王室天子亦未尝亲出慰劳若文公践土之盟河阳之狩两屈天子之尊盖周王不畏齐而畏晋天子视齐桓乃忠臣不过一诚实而晋文权谋髙大所以畏晋不畏齐也举天子畏与不畏又见文公不如桓公
　　壬申公朝于王所
　　谢湜曰朝于京师正也书朝于王所罪其不正也诸侯皆朝正也朝书公不书诸侯罪其不成朝也朝书公所以纪其迹朝不书诸侯所以黜其乱孔子曰晋文公谲而不正齐桓公正而不谲桓公防王世子防宰周公未尝有朝王之心也然伐楚责王祭不共首止葵丘之防不与王世子宰周公盟迹则正矣此孔子所以言其不谲也文公防诸侯朝于践土防诸侯朝于温盖以朝王为心也然就践土为宫以朝召王于河阳以修朝礼迹则谲矣此孔子所以言不正也文公以朝王为心善矣然以一失所举遂防大恶诸侯举事其可不虑耶
　　晋人执卫侯归之于京师
　　谢湜曰卫成复归杀卫子叔武大夫元咺以叔武讼于晋故晋文执卫侯执卫侯称人贬之也成公背晋与楚固有过矣然文公未有虐民大罪也非有不可容之大恶也晋文遽以兵威逼而絶之其出奔也即以卫子为君其复归也即以元咺之讼执之卫子主国非正也元咺讼君非忠也逐人之君而立其臣党人之臣而执其君失方伯治罪之义矣虽曰执而归王何以服诸侯之心哉故成公虽失国其出奔不名见执复不名以示义不当絶也师于京师直词也归之于京师不得已之词也观其词而曲直之理存乎其中矣诸侯为害不大者先王责以礼懐以德须其不改然后加刑岂若晋文以兵伐之以势奔之以力执之耶
　　卫元咺自晋复归于卫
　　谢湜曰元咺以臣讼君卫之大逆也晋文不道使咺复以臣子归国书复归明其罪大已絶于国为天吏者在所诛絶也自晋侯伐卫君以逐臣见执臣以讼君复归使君臣相抗更主卫国诛释废置之柄乱矣书元咺自晋复归所以深责晋文也
　　胡安国曰其言归之于者执不以正之词也古者君臣无狱诸侯不専杀为臣执君故卫侯不名而元咺称复大夫不世其称复絶之也自晋者晋有奉焉因其力也归者易词以文公为之主故其归无难而方伯之罪亦明矣是以执而称人不得为伯讨也
　　诸侯遂围许
　　谢湜曰晋文以尊周之命率诸侯朝王臣子之大义也许独违命不从罪在所治故诸侯自防以兵围之书遂围许善诸侯得讨叛之义也讨叛尊王人心所同欲故称诸侯
　　胡安国曰诸侯比再防天子再至皆朝于王所而许独不防以其不臣也故诸侯围许按古者廵狩诸侯各朝于方岳今法天子行幸三百里内亦皆问起居许距河阳践土近矣而可以不防乎其称遂继事之词也
　　吕祖谦曰诸侯围许许何故不与践土之盟温之防盖许近楚
　　曹伯襄复归于曹遂防诸侯围许
　　谢湜曰曹共公归晋文释之也共公非有大罪当黜晋以楚故执之以畀宋人共公之拘于宋也其位已絶于曹矣然则共公义不当絶而晋文絶之也故共公见执不名以示义不当絶也归国称名称复归以示晋文絶之也正其不当絶于前着其已絶于后晋文弃絶共公不以其道其罪见矣晋文之围许也以王命讨叛诸侯服从故共公得复之后即以兵防诸侯围许书曹伯遂防诸侯以见共公不敢即楚也共公与楚久矣围许之役心不即楚而遂防诸侯则人心乐于从王可知矣卫侯出奔不名归国称名称复归曹伯见执不名归国称名称复归其义一也元咺在所诛絶而晋文与之书复归以明罪大当絶也曹共卫成在所容恕而晋文弃之书复归以明絶之非义也诛释国之大柄也诛释不由公义而能使天下归服者鲜矣晋文以王命举十国讨许而至于围之则许人心不服晋可知也
　　胡安国曰曹伯襄何以名其归之道非所以归也晋侯有疾使其防侯獳货筮史曰以曹为解晋侯恐于是反曹伯夫以赂得国而春秋名之比于失地灭同姓之罪以此知圣人严于义利之别以正性命之理其説行而天下定矣岂曰小补之哉
　　二十有九年春介葛卢来
　　谢湜曰葛卢夷狄附庸故书名介葛卢白狄皆不能修朝礼故书来
　　公至自围许夏六月防王人晋人宋人齐人陈人蔡人秦人盟于翟泉
　　程頥曰晋文连年防盟皆在王畿之侧而此盟复廹王城又与王人盟强廹甚矣故讳公诸侯贬称人恶也
　　程氏学曰洮之盟公防王人不讳而翟泉之盟讳之何也又王子虎晋狐偃宋公孙固齐国归父陈辕涛涂秦小子憖皆贬称人何哉夫诸侯失道上与王人盟其罪固已着矣然未若翟泉近在王都之侧而诸侯大夫敢抗天子之卿以歃血要言其不臣甚矣王子虎亦下与诸侯大夫同盟失礼亦甚矣故圣人一皆人之然则公之恶可不为之讳乎外则贬之内则讳之而春秋恶恶之意尤可见矣
　　谢湜曰列国大夫上抗天子之卿而盟大夫之犯上也天子之卿下齿列国大夫而盟王臣之凟礼也故王子虎晋狐偃及诸国大夫皆贬称人正大典也防王子虎公防之也公不书讳之也外则贬之内则讳之公之恶由此着矣翟泉周地诸侯与王人盟犹不可而况于大夫乎洮盟逺于王都犹曰不可而况于翟泉乎然则洮之盟未若翟泉之宻迩王都也诸侯之防王人未若大夫盟天子之卿也
　　胡安国曰按左氏公防王子虎晋狐偃宋公孙固齐国归父陈辕涛涂秦小子憖盟于翟泉则皆列国之贵大夫与王子而公与防也其贬而称人讳不书公何也翟泉近在洛阳王城之内而王子虎于此下与列国盟是谓上替诸侯大夫入天子之境虽贵曰士而于此上盟王子虎是谓下陵而无君之心着矣故以为大恶讳公而不书诸国之卿贬称人而王子亦与焉者此正本之义也
　　秋大雨雹
　　谢湜曰盛阳之气烝而为雨寒隂薄之则凝而为雹胡安国曰正蒙曰凡隂气凝聚阳在内者不得出则奋击而为雷霆阳在外者不得入则周旋不舍而为风和而防则为霜雪雨露不和而散则为戾气曀霾隂常防缓受交于阳则风雨调寒暑正雹者戾气也隂胁阳臣侵君之象当是时僖公即位日乆季氏世卿公子遂专权政在大夫萌于此矣
　　冬介葛卢来
　　谢湜曰左氏谓未见公故复来





　　春秋集义巻二十四
　　钦定四库全书
　　春秋集义卷二十五
　　宋　李明复　撰
　　僖公
　　三十年春王正月夏狄侵齐
　　胡安国曰左氏曰晋人伐郑以观其可攻与否狄间晋之有郑虞也遂侵齐诗不云乎戎狄是膺荆舒是惩四夷交侵所当攘斥晋文公若移围郑之师以伐之则方伯连帅之职修矣上书狄侵齐下书围郑此直书其事而义自见也
　　秋卫杀其大夫元咺及公子瑕
　　谢湜曰公子瑕元咺奉以摄国政者也卫成公得返故卫杀元咺及公子瑕元咺身为悖逆以抗君君归则已出君出则已归王法所不容者也春秋不以讨贼之词书者咺立叔武奉子瑕皆出晋命卫成以背晋即楚失国人心而咺无危害社稷之恶故元咺之罪虽大国人有弗讨之心其杀之也卫以国法杀之而已故杀元咺不书人以罪成公失人心也杀二大夫已上不书及者其事同其恶均故也杀二大夫书及者以此之故而延及于彼也公子瑕摄国事晋命也卫以元咺背君之故而并杀之故杀书及着其非有大罪也卫之祸皆晋为之也故元咺出书卫归书卫以着咺之专国也出书奔晋归书自晋以着晋之病卫也晋里克卫元咺虽逆臣然皆以本国大夫得罪故杀书大夫
　　胡安国曰元咺讼君为恶君归则已出君出则已归无人臣之礼信有罪矣则称国以杀而不去其官何也春秋之法躬自厚而薄责于人君子之道辟诸射失诸正鹄反求诸已卫侯之躬毋乃有阙盍亦省德而内自讼乎夫称国以杀者君与大臣专杀之也卫侯在外其称国以杀何糓梁子曰待其杀而后入也待其杀而后入是志乎杀咺瑕者也兵莫憯于志镆鎁为下卫侯未入称国以杀者此春秋诛意之效也然则大臣何与焉从君于恶而不能止故并罪之也公子瑕未闻有罪而杀之何也元咺立以为君故卫侯忌而杀之也然不与卫剽同者是瑕能拒咺辞其位而而不立也不与陈佗同者是瑕能守节不为国人之所恶也故经以公子冠瑕而称及见瑕无罪事起元咺以咺之故延及于瑕而卫侯忌克专杀滥刑之恶着矣
　　卫侯郑归于卫
　　谢湜曰卫侯出奔卫侯见执非有大罪当黜也特以与楚得罪而已故卫侯出奔见执皆不名以示义不当絶也卫侯奔楚凡三月执归京师凡二年为社稷主而或奔或执失国之恶大矣故卫侯复归及归皆名以示不能守国也践土之防叔武以卫子受盟然则叔武已为晋所立卫侯已为晋所絶矣故卫侯自楚归国称复归以罪晋文絶之也晋执卫侯归之京师王不加黜而终以返国然则卫侯于卫君道未絶也故卫侯得返称归以正卫侯义当返国也观春秋不名于前称名于后而晋文廹逐衞成卫成屈辱失国其罪由此见矣观春秋称复归于前称归于后而晋文已絶卫成卫成未絶于卫其曲直由此见矣胡安国曰卫侯出奔于楚则不名见执于晋则不名今既归国复有其土地矣何以名之乎不名者责晋文公之以小怨妨大德名之者罪卫侯郑之以忮害戕本支古者天下为公选贤与能不以为异况于戚属岂有疑间猜忌之心哉末世隆怨薄恩趋利弃义有国家者恐公族之轧已至于网罗诛杀无以庇其本根而社稷倾覆如六朝者众矣卫侯始归而杀叔武再归而及公子瑕是葛藟之不名而春秋之所恶也故再书其名为后世戒此义茍行则六朝之君或亦少省矣
　　晋人秦人围郑
　　谢湜曰左氏谓郑贰于楚故围郑德义驭国之大柄也晋文侵曹伐卫皆不以德执曹伯执卫侯皆不以义是以令不行于许而围许信不行于郑而围郑故王者先德义后兵革垂衣拱手而天下归之
　　胡安国曰按左氏传晋侯秦伯围郑以其无礼于晋经书晋人秦人者贬之也于秦晋何贬乎初晋公子重耳出亡过郑文公亦不礼焉为是兴师而围郑孟子曰有人于此待我以横逆则君子必自反也我必不仁无礼与不忠欤仁且有礼而忠矣其横逆犹是也此亦妄人耳而君子盖终不之校也故行有不得者皆反求诸己而已矣今郑伯之于晋公子特不能厚将迎赠送之礼而未尝以横逆加之也坐此见围为列国者不亦难乎故晋侯秦伯贬称人者晋文以私忿勤民动众围人之国秦伯惟利为向背从烛之武之言不以义举也二国结衅连兵暴肯原野自此始矣
　　介人侵萧
　　谢湜曰介葛卢两至鲁乘萧无备侵萧前书来后书侵为邦国不虞者戒也
　　冬天王使宰周公来聘
　　谢湜曰三公兼冢宰故书宰周公
　　公子遂如京师遂如晋
　　谢湜曰诸侯上聘天子礼事之大者也鲁之修聘礼非专以王室为事也故公子遂既聘于周又聘于晋王使宰周公来聘鲁始遣大夫报聘又且如晋是待王室与小国等夷也故遂之行书如不书聘罪其不成聘也书遂如晋罪其不敬也
　　胡安国曰大夫出疆有以二事出者有以一事出而专继事者其书皆曰遂公子遂如周及晋与祭公自鲁逆王后皆所谓以二事出者也公子结徃媵而及齐宋盟则专继事者也是非得失则存乎其事冢宰上兼三公其职任为至重而来聘于鲁天王之礼莫厚焉鲁侯既不朝京师而使公子遂往又以二事出夷周室于列国此大不恭之罪履霜坚氷之渐春秋之所诛而不以聴者也则何以无贬乎有不待贬絶而罪恶见者不贬絶以见罪恶
　　三十有一年春取济西田
　　谢湜曰天子所封田邑而诸侯取之诸侯之罪也凡书取罪其专济西田汶阳田皆鲁地也昔为邻国所侵而今能复之不谓之复而谓之取者讥其与取他国田邑不异也济西汶阳鲁之旧也明曲直正封疆请之于王而后受之所谓复之以道也若夫恃为已有专以兵力争夺则与取人之取何以辨哉春秋之义贵直不贵强贵顺不贵争田虽吾本田地虽吾本地行不以直得不以顺亦乱之道也
　　胡安国曰公羊曰取之曹也晋侯执曹伯颁其所侵地于诸侯不系国者吾故田也复吾故田而谓之取何也春秋之法不以乱易乱
　　公子遂如晋夏四月四卜郊不从乃免牲犹三望程頥语録问疑卜郊亦非如何曰春秋却有卜郊但卜上辛不吉则卜中辛中辛不吉则便用下辛不可更也古者一年之间祭天甚多春则因民耕种而祈糓夏则恐旱暵而大雩秋则明堂冬则圜丘皆人君为民之心也凡人子不可一日不见父母国君不可一嵗不祭天又问赐周公以天子之礼乐当否曰始乱周公之法度者是赐也人臣安得用天子之礼乐哉成王之赐伯禽之受皆不能无过记曰鲁郊非礼也周公其衰圣人尝讥之矣説者乃云周公有人臣不能为之功业因赐以人臣所不得用之礼乐则妄也人臣岂有不能为之功业哉借使功业有大于周公亦是人臣所当为尔人臣而不当为其谁为之岂不见孟子言事亲若曽子可也曽子之孝亦大矣孟子才言可也盖曰子之事父其孝虽过于曽子毕竟是父母之身做出来岂是分外事若曽子者仅可以免责矣臣子之于君犹子之于父也臣之能立功业者以君之人民也以君之势位也假如功业大于周公亦是以君之人民势位做出来而谓人臣所不能为可乎使人臣恃功而懐怏怏之心者必此言矣又曰鲁得用天子礼乐使周公在必不肯受故孔子曰周公其衰矣孔子以此为周公之衰是成王之失也又曰鲁用天子礼乐成王之赐伯禽之受皆非也其因袭之遂使季氏僣八佾三家僣雍彻仲尼于此着之
　　张载曰郊禘非礼周公其衰是周公之法坏也又曰鲁之郊禘非礼也夫子固已明言之杞宋则为其二王之后也鲁用天子礼乐必是成王之意不敢臣周公即以二王之后待鲁然而非周公本意也以成王尊徳乐道之心则善矣伯禽不当受故曰鲁之郊禘非礼也周公其衰矣
　　又曰家臣僣大夫三桓僣鲁鲁僣天子推其原皆在成王成王赐伯禽天子礼乐自其时已啓下僣上之阶矣
　　范祖禹曰成王赐鲁天子礼乐惟用以祀周公于太庙非使鲁君亦得而用之也周衰鲁僣窃取而用之习以为常三家僣其君故至于用天子之礼其所由来盖有渐矣
　　侯仲良曰郊社之礼所以事上帝也祀上帝天子之事也宗庙之礼所以祀乎其先也天子诸侯皆有宗庙谓祀乎其先者各有其先也其与顔子不改其乐之意同天子宗庙天子之先也诸侯宗庙诸侯之先也天子有天子祀先之礼诸侯有诸侯祀先之礼故曰宗庙之礼所以祀乎其先也鲁侯也以天子祀先之礼祀其先非礼也渎也不祀乎其先也故孔子曰禘自既灌而徃者吾不欲观之矣灌祭之礼也自首至尾皆非其祀故也禘其帝之所自出鲁周公之封也何禘之所自出哉非其物故也
　　谢湜曰冬至祀上帝孟春祈谷于上帝皆郊祭也祭于郊尚敛也故冬至祀上帝谓之郊孟春祈谷亦谓之郊常祀不卜鲁卜郊祈谷之祭也祈谷日用辛成物之义也祭卜日致敬也建寅之月耕事将起先王于是祈谷以致豊年其祀先卜上辛上辛不吉卜中辛中辛不吉乃用下辛尽敬之道也牛在涤曰牲敬其物也伤则不可以供牲故称牛夏四月卜郊非时也卜郊至四非礼也卜郊四则鲁人事神无诚敬之心矣四卜郊不从乃免牲失礼之大也郊祀之大者也三望祀之小者也不郊而三望是废其大而修其小也三望书犹志其失大祀也犹可止之词也胡安国曰记礼者曰祭帝于郊而百神受职焉鲁诸侯何以有郊成王以周公有大勲劳于天下命鲁侯世世祀周公以天子之礼乐是故鲁君孟春乘大路载弧韣旂十有二旒日月之章祀帝于郊配以后稷天子之礼也以人臣而用天子之礼可乎是成王过赐而鲁公伯禽受之非也杨子曰天子之制诸侯庸节节莫差于僣僣莫重于祭祭莫重于地地莫重于天诸侯祀天僣极矣春秋欲削之则无以志其失悉书之则歳事之常有不胜书者是故因礼之变而书于防或以卜或以时或以望或以牲或以牛于变之中又有变焉者悉书其事而谓言偃曰鲁之郊禘非礼也杞之郊也禹也宋之郊也契也是天子之事守也言杞宋夏殷之后受命于周作宾王家统承先王修其礼物其得行郊祀而配以其祖非列国诸侯之比也是故天子祭天地诸侯祭社稷祝嘏莫敢易其常古易则乱名犯分人道之大经拂矣故曰郊社之礼所以祀上帝也宗庙之礼所以祀乎其先也明乎郊社之礼禘尝之义治国其如指诸掌乎夫庻人之不得祭五祀大夫之不得祭社稷诸侯之不得祭天地非欲故为等衰盖不易之定理也知其理之不可易则安于分守无欲僣之心矣为天下国家乎何有古者大事决于卜故洪范稽疑独以为主卜而不从则不郊矣故免牲又曰望祭也有虞氏受终而望因于类巡狩而望因于柴皆天子之事也今鲁不郊而望故特书曰犹犹者可以已之词其言三望何也天子有方望无所不通诸侯非名山大川在其封内者则不祭鲁得用重礼视王室则杀故望止于三比诸侯则隆故河海虽不在其封而亦祭焉非诸侯之所得为也胡宏曰鲁之郊禘逆祀之大者
　　李侗曰记曰鲁之郊禘非礼也周公其衰矣以其难言故春秋皆于郊禘事中之失而书讥鲁自在其中朱熹语録或问明堂位一篇是有此否曰看鲁人有郊禘也是有此问曰当时周公制礼父为大夫子为士葬以大夫祭以士父为士子为大夫葬以士祭以大夫岂周公制礼使其子乱之子细看来如此説后却説明乎郊祀之礼禘尝之义治国其如示诸掌乎恐是子思以此讥鲁之僣礼熹曰子思自称武王周公达孝不曽是讥鲁曰孔子言鲁之郊禘非礼也周公其衰矣孔子尚有此説熹曰后来是如此讥之吕祖谦曰乃免牲糓梁谓免牲为之缁衣熏裳有司端奉至南郊免牛亦然葢古者虽不用此物意思不便消防
　　秋七月冬杞伯姬来求妇
　　谢湜曰荡伯姬越境逆妇杞伯姬越境求妇违礼一也纳币非卿逆女非卿伯姬求妇其礼不正可知也始之不正而欲其终之以正不可得也故杞伯姬或防或来或朝子或求妇
　　胡安国曰荡伯姬来逆妇而书者以公自为之主失其班列书也杞伯姬敌矣其来求妇曷为亦书见妇人之不可与国事也王后之诏命不施于天下夫人之教令不施于境中婚姻大事也杞独无君乎而夫人主之也故特书于策以为妇人乱正之戒母为子求妇犹曰不可况于他乎此义行无吕武之祸矣
　　狄围卫十有二月卫迁于帝丘
　　程氏学曰古者王道之行诸侯各安其邦岂至于迁乎邢卫皆以夷狄内侵国破而迁许以介于晋楚强国之间遂至于四迁蔡则廹于楚故迁也
　　谢湜曰狄侵齐晋不能讨故围卫狄围卫晋不能救故卫避狄迁于帝丘邢卫之迁皆自迁也二国之迁自弱之道也或曰太王何以去迁岐曰之迁也其民乐卫之迁也其民忧之迁也其民安卫之迁也其民危之迁也周室以兴卫之迁也卫室以弱胡安国曰帝丘东郡濮阳颛顼之虚亦卫地也狄尝廹逐黎侯寓于卫而卫不能修方伯连师之职戎尝伐凡伯于楚丘而卫不能救王臣之患其后遂为狄人所灭东徙渡河矣齐桓公攘戎狄封之而卫国忘亡今又为狄所围其迁于帝丘避难也而中国衰防狄人强盛卫侯不能强于政治晋文无却四夷安诸侯之功莫不见矣
　　吕祖谦曰卫已迁过楚丘了何故又迁帝丘盖狄自河北敢过河南自河南又渐渐敢过帝丘来
　　三十有二年春王正月夏四月己丑郑伯防卒
　　谢湜曰郑伯郑文公鲁不防故不书
　　卫人侵狄秋卫人及狄盟
　　谢湜曰狄有乱卫人侵狄请盟故卫与狄盟卫中国也中国不能以义讨狄而乃乘乱攻狄书侵罪其不正也狄无礼义惟力是恃乃能屈服请盟盟书及殊狄以甚卫人之恶也
　　胡安国曰按左氏称狄有乱卫人侵狄狄请平焉衞人及狄盟其不地者盟于狄也再书卫人而称及者所以罪卫也盟防中国诸侯之礼衰世之事已非春秋之所贵况于围困迁徙之余从而刑牲歃血以要之哉
　　冬十有二月己卯晋侯重耳卒
　　张载曰重耳直而不婉
　　范祖禹曰晋文公心非不善也而所行不正是以为谲
　　朱熹语録或问晋文公之谲奈何曰程子之説宻矣然以其説求之本文则未见其有以发晋文之本心而能使后世慎所举者张子以谲为婉以事实字义求之亦若未安惟胡氏为得之而吕祖谦考之为详文多不能悉载学者求之左氏之书自可见矣
　　又曰论语论桓文事犹曰师也过商也不及使当时无公西华之问则今之説者必有优劣之分矣吕祖谦曰晋文公之伯不及齐桓之盛齐桓迟之以二十余年而晋文求之于六七年间须要做尽许多事又曰晋文公事业在僖公二十八年都做了如侵曹伐卫败楚朝王声绩赫然震荡人耳目一年都做尽桓公规模三十余年尚藏其用功之所以迟速时便是桓文才之高与下官仲舅犯规模之深与浅以是知晋文不如齐桓咎犯之徒不如管仲
　　又曰晋文公凡出许多时直到成伯业皆是赵衰狐偃二人为之谋主文公自僖公之二十四年入国至僖二十七年搜于被庐方始命狐偃将上军狐偃则让于狐毛而佐之命赵衰为卿则又让于栾枝先轸若以后世论之二人自入国便合处于高官大职可也何故经涉许多年方命他将上军及为卿之任他又相逊二人初不曾计较官职以此知二人是腹心宗臣与社稷同休戚初不论职位之高下又有得古之体国之臣但欲成国事不曾计较官职且如齐桓公之相全在管仲仲只为下卿及平戎于王王以上卿之礼享之仲不敢受曰有天子之二守国高在当时国子高子尝为齐上卿然国高初无功于齐是以让者是不计较官职之高下汉高祖之兴张良实在三杰之列叔孙通初无大功后来立太子使叔孙通为太傅良止为少傅自常人处之必有愤然不平之心凡此皆国之宗臣初不曾计较官职高下専以推贤让能使之利害相谋是非相参而已又见人材不厌多晋文有子犯亦犹齐桓之有管仲相似一个伯诸侯之规模皆自子犯出然文公之规模与齐大段不同桓公是三十年工夫方做得成所以优防文公两三年尽做得许多事所以急迫桓公虽有兵车之防然史无可书之事亦无可喜之功至于文公事业载在典册粲然可观如城濮一战功业森然在目齐桓成伯业却无迹晋文成伯业便有迹桓公伯业缓成文公伯业速就此晋文所以不如齐桓试又举其大者言之如齐桓之兴便去封已灭之卫归公乗马凡牛羊豕鸡狗门材皆以与卫闵二年救邢复具邢噐用而迁之又与城邢其存植亡国如此晋文公于僖二十六年伐卫失国其一国君臣互相屠戮又执曹伯至使其国乱亡方复曹伯桓公封卫迁邢以存亡国文公执曹伯卫侯使其国乱桓公迁邢封卫一举便得安迹文公复曹卫反使其国家危乱足见文公不如桓公处然不特此初晋文公于僖二十三年欲归国及郑郑文公不为之礼后来于僖之二十八年城濮既胜之后郑伯使子人九行成于晋晋使栾枝与盟五月文公及郑伯盟于卫雍凡与郑盟者矣亦可以释怨至僖三十年复与秦围郑看得文公度量不广未到坦然大度处所以记人之怨而不忘其不及齐桓又如此齐桓九合诸侯一正天下无非尊王室天子亦未尝亲出慰劳若文公践土之盟河阳之狩两屈天子之尊盖周王不畏齐而畏晋天子视齐桓乃忠臣不过一诚实而晋文权谋高大所以畏晋不畏齐也举天子畏与下畏又见文公不如桓公看得晋文公既种种不如桓公然桓公伯业不继而文公虽死伯业不絶何故只縁有一件都强如齐桓晋文所以伯业相继不絶前説管仲一身任事不能为齐求人材而晋专务收人材看得晋国人材之盛皆出于狐赵初间使狐赵将上军则让于狐毛而佐之命赵衰为卿则让于栾枝先轸却谷死使原轸又自不为卿又让之晋人材之所以盛縁狐赵之徒倡推贤让能之风于上一国所以皆有此风至臼季见冀缺于田野之间其夫妇敬相待以宾臼季归即荐之于文公文公以为下军大夫以此见非特朝廷如此相逊而田野亦莫不皆然一国所以皆有推贤让能之风赵衰狐偃实倡之也直至景公时范宣子让其下皆让其波流之及直至如此故晋之伯业所以长乆桓公之伯业所以不永也
　　三十有三年春王二月秦人入滑
　　谢湜曰秦穆公遣师袭郑郑有备故入滑潜师而进故称入
　　齐侯使国归父来聘夏四月辛巳晋人及姜戎败秦师于殽
　　程頥曰晋不称君居丧附不可从戎也忘亲背惠其恶甚矣秦为无道越晋逾周以袭人众所共愤故称晋人其称及姜戎亦然
　　范祖禹曰春秋之时姜戎常佐晋征讨以中国之师制之使犄角之助而已至于后世则倚戎狄以成功与之共事未有不为患者也
　　谢湜曰秦穆公乘人之虚而潜师以入其国兵之不道未有甚于此者也晋人恶之姜戎恶之故书晋人及姜戎以明众所同恶也晋襄释殡兴戎亏失子道故贬称人秦师书败不书战不战而败之也千里袭国其地险其众劳其势危一蹑其后未有不亡其众者也蹇叔可谓先见之明矣穆公信邪言咈忠諌蹈必死之地以徼成功此所以取殽之败也入者少败者众故入称人败称师
　　胡安国曰按书序秦穆公伐郑晋襄帅师败诸殽而经书晋人败秦师于殽是皆仲尼亲笔其词何以异乎书序专取穆公悔过自誓之言止于劝善其辞恕春秋备书秦晋无道用兵之失兼于惩恶其法严此所以异也晋襄亲将绌不称君者俯逼葬期忘亲背惠墨衰绖而即戎其恶甚矣视秦犹狄其罪云何客人之馆而谋其主因人之信已而逞其诈利人之危而袭其国越人之境而不哀其防叛盟失信以贪勤民而弃其师狄道也夫杞子先轸之谋偷见一时之利徼幸其成自以为功也二君皆过听焉而贪其利是使为人臣者怀利以事其君为人子者怀利以事其父君臣父子去仁义怀利以相与利之所在则从之矣何有于君父文公之丧仅五月耳墨经从戎大伦灭矣春秋人晋子而狄秦所以立人道存天理也
　　癸已葬晋文公狄侵齐公伐邾取訾娄秋公子遂帅师伐邾
　　谢湜曰夏伐其国取其邑秋又兴师伐之着其虐也胡安国曰按左氏公伐邾取訾娄报升陉之役邾人不设备襄仲复伐之此皆不胜忿欲报怨贪得恃强凌弱不义之兵也直书其事而罪自见矣或曰取须句訾娄有为为之也伐邾至于再三念母勤矣夫念母者必当止乎礼义平王不抚其民而逺屯戍乎家诗人刺之夫子录焉僖公以成风之有功于己也越礼以尊其身违义以报其怨残民动众取人之邑曾是以为孝乎
　　吕祖谦曰襄仲复伐邾一则是因晋有丧一则縁邾不设备之故
　　晋人败狄于箕
　　谢湜曰狄潜兵侵晋不战而败之箕晋地
　　吕祖谦曰狄侵齐因晋防也春秋时狄侵中国初间强盛时桓出来整顿一次至此文公一死便因防乘隙欲侵挠中国至是年冬鲁僖公如齐朝且吊有狄师当时诸侯特来吊戎狄以此见得戎狄强盛之甚而是年侵齐亦非小小侵挠也大抵春秋时若非伯主时复出来整一次如何防得成中国
　　又曰晋败狄于箕此是一大战所以获白狄之君
　　冬十月公如齐十有二月公至自齐
　　谢湜曰齐归父来聘故公朝于齐
　　乙巳公薨于小寝
　　胡安国曰左氏曰即安也周制王宫六寝路寝一小寝五君日出而眂朝退适路寝聴政使人眂大夫退然后适小寝释服是路寝治事之所也而小寝燕息之地也公羊以西宫为小寝或以诸侯有三宫则列国之制葢降于王其以路寝为正则一尔君终不于路寝则非正矣曾子曰吾得正而毙又何求哉古之人贵于得正乃如此故凡直书而义自见矣
　　陨霜不杀草李梅实
　　程頥曰春秋书陨石霜何故不言石陨霜陨此便见得天人一处
　　又曰雨木氷上温而下冷陨霜不杀草上冷而下温谢湜曰隂气防故夏十月陨霜阳气胜故霜不杀草李梅实谓之陨霜者寒气凄冽而陨之也
　　胡安国曰哀公问于仲尼曰春秋记陨霜不杀草何为记之也曰此言可杀也夫宜杀而不杀则李梅冬实天失其道草木犹干犯之而况君乎是故以天道言四时失其序则其施必悖无以统万象矣以君道言五刑失其用则权必防无以服万民矣哀公欲去三桓张公室问杜于宰我古者用命赏于祖不用命戮于社宰我对以使民战栗葢劝之断也仲尼则曰成事不説既徃不咎其自与哀公言乃以为可杀何也在圣人则能处变而不失其常在贤者必有小贞吉大贞防之戒矣其论陨霜杀草则李梅冬实葢除恶于防虑患于早之意也
　　朱熹曰霜在今之十月则不足怪在周之十月则为异矣
　　晋人陈人郑人伐许
　　谢湜曰左氏谓许贰于楚


　　春秋集义卷二十五
　　钦定四库全书
　　春秋集义卷二十六
　　宋　李明复　撰
　　文公
　　程頥曰文公名兴僖公子襄王二十六年即位文諡也慈惠爱民曰文
　　元年春王正月公即位
　　谢湜曰君薨未逾年虽嗣子不称君一年不可二君故也已逾年虽未葬嗣子亦称君歳已更始不可无君故也
　　胡安国曰即位者告庙临羣臣也国君嗣世定于初防必逾年然后改元书即位者终始之义一年不二君縁臣民之心不可旷年无君按书载舜禹终传位之事在舜则曰月正元日格于文祖在禹则曰正月朔旦受命于神宗率百官若帝之初夫于文祖神宗则告庙也率百官若帝之初则临羣臣也自古通丧三年其以防服不可入宗庙其以吉服则斩焉在衰绖之中不可既成而又易之也如之何而可子张问于孔子高宗谅隂三年不言何谓也子曰何必高宗古之人皆然君薨百官縂已以聴于冢宰三年则告庙临羣臣固有摄行之礼矣按商书称太甲元年伊尹祠于先王则摄而告庙之证也百官总已以聴冢宰则摄而临羣臣之证也其曰只见厥祖者言伊尹以奉嗣王之事祗见太甲之祖也至三祀十有二月伊尹以冕服奉嗣王则免防从吉之证也然顾命康诰记成王之崩其君臣皆冕服何也当是时成王方崩就殡犹未成服故用麻冕黼裳入受顾命已受命诰诸侯而后释冕反防服者于是成服而宅忧也或以为康王释服离次而即吉则谬矣
　　朱熹曰胡安国説春秋公即位终是不通且逾年即位凶服如何入庙安国却説是冢宰摄行他事可摄即位岂可摄且如十一月乙丑伊尹以冕服奉嗣王惟十有三祀却是除服了康王之诰苏轼道是召公失礼处想古时是这般大事必有个权宜如借吉之例
　　二月癸亥日有食之天王使叔服来防葬
　　谢湜曰诸侯薨天王遣大夫会明君父之防也明君父之防所以责臣子也
　　胡安国曰凡崩薨卒人道始终之大变也不以得礼为常事而不书其或失礼而害于王法之甚者圣人则有削而不存以示义者矣
　　夏四月丁巳我君僖公天王使毛伯来锡公命谢湜曰诸侯嗣位必请命于王王之命然后继世守国文公请命之礼不行而襄王反使毛伯以命来锡责鲁失臣子之道也毛伯诸侯为王卿士者以礼曰以防曰赐
　　胡安国曰诸侯终防入见则有歳时来朝则有敌王所忾则有韨冕圭璧因其终防入见而之者也礼所谓防毕以士服见天子已见赐之黻冕圭璧然后归是已车马衮黻因其歳时来朝而之者也诗所谓君子来朝何予之虽无予之路车乘马又何予之衮及黼是已彤弓玈矢因其敌忾献功而之者也诗所谓彤弓弨兮受言藏之我有嘉賔中心贶之钟鼔既设一朝飨之是已今文公继世防制未毕非初见继朝而献功也何为来命乎故谷梁子曰礼有受命无来命来命非正也【余见纲领中】吕祖谦曰此毛伯恐不在畿内大抵诸侯即位必禀命于天子而后立刘氏权衡此叚论得好
　　晋侯伐卫
　　谢湜曰卫成怨晋不朝故晋襄伐卫
　　叔孙得臣如京师
　　谢湜曰王使叔服防王使毛伯命然后得臣修聘于王不恭之大也
　　卫人伐晋
　　谢湜曰晋之伐卫也卫人有辞不服故卫复伐晋
　　秋公孙敖防侯于戚
　　谢湜曰戚卫邑防于戚左氏谓疆戚田大夫以君命出防诸侯臣子之职也大夫以权势之盛出防诸侯臣子之不道也文公以后列国政在大夫故大夫出防诸侯自敖始
　　吕祖谦曰晋侯疆戚田故公孙敖防之想欲以其地与鲁故公孙敖防之
　　冬十月丁未楚世子商臣弑其君頵
　　谢湜曰有父之亲有君之尊而商臣背之天下大恶未有甚于此者也商臣书世子着其絶尊亲之道也州吁不称公子无知不称公孙者黜其亲而诛其恶以杜公孙恃宠之心也商臣称世子商人称公子者显其亲而着其逆以示大祸于骨肉之间春秋或立例于初以示法或变例于终以起义州吁无知去公子公孙所谓立例于初也商臣商人存世子公子所谓变例于终也子之爱父臣之爱君天性也为世子为公孙者耳不接善言目不亲善行友顺日消防忍日积由是良心化为逆恶而德性沈于豺狼之域矣祸害之岂复顾君父之重哉故商臣书世子以为君父之戒也
　　胡安国曰书世子弑君者有父之亲有君之尊而至于弑逆此天理大变人情所深骇春秋详书其事欲以起问者察所由示惩戒也唐世子受左氏春秋至此废书叹曰经籍圣人垂训何书此耶郭瑜对曰春秋义存褒贬以善恶为劝戒故商臣千载而恶名不灭曰非惟口不可道故亦耳不忍闻愿受他书瑜请读礼世子从之呜呼圣人大训不明于后世皆腐儒学经不知其义者之罪尔夫乱臣贼子虽防穽在前斧钺加于颈而不避顾谓身后恶名足以系其邪志而惩于为恶岂不谬哉持此晓人可谓茅塞其心意矣若语之曰为人君父而不通于春秋之义者必蒙首恶之名为人臣子而不通于春秋之义者必陷篡弑诛死之罪圣人书此者使天下后世察于人伦知所以为君臣父子之道而免于首恶之名诛死之罪也则世子而闻此必将戄然畏惧知春秋之不可不学矣学于春秋必明臣子之义不至于奏请拂防而见酖矣传者案也经者断也考于传之所载可以见其所由致之渐岂隠乎嫡妾必正而楚子多爱立子必长而楚国之举常在少者飬世子不可不慎也而以潘崇为之师侍膳问安世子职也而多置宫中降而不憾憾而能眕者鲜矣乃欲黜兄而立其弟谋及妇人宜其败也而使江知其情是以不仁处其身而以不孝处其子也其及宜矣楚頵僣王慿陵中国战胜诸侯毒被天下然昩于君臣父子之道祸萧墙而不之觉也不善之积岂可掩哉君不君则臣不臣父不父则子不子春秋书世子弑其君者推本所由而着其首恶为万世之大戒也然则商臣无贬曰弑父与君之贼其恶犹待于贬而后着乎
　　吕祖谦曰楚太子商臣弑成王其所以见弑之故亦必有由商臣既是蜂目豺声之人当须择贤师以教之可也今却用潘崇以傅之崇曰能行大事乎商臣初间亦未敢有此意却是崇教之崇之恶又浮于商臣矣师傅之不得其人此成王之见弑一也太子在成周时或有事用兵亦不过所掌之国子今楚太子之宫却自有兵甲所以启其篡弑之祸此成王所以见弑二也成王之见弑亦有数端其他常在少者之类左氏之言分明今不复论观僖三十三年太子商臣谮子上王杀子上至文元年商臣弑成王以子上之死成王之弑皆以初间谋立太子访诸令尹子上之故易曰君不宻则失臣臣不宻则失身二者必居一于此
　　公孙敖如齐
　　二年春王二月甲子晋侯及秦师战于彭衙秦师败绩程頥曰越国袭人秦罪也忘亲背惠晋恶也晋经人之国以袭虽愤无以为词矣故其来不称伐晋不谕秦而与战故书晋及忿以取败故书败绩
　　谢湜曰秦以殽之役出师伐晋故晋襄御之战于彭衙忿兵任力不可以取胜故秦师败绩晋为战主罪其以战为事也秦出师乃报殽役故不书伐
　　胡安国曰及秦师战于彭衙秦战而言及者主乎是战者也夫敌加于已不得已而起者谓之应兵争恨小故不忍忿怒者谓之忿兵按左氏秦孟明帅师伐晋报殽之役此所谓忿兵疑罪之在秦也而以晋侯主之何哉处已息争之道逺怨之方也然则敌加于已纵其侵暴将不得应乎曰敌加于已而已有罪焉引咎责躬服其罪则可矣已则无罪而不义见加谕之以词命犹不得免焉亦告于天子方伯可也若遽然兴师而与战是谓以桀攻桀何愈乎故以晋侯为主者处已息争之道寡怨之方王者之事也
　　吕祖谦曰孟明之罪也是三子皆徃何故独説孟明之罪如前不以一掩大德可见
　　丁丑作僖公主
　　谢湜曰亲既葬孝子逆神而反诸室乃立木主以依亡者之神而承事之是故既之后有虞主既期之后有练主上以附祖考之神而下以系子孙怀慕之心也礼曰先王既设虞祭必于是日也接不忍一日未有所归也僖之十有一月公始作主而安之失孝子寕亲之道矣书作僖公主着其缓也
　　胡安国曰作主者造木主也既而反虞虞主用桑期年而练祭练主用栗用栗者藏主也何以书僖公薨至是十有五月然后作主慢而不敬甚矣夫慢而不敬积恶之原也以为无伤而不去至于恶积而不可掩所以谨之也
　　又曰春秋尊严庙制而谨于祀礼夫祀国之大事也故缓作主世室坏则书于防以贬不防
　　三月乙巳及晋处父盟
　　谢湜曰公朝于晋晋使阳处父盟公以耻之处父晋大夫也朝聘礼事之吉者也君在而使大夫盟公耻之大者大防未毕而出朝恶之大者盟不书公公如晋不书讳之也盟为公讳朝为公讳而公之耻恶由此见矣庄公未释哀而求婚文公未释哀而朝晋其恶一也高傒处父盟不书公其讳一也春秋之义不以强陵弱不以枉胜直修朝礼鲁之义也以大夫辱诸侯晋之不义也故处父贬族不书所以屈晋而伸鲁也胡安国曰及处父盟者公也其不地于晋也讳不书公者抑大夫之抗不使与公为敌正君臣之分也适晋不书反国不致为公讳耻存臣子之礼也凡此类笔削鲁史之旧文众矣
　　吕祖谦曰晋人使阳处父盟公以耻之古者公侯不与伯子男防经书处父去氏以贬损处父不能正君之失
　　夏六月公孙敖防宋公陈侯郑伯晋士縠盟于垂陇谢湜曰垂陇之盟晋为盟主谋伐秦也士縠晋卿卿不可先诸侯故列郑伯下鲁以晋耻公故公孙敖防盟
　　吕祖谦曰书士縠堪其事也杜注非卿盖晋有大司马又有司马如司马子鱼是小司马不是正卿子鱼为左师已自是卿了但兼为司马耳如大司马固乃是卿此即是大司马
　　自十有二月不雨至于秋七月
　　谢湜曰不雨凡八月田苖损伤尽矣文公上不虑天时下不恤民政非若僖公逐时以不雨为念也直书十有二月不雨至于秋七月着其无恤民之心也隂阳和则雨不雨以隂阳不交也隂阳不交及一年则隂阳之气絶矣隂阳不交及八月则隂阳之气于此几絶矣隂阳无絶之道故春秋书不雨止于八月胡安国曰书不雨至秋七月而不曰至于秋七月不雨者盖后言不雨则是冀雨之词非文公之意也夫书不雨至于秋七月而止即八月尝雨矣然而不书八月雨者见文公之无意于雨不以民事系忧乐也其怠于政事可知而鲁衰自此始矣
　　八月丁卯大事于太庙跻僖公
　　程頥曰大事即是祫言大事于太庙跻僖公即合食闵僖二公之义
　　程氏学曰大事于太庙跻僖公大事谓禘也为跻僖公大其事也僖公闵公庶兄而立位在闵下而跻之紊乱宗庙颠倒礼经莫此为大三传同云逆祀非礼明矣故定公八年冬从祀先公着复正也从祀者顺祀也彼顺则此逆尤可知矣
　　谢湜曰鲁人奉闵为君则僖公尝为闵之臣矣奉僖继闵之后则僖公尝为闵之子矣僖虽闵庶兄以兄继弟其始虽不顺然国人奉以继闵则闵为之父僖为之子其位不可易也文公恭修大事而升僖公位于闵上是乃以子先父以臣先君以闺门之私恩废朝廷大义也父子易位而尊毕失序矣书曰跻僖公正其乱也跻越次之词也自下而跻之上自卑而跻之尊昭穆之序乱矣大事禘也祭事莫大于禘故禘为大事书曰大事而不曰禘着其乱大事也葬十有一月而作主防二十有一月而大事缓于主速于大事不孝之大也
　　胡安国曰有事者时祭大事祫也合羣庙之主食于太庙升僖于闵之上也闵僖二公亲则兄弟分则君臣以为逆祀者兄弟之不先君臣礼也君子不以亲亲害尊尊故左氏则曰祀国之大事而逆之可乎子虽齐圣不先父食乆矣公羊则曰其逆祀先祢而后祖也糓梁则曰逆祀则是无昭穆也无昭穆则无祖也闵僖非祖祢而谓之祖祢者何臣子一例也夫有天下者事七世诸侯五世説礼者曰世指父子非兄弟也然三传同以闵公为祖而臣子一例是以僖公父视闵公为礼而父死子继兄亡弟及名号虽不同其为世一矣
　　朱熹语録或问诸家多谓跻僖公故夫子不欲观禘此説如何熹曰禘是于始祖之庙推所自出之帝设虚位以祀之而以始祖配即无昭穆之序王者有禘有祫故周禘帝喾以后稷配之诸侯有祫而无禘此鲁之所以为失礼也
　　吕祖谦曰大事于太庙如禴烝尝是常祭止谓之事如禘祫非常祭则谓之大事又曰礼无不顺凡是礼事事无不顺况祀是国之大事岂可不顺今而逆之岂可谓之礼又曰汤不先契文武不先不窋契与不窋不是不肖但较之汤文武少劣耳宋祖帝乙郑祖厉王犹上祖也如帝乙与厉王虽不肖犹尊而上之以为祖此处最要看知得子不以己之贵而耻其祖之贱
　　冬晋人宋人陈人郑人伐秦
　　程頥曰秦以愤取败晋可以已矣而复伐秦报复无已残民结怨故贬称人
　　谢湜曰襄公既败秦师于殽又败秦师于彭衙今又合四国之众伐秦着其连祸也
　　胡安国曰按左氏四国伐秦报彭衙之役则皆国卿也其贬而称人者晋人再胜秦师在常情亦可以已矣而复兴此役结怨勤民是全不务徳専欲力争而报复之无己也以致济河焚舟之师故特贬而称人
　　公子遂如齐纳币
　　程氏学曰二年冬公子遂如齐纳币四年夏逆妇姜于齐卿佐纳币微者逆之固为失礼而未为重者也春秋之义防显阐幽其在乎此文公禫未除而纳币违礼而隐者也女在其父母家之所称也故逆皆称女以未成妇也文公之图婚也以既禫为防终以纳币为未成理固幽而难辨也非圣人谁眀之特书曰逆妇姜于齐言纳币则已成妇矣不书至者不告庙也娶夫人所以奉宗庙而不告之其不恭也大矣若宣元年公子遂如齐逆女遂以夫人妇姜至自齐谓不侍贬絶而恶见者也先儒谓婚姻不当使公子而不述其所以葢公子公孙于国事皆惟臣礼而已惟婚姻之礼则于家人有尊卑之序若俾尊者从事则非顺也卑者行之何有于不可哉
　　谢湜曰不待既祥而大事于庙不待释禫而纳币于齐忘哀之早也
　　胡安国曰婚烟常事不书其书纳币者防未终而图婚也夫娶在三年之外矣则何讥乎春秋论事莫重乎志志敬而节具与之知礼志和而音雅与之知乐志哀而居约与之知防非虚加之谓也重志之谓也此皆使人私欲不行闲邪复礼之意
　　吕祖谦曰襄仲是庄公子文公叔此是至亲者所以委之
　　春秋集义卷二十六
　　钦定四库全书
　　春秋集义卷二十七
　　宋　李明复　撰
　　文公
　　三年春王正月叔孙得臣防晋人宋人陈人卫人郑人伐沈沈溃
　　程氏学曰滕文公问孟子曰齐人将筑薛吾甚恐如之何则可孟子曰是谋非吾所能及也无已则有一焉凿斯池也筑斯城也与民守之効死而民弗去则是可为也由此观之则诸侯守邦岂可致民之溃哉一被侵伐而民散君之不能可知矣蔡溃莒溃沈溃之类皆是也
　　谢湜曰沈微国溃奔散之词与民守国効死而民弗去诸侯之职也一遇大国侵伐而国人溃焉君之不仁其民民之不死其上可知矣晋无懐服小国之道故伐沈沈无効死勿去之民故沈溃沈溃蔡溃莒溃其义一也
　　胡安国曰按左氏伐沈以其服于楚也沈溃民逃其上也五国皆称人将非命卿也沈在汝南平舆县北未尝与中国防盟而南服于楚师入其境而民人逃散虽非义举比于报复私怨之兵则有间矣故其词无褒贬凡此类欲示后世用师者知权而本之以正也
　　夏五月王子虎卒
　　谢湜曰王子虎天子大夫王叔文公也王臣以赴告之礼通于邦国故夺爵书名不以外诸侯之礼待之也
　　胡安国曰王子虎不书爵讥之也天子内臣无外交或曰礼称情而为之节文者也叔服新使乎我则宜有恩礼矣仲尼脱骖于旧馆虽卒叔服可也夫脱骖于旧馆恶夫涕之无从而为之非礼之经也天子内臣无外交而以新使乎我致恩礼焉是以私情害公义失轻重之权矣
　　秦人伐晋
　　程颐曰结怨连祸残民以逞晋人畏之而不出秦人极其忿而后悔过圣人望其能终改耳
　　谢湜曰晋以四国伐秦故秦复伐晋
　　杨时曰或曰书之终秦誓以见圣人之乐人悔过也故凡过而能悔者取其悔而不追其过可也今有杀人而被刑者临刑而曰吾惟杀人以至此也仁者于此亦必哀而取之曰书之有秦费二誓以志帝王之诰命于是絶故也其大意则言有国者不可废誓于誓之中其事又有可取者则如秦之罪已而不责人是也若曰取其悔而已不咎其过其既悔而有过也亦不当罪乎圣人以恕待人于人之悔也嘉之可也如以悔为是而不问其改与不改则改过者鲜矣故君子之取人也取其改不取其悔且杀人至于被刑而自状其过盖伤其死之不善也使杀人而不必死其肯悔乎殽之战不败则秦自以为功矣何以知之以济河之师知之也济河之师何义哉
　　胡安国曰按左氏秦伯伐晋济河焚舟封殽尸而还其称人何也圣人作易以惩忿室欲为损卦之象其词曰损徳之修也春秋诸侯之知徳者鲜矣穆公初听杞子之请违蹇叔之言其名为贪兵是欲而不能窒也及败于殽归作秦誓庶几能改将窒其欲矣复起彭衙之师殽函之役其名为忿兵是忿而不能惩也今又济河取郊人之称斯师也何义哉晋人畏秦而不出穆公逞其忿而后悔自是见伐不报始能践自誓之言矣是故于此贬而称人备责之也
　　吕祖谦曰秦穆惩殽之败仍用孟明增修国政竟刷大耻夫子骤列其悔过之誓于二帝三王之后者抑有意焉一悔可以破百非一善可以涤百恶秦穆在春秋中朝讥暮贬左瑕右玷虽擢髪不足以数其罪及入于书则温然粹然不见微隙是典谟诰誓之秦穆而非复春秋之秦穆也圣人之劝深矣自时厥后晋有邲之败齐有鞌之败楚有鄢陵之败其余败军者未易槩举如秦之惩败而悔过者则无闻焉此书之所以止于秦也继秦穆而有悔过自誓之举则夫子之序书讵终于秦耶
　　秋楚人围江
　　谢湜曰江即晋故楚围江
　　雨螽于宋
　　谢湜曰螽众多自上而下故曰雨螽螽田原沴气所生雨螽空中沴气所生雨螽于宋宋国政治不和所致故也
　　冬公如晋十有二月己巳公及晋侯盟
　　谢湜曰公再朝于晋故晋侯与之盟比年再朝再盟晋之不道文之不立可知也
　　吕祖谦曰晋人惧其无礼于公请改盟鲁是守礼义之国不比其他国鲁一失之则他国皆失
　　又曰晋国盛时虽有一二事不是卒未见其害盖天下畏其强不敢与之较故襄子虽以大夫之卑盟国君之尊鲁之君臣熟视亦不敢较至于改盟鲁亦惟命是听在当时虽未见其害驯致襄世平公袭其迹而为之欲改卫盟卫即叛而不从遂至兵连祸结数年不解正縁襄子做得样子不是此所以后世蹈之有其害也
　　晋阳处父帅师伐楚以救江
　　谢湜曰楚人围江晋阳处父伐楚以解江围其志善矣然江微国其去楚逺越千里声楚之罪而救之其势不相接其力不相及非救江之道也
　　胡安国曰以者不以之也救江善矣其书以何楚尝伐郑矣齐桓公逺结江黄合九国之师于召陵然后伐郑之谋罢又尝围宋矣晋文公许复曹卫防四国之师于城濮然后围宋之役解今冮国小而弱非能与宋郑比楚人围之必不待彻四境屯戍守御之众与宿卫尽行也当是时楚有覆载不容之罪晋主夏盟宜合诸侯声罪致讨命秦甲出武闗齐以东兵畧陈蔡而南处父等军方城之外楚必震恐而江围自解矣计不出此乃独遣一军逺攻强国岂能济乎故书伐楚以救江言救江虽善而所以救之者非其道矣此春秋纪用兵之法也
　　吕祖谦曰楚师围江晋先仆伐楚以救江晋如何不便救江先去伐楚盖晋是伯主不得不备礼去救他非是十分要救他使告于周王叔桓公只是欲假天子之势想王师之行亦不多阳处父只是偏师如何伐得楚故次年楚灭江
　　四年春公至自晋夏逆妇姜于齐
　　程颐曰纳币在丧中与丧婚同也称妇姜已成妇也不称夫人不可为小君奉宗庙也不书逆者虽卿亦失其职矣
　　或问夏逆妇姜于齐何故便书妇曰此是文公在丧服将满之时纳币故圣人于其逆时便成之为妇罪其居丧而娶也春秋微显阐幽乃在于此处凡事分明可见者圣人更不微文以见意只直书而已如桓三年及宣元年逆女皆分明在丧服中成婚故只书逆女也文公则但在丧服纳币至逆女却在四年圣人欲显其居丧纳币之罪故书妇姜便成之为妇也其意言虽至四年方逆女其实与丧婚同也
　　程氏学曰先儒谓国君必亲迎以使大夫为非礼据文王亲迎于渭以质之也夫妇人伦之本固天地之大义也然诸侯有社稷有民人茍必迎于他邦而所娶之国或道里之逺则将绵厯日月旷废国家之治恐于理不必然矣御轮之礼若施于所馆岂曰不宜何必越国而行哉且文王之迎太姒惟曰于渭不闻于莘造周之地盖未逺于周邦且文王当是时未知其已为诸侯否也至于诗书韩侯迎止于蹶之里则蹶为王卿士若韩侯因朝觐至周而迎不亦宜乎然则逆夫人使卿未为不重也婚姻者人道之始故曰女之行国之大事也谨书之而得失见矣
　　谢湜曰公使大夫迎姜氏为夫人逆者非卿故不名至不告庙故不书至夫人上配国君其体尊矣逆不以卿至不告庙不钦之大也凡夫人逆则为女至而告庙则为妇女在父母家之称也妇从夫之称也故春秋逆称女至称妇文姜妇行已亏哀姜讐女皆不可以奉宗庙故文姜至称姜氏哀姜入称姜氏皆不以妇姜待之也文公之结婚也以既禫为丧终以纳币为未成礼葢不知纳币则妇礼已成禫而纳币则为丧娶故逆称妇姜以明妇礼成于纳币也妇礼成于纳币则文公禫而纳币其恶由此见矣称女则系齐称妇则系鲁故女则以齐逆之妇则逆之于齐也春秋之义显者微之使深幽者阐之使明以禫为丧终以纳币为未成妇其违礼隠矣春秋逆即称妇所以阐幽而明微也
　　胡安国曰逆皆称女以未成妇而女者在父母家之所称也往逆而称妇入国不书至何哉此春秋诛意之效也禫制未终思念娶事是不忘哀而居约矣方逆也而已成为妇未至也而如在国中原其意而诛之也不称夫人姜氏者亦与有贬焉妇人不専行何以与有贬父母与有罪也文公不知敬其伉俪违礼而行使国乱子弑齐人不能鍳微知著冒礼而往使其女不允于鲁皆失于不正其始之过也夫妇之际人伦之首礼不可不谨也故交贬之以为后鉴
　　狄侵齐秋楚人灭江
　　谢湜曰处父失救之道故楚灭江
　　晋侯伐秦
　　程頥曰秦逞忿而伐晋晋畏而避之其见报乃常情也秦至此能悔过矣故不复报晋圣人取其能迁善也称晋侯不复加讥见秦宜得报而自悔不复修怨乃其善也
　　谢湜曰殽役之后秦晋怨结祸连兵革不息
　　胡安国曰晋人三败秦师见报乃常情耳而穆公济河焚舟则贬而称人秦取王官及郊未至结怨如晋师之甚也襄公又报之于常情过矣而得称爵何也圣人以常情待晋襄而以王事责秦穆所以异乎襄公忘亲背恵大破秦师败狄伐许怒鲁侯之不朝也而以无礼施之是専尚威力先事加人莫知省徳而后动也今又报秦不足罪矣穆公初败于殽悔过自誓增修徳政宜若过而知悔悔而能改又有济河之役则非誓言之意所以备责之也然晋襄见伐而报犹无讥焉秦穆至是见伐而不报善可知矣不讥晋侯所以深善秦春秋大改过嘉释怨王者之事也故仲尼定书列秦誓于百篇之末以见悔过能改而不责人虽圣贤诰命不越此矣
　　朱熹曰胡氏谓书晋侯为以常情待晋襄书秦人为以王事责秦穆恐未必如此须是己之心果与圣人之心神交心契始可断它所书之防不然则未易言也程子所谓微词隠义时措从宜者为难知耳
　　冬十有一月壬寅夫人风氏薨
　　程頥曰自成风已后妾母称夫人嫡妾乱矣仲子始僭尚未敢同嫡也
　　谢湜曰风氏庄公妾僖公妾母文公妾祖母
　　胡安国曰风氏僖公之母庄公妾也而称夫人自是嫡妾乱矣语曰邦君之妻邦人称之曰君夫人称诸异邦曰寡小君葢敌体之称也若夫妾媵则非敌矣其生亦以夫人之名称号之其殁亦以夫人之礼卒葬之非所以正其分也以妾媵为夫人徒欲尊宠其所爱而不虞卑其身以妾母为夫人徒欲崇贵其所生而不虞贱其父毕其身则失位贱其父则无本越礼至是不亦悖乎夫礼庶子为君为其母无服不敢贰尊者也春秋于成风记其卒葬各以实书不为异词者谨礼之所由变也
　　五年春王正月王使荣叔归含且赗
　　程頥曰天子成妾为母夫人乱伦之甚失天理矣不称天义已明称叔存理也王使召伯来防葬天子以妾母同嫡乱天理故不称天圣人于此尤谨其戒谢湜曰王使荣叔含赗妾母天王之失道也鲁请而后归之故不书来三月而后归含既而后防葬皆非礼也
　　胡安国曰珠玉曰含车马曰赗含且赗者厚礼妾母也不称天王者弗克若天也春秋系王于天以定其名号者所履则天位也所治则天职也所勑而惇之者则天之所叙也所自而庸之者则天之所秩也所赏所刑者则天之所命而天之所讨也夫妇人伦之本王法所尤谨者今成风以妾僭嫡王不能正又使大夫归含赗焉而成之为夫人则王法废人伦乱矣是谓弗克若天而悖其道非小失耳故特不称天以谨之也
　　吕祖谦曰车马曰赗古人以祭器铭鼎为宝以车马为货当时车马最易货如今人金玉相似顔路请子之车以为之椁不是便把他车做椁只是卖车为椁见得车马是易货的物
　　三月辛亥葬我小君成风
　　谢湜曰母以子贵妾之为君母者也母虽妾子为君则礼宜致隆亲母之道也妾母虽贵嫡母在上则位有等降其体屈而不伸故妾母之礼嫡母在则以妾母事之嫡母殁则以夫人事之生以夫人事则死以夫人葬尊母之义也虽然其生也入庙不称夫人其死也不为服不合葬不祔庙所以正嫡妾之分也成风文公之妾祖母也嫡祖母殁则文公以夫人事之可也故成风卒书薨薨书夫人葬书小君
　　王使召伯来防葬
　　谢湜曰妾母虽为夫人其死为心丧不为服盖服则告庙有嫡母在则妾夫人不可以称于宗庙故也赴告虽通王室王室不当以夫人之礼待之尊妾母孝子之私恩正嫡妾先王之大义故也成风鲁之妾母也天王使王臣归赗归含来防葬逆天之大也归仲子赗称天王以明王者当若天道也归成风含赗称王防成风葬称王以明周王弗克若天也宪天理物王之徳也臣不能相之于始王不能若之于终由是所为背天而天道不复见矣故王之宠妾而尊之也始则名其宰终则去其天始名其宰者以宰不能相王于始也终去其天者以王不能若天于终也胡安国曰仲子虽赗非恵公之嫡也春秋之初尚以为疑故别为立宫而羽数特异此虽非礼之正然不袝于姑犹有辨焉至是成风书葬乃有二夫人袝庙而乱伦易纪无复辨矣故礼之失自成风始也王臣下聘桓公冢宰书名示贬而大夫再聘则无讥焉或以为从同也或以为同则书王也成风薨王使荣叔归含且赗既不称天矣乃使召伯来防葬又与贬焉何也归含且赗施于妾母已稠叠矣又使卿来防葬恩数有加焉是将袝之于庙也而致礼于成风尽矣赗一也含赗而又葬则其事益隆乱人伦废王法甚矣再不称天者圣人于此尤谨其戒而不敢略也吕祖谦曰召昭公来防葬礼也此礼不是周公礼经如今州县条例相似但当时为礼耳
　　夏公孙敖如晋秦人入鄀
　　谢湜曰鄀贰于楚故
　　秋楚人灭六
　　谢湜曰六即东夷故
　　吕祖谦曰臧文仲闻六与蓼灭六蓼是臯陶后唐尧时封文仲是旧时人识得此等事见其经许多时尚在此一旦灭了所以深嗟不然亡国亦多何独叹此二国想当时文籍尚具在至今淮上六安县有臯陶塜左氏言使圣贤之后见灭于东夷当考
　　冬十月甲申许男业卒
　　六年春葬许僖公夏季孙行父如陈
　　吕祖谦曰季文子聘于陈且娶焉季文子须要娶于陈者何故葢缘叔牙与原仲自有旧如季友如陈送原仲葬可见
　　秋季孙行父如晋
　　谢湜曰行父季友孙
　　八月乙亥晋侯驩卒冬十月公子遂如晋葬晋襄公谢湜曰晋大国故公子遂防葬
　　吕祖谦曰襄仲如晋葬襄公襄仲是卿出从诸侯葬此是霸者之制
　　晋杀其大夫阳处父
　　晋狐射姑出奔狄
　　谢湜曰射姑狐偃子贾季也襄公使射姑将中军阳处父以射姑不可将进谏于君而以赵盾易之射姑怨处父之易其班也専以私忿杀之处父国之大夫也射姑以私忿専杀大夫而晋国不能讨然则处父受祸乃晋国杀之而已故杀书晋以罪其国
　　胡安国曰公羊子曰晋杀其大夫阳处父则狐射姑曷为出奔也射姑杀也射姑杀则其称国以杀何君漏言也易曰不出户庭无咎何谓也子曰乱之所生则言语以为阶君不宻则失臣臣不宻则失身几事不宻则害成是以君子谨宻而不出也凡书杀者在上则称君在下则称氏在众则称人在微者则称盗君与臣同杀则称国今杀处父者射姑耳君独以漏言故亦与杀焉所以为后世戒也或以处父为侵官将相大臣非其人百官有司失其职在位者当拱黙自全隂听人主之所为至于颠危而不救则将焉用彼相乎率天下臣子为持禄容身不忠之行以误朝迷国者必此侵官之説夫
　　闰月不告月犹朝于庙
　　杨时曰告朔者诸侯所以禀命于君亲
　　谢湜曰不告月不告朔也告月必以朔故也天子颁朔政于邦国诸侯受而藏之祖庙至朔则告庙而行之然则朔宜朝朔政宜告政月必朝庙告朔示不敢専敬之至也文公怠于为政以闰非正月故始不告月月以纪时也月礼不修则时政不明时政不明则民事不治矣闰不告月乱之道也书月不书朔以示闰亦歳之月也朝庙以告朔也废朔而朝庙舍其本而修其末也犹可止之词也朝庙书犹志其失大本也朞三百六旬有六日以闰月定四时成歳闰歳之余日也先王用以正时用以成歳然则闰与正月皆隂阳消息之候也谷梁谓天子不以告朔丧事不数失之逺矣
　　胡安国曰不告月者不告朔也告朔则曷为不言朔也因月之亏盈而置闰是主乎月而有闰也故不言朔而言月占天时则以星授民事则以节候寒暑之至则以气百官修其政于朝庻民服其事于野则主乎是焉尔矣闰不可废乎曰迎日推防则有其数转玑观衡则有其象归竒于扐以象闰数也斗指两辰之间象也象数者天理也非人所能为也故以定时成岁者唐典也以诏王居门终月者周制也班告朔于邦国不以是为附月之余而弗之数也犹朝于庙者幸其不已之词子贡欲去告朔之饩羊子曰尔爱其羊我爱其礼
　　吕祖谦曰不告闰朔如闰月所当做之事皆废弛了此是弃时政说者以为文公作事迟缓







　　春秋集义卷二十七
<经部,春秋类,春秋集义>
　　钦定四库全书
　　春秋集义卷二十八
　　宋　李明复　撰
　　文公
　　七年春公伐邾三月甲戌取须句遂城郚
　　谢湜曰僖公伐邾取须句矣其后须句复入于邾故公又伐邾取须句以其叛归再取故书日谨其变也邾微国须句小邑以鲁之大不能保一须句而有之以其得之非道伐邾未返而又以其人城郚其劳甚矣书遂罪之也郚鲁邑杜氏谓备邾难
　　吕祖谦曰须句是伏羲之后灭其国大段不是又曰邾灭须句楚灭六蓼夫须句司太皥之祀六蓼实臯陶之后此皆先王所封诸侯自唐虞三代以至春秋之初千百世绵延而皆不废絶何故才入春秋之世便见屠戮葢须句六蓼皆小国所以不废于春秋之前者葢向时间有圣贤之君以振作之风声气习尚有典刑老成人相与维持故得世守其祀所以虽小而仅存至此先王徳泽既已斩絶渐入春秋战国气象故先王之诸侯亦不能自存此最见得风声气习之大推移习俗之大变革处学者当仔细防到此又须防得天下大势与战国汉唐相接
　　夏四月宋公王臣卒宋人杀其大夫
　　谢湜曰昭公初即位势危国人起而杀大夫以其祸起国人故书人大夫被杀者众故不书名凡杀书人或以众弃言之或以国乱言之施于逆恶则众弃之词也施于公子大夫则国乱之词也
　　胡安国曰书宋人者国乱无政非君命而众人擅杀之也大夫不名义系于杀大夫而其名不足纪也吕祖谦曰宋人杀其大夫是公子固之类
　　戊子晋人及秦人战于令狐
　　程頥曰晋始逆立公子雍既而悔之故秦兴兵以纳之晋不谢秦秦纳不正皆罪也故称人晋惧秦之不肯听已而击之故书晋及
　　朱熹曰秦襄公以王命攘夷狄报君父之仇故征伐不休而诗人美之康公令狐河曲之战修私怨逞小忿上无王命下失民心故好攻战亟用兵而诗人刺之
　　晋先蔑奔秦
　　谢湜曰襄公卒国嗣未立赵盾使先蔑如秦逆公子雍穆嬴日抱太子啼于朝赵盾乃背先蔑立灵公由是晋人以兵御秦故二国战于令狐秦败故先蔑奔秦战不书侵伐者秦以善至晋人逆而战之也战由晋起故以晋人主战而罪之秦不书败者秦以兵卫为晋送公子邻国之义也晋未有改立之命出谕秦国一旦背约攻秦而败之晋之不道于邻国其恶大矣不书秦败不与晋之败秦也不与晋之败秦者以着晋人之恶也先蔑奔不书出自外奔秦故也襄公之卒也晋国政出赵盾盾欲立公子雍贾季欲立公子乐其后盾复立太子然襄公卒八月秦方以公子雍至者以国嗣久而后定故也
　　胡安国曰按左氏襄公卒太子幼晋人欲立长君赵孟使先蔑如秦逆公子雍秦康公以师纳之襄夫人抱太子以啼于朝曰舍嫡嗣不立而外求君将焉寘此诸大夫畏逼乃背先蔑立灵公赵盾将中军以御秦潜师夜起败秦师于令狐先蔑奔秦程氏以为晋不谢秦秦纳不正皆罪也故称人晋惧秦之不肯听已而击之是晋人为志乎是战者也故书及其贬之如此者使后世臣子谨于废立之际不可忽也治乱存亡系国君之废立事莫重于此矣而可以有误乎奕者举棊不定不胜其耦况置君而可以不定乎朱熹语録或问世人疑左丘明好恶不与圣人同谓其所载事多与经异此则有説且如晋先蔑奔人但谓蔑奔秦耳此乃先蔑立嗣不定故书奔以示贬熹曰是何言语先蔑实是奔秦如何不书奔且书奔谓之示贬不书奔则此事自不见何以为褒是乃于穿凿上益加穿凿疑误后学
　　狄侵我西鄙
　　吕祖谦曰狄侵我西鄙鲁之西是齐之东
　　秋八月公防诸侯晋大夫盟于扈
　　程頥曰文公怠政事多废缓既纳晋盟而复后至故书往防而隠其不及不序诸侯以见不在故明年公子遂再往与晋盟也
　　谢湜曰晋国君位未定二国有令狐之战公防诸侯晋大夫平晋乱也平晋乱所以定灵公也诸侯皆以救难为心终与晋大夫盟以平其乱义事之大也义事诸侯所同志故称诸侯立灵公非独盾力晋国众大夫之力也故扈盟书晋大夫纳子纠不能全非独鲁罪齐国众大夫之罪也故蔇盟书齐大夫
　　胡安国曰诸侯防晋赵盾盟于扈为晋侯立也赵盾内専废置其君外强诸侯为此盟其不名者见大夫之强也诸侯不序见公之不及于防也文公怠惰事多废缓既约晋盟而复后至故隠其不及罪公之不能自强于政治鲁自是日益衰矣
　　吕祖谦曰灵公少故也
　　冬徐伐莒
　　谢湜曰徐用夷礼则以夷礼狄之楚用中国礼则以中国君之春秋退恶从善不间内外如此而已
　　公孙敖如莒涖盟
　　谢湜曰左氏谓莒人以徐难来请盟
　　八年春王正月夏四月秋八月戊申天王崩
　　冬十月壬午公子遂防晋赵盾盟于衡雍乙酉公子遂防雒戎盟于暴
　　谢湜曰公子遂一出而盟两国再言公子遂非遂事也
　　胡安国曰春秋记约而志详其书公子遂盟赵盾及雒戎何词之赘乎曰圣人谨华夷之辨所以明族类别内外也雒邑近在京师而戎人居之无中外矣再称公子各日其防正其名与地以深别之者示中国夷狄终不可杂也自东汉以来乃与戎杂处而不辨晋至于神州陆沈唐亦世有戎狄之乱许翰以为谋国者不知学春秋之过信矣
　　公孙敖如京师不至而复丙戌奔莒
　　谢湜曰敖如京师吊天王防也上轻王室下弃君命故不至京师遂复鲁人欲治其罪故奔莒敖之不敬其罪大不可不讨故奔书日谨其出也其复也未反君命而奔故不书出敖救徐盟莒防晋侯防晋士谷如齐如晋其权势重矣故其不敬至于上不有其王下不有其君也
　　胡安国曰按左氏公孙敖奔莒从已氏也男女人之大欲存焉寡欲者养心之要欲而不行可以为难矣然欲生于色而纵于淫色出于性目之所视有同美焉不可掩也淫出于气不持其志则放僻趋蹶无不为矣敖如京师其书不至而复者言敖无入使于周之意惟己氏之欲从也夫以志徇气肆行淫欲而不能为之帅至于弃其家国出奔而不顾此天下之大戒也春秋谨书其事于敖与何诛使后人为鉴必持其志修窒欲之方也
　　朱熹曰公孙敖如京师不至而复延平李侗云只不至而复便是大不恭又鲁更不再使人往皆罪也胡安国只贬它从己氏之过经文元不及此事
　　吕祖谦曰穆伯如周吊丧不至以币奔莒自他人观之不书亦可左氏何以载以币奔莒一句盖吊丧是公家事娶妻是私家事此以私而废公当时若以身自逃留币在则众介之属犹可持此币自往则此礼尚不废其币既已随往则此礼不得致于周故鲁人后来所以不容归葬以其有此罪也
　　螽宋人杀其大夫司马宋司城来奔
　　程氏学曰七年宋人攻昭公而杀其大夫八年宋人杀其大夫司马宋司城来奔皆不书名而着其官者死者死于其位去者以其道也盖昭公始即位不道于其民国人为乱而攻之诸大夫居卿佐之位竭节而死之可也违乱洁身而去之亦可也十有四年宋子哀来何也左氏曰宋高哀为萧封人以为卿不义宋公而出遂来奔此乱邦不居知其不可仕而去之者故书字以褒之若数子者死生去就不必同要之皆合于义而已如十有五年宋司马华孙来盟则异于此窃位固宠安食暴君之禄进不能强谏退而不能洁身为昭公来盟于我故书名以见贬孙者名也大夫有罪不得専杀古之制也孟子曰五霸桓公为盛葵丘之防诸侯束牲载书而不歃血四命曰无专杀大夫五霸已为三王之罪人然桓公尚克如此况王道之行诸侯敢専杀哉矧罪不得専杀者乎甚矣天下无王礼乐刑政皆出于诸侯故大夫有罪无罪咸専杀之又况国人専杀者欤圣人一切书之以着其擅命暴乱之恶为后世之戒也凡其国杀之则曰某国以明其国之罪也郑杀其大夫申侯之类是矣其众人杀之则曰某人以见众人擅杀而国乱无政也晋人杀其大夫先都之类是矣内杀大夫则曰刺言周官三刺之法刺审其情且不书杀者讳之也讳之者恶甚可知也其大夫全无恶而死其位如宋司马曹大夫之类则异其文而不名善其人则尤罪其人杀之者矣
　　谢湜曰昭公不道于民宋人作乱以危公室方是时职为卿佐者以社稷为志守位而死之可也以谏不行言不听致位而去之亦可也故司马公子卬见杀司城荡意诸来奔公子卬握节以死可谓能以忠死其位矣荡意诸效节而出可谓能以义去其君矣死者得致身之忠奔者得去国之义春秋皆着其官而不名善其不失职也大夫国人之望也司马司城国之股肱也宋人之乱其始也祸及大夫而已祸及大夫而不知治故其祸上及于司马司城祸及司马司城而不知治则君之势位危矣昭公以千乘之君而其终不免宋人之难者其源起于此而已有国家者其于抚御国人可不尽道者哉故大夫司马昭公被难皆书人着其兆祸之由也司马兼称大夫者春秋之法杀书大夫故也司城迫难而出故书奔
　　胡安国曰初宋昭公将去羣公子乐豫以为不可遂舍司马以让公子卬则卬固昭公之党欲専宋而昭公固欲以其弟卬自卫也夫司马掌兵之官不选众举有威望为国人所畏服者使居其任乃欲宠其私昵鲜有不亡者矣公子卬荡意诸皆以官举者见主兵者不能其官至于见杀守土者不能其官至于出奔而其君不免失身见弑之祸宜矣
　　九年春毛伯来求金
　　程颐曰家父致命以徴车也故书使来求毛伯风鲁以欲金故不云王使
　　谢湜曰公孙敖不至而复毛伯来求金鲁之罪也襄王未葬故毛伯来不称使
　　胡安国曰毛伯天子大夫何以不称使当丧未君也逾年即位矣何以言未君古者谅隂三年百官总己以聴冢宰夫百官总己以聴则是冢宰独専国政之时托于王命以号令天下夫岂不可而不称使春秋之防微矣非特谨天下之通丧所以示后世大臣当国秉政不可擅权之戒也跋扈之臣假仗主威胁制中外凡有所行动以诏书从事盖未有以春秋此义折之耳
　　夫人姜氏如齐
　　谢湜曰杜氏谓归寜
　　二月叔孙得臣如京师辛丑葬襄王
　　谢湜曰诸侯防王葬礼也卿防王葬非礼也为其不成礼故止书如京师
　　晋人杀其大夫先都
　　谢湜曰灵公幼政出私室故晋人杀大夫先都吕祖谦曰晋人杀先都梁益耳当时贼杀先克者五人与焉何故先杀先都梁益耳二人盖是知其罪所以先杀之后来探得箕郑父士縠蒯得所以杀之
　　三月夫人姜氏至自齐
　　谢湜曰父母在夫人归寜礼也书至志其得礼也他至不书者为其行不以礼也夫人之至也正则告庙不正则不告因其告而书至则不至者之违礼由此见矣
　　胡安国曰夫人与君敌体同主宗庙之事出必告行反必告至则书于防然适他国者或曰享或曰防或曰如众矣未有致之者则其行非礼以不致见其罪也出姜如齐以寜父母于礼得行矣其致者非特以告庙书尔夫人初归岂其不告为文公越礼故削而不书示诛意之法矣今此书至者又以见小君之重也夫承祭祀以为宗庙主一国之母仪而可以摇动乎出姜至是盖不安于鲁故至而特书以示防微杜渐之意其为后世虑深矣
　　晋人杀其大夫士縠及箕郑父
　　程氏学曰杀二大夫已上不书及者其事同杀之之志均故也成八年晋杀其大夫赵同赵括晋杀其大夫却犨却锜却至哀四年曺杀其大夫公孙姓公孙霍是也书曰杀其大夫某及某者以某之故而延及于某也若僖二十九年卫杀其大夫元咺及公子瑕元咺讼君为恶君归则己出君出则己归信不臣矣而公子瑕不见其辜卫国迁怒而并杀之故书曰及以志専杀之中又有轻重者也文元年晋人杀其大夫士縠縠及箕郑父襄二十三年陈杀其大夫庆虎及庆寅皆仿此
　　谢湜曰国人杀大夫先都而君不治故又杀大夫士縠箕郑父郑父非有大罪以縠被害而其祸及之故书及
　　胡安国曰杀先都士縠国也其称人以杀者国乱无政众人擅杀之称也何以知其非讨贼之词书杀其大夫则知之矣三大夫皆强家也求専晋不得挟私怨以作乱而使贼杀其中军佐则固有罪矣曷为不去其官当是时晋灵公初立主幼不君政在赵盾而中军佐者盾之党也若狱有所归则此三人者独无可议从末减乎而皆杀之是大夫専生杀而政不自人主出也故不称国讨不去其官而箕郑父书及世后世司赏罚者必本忠恕无有党偏之意其义精矣
　　楚人伐郑
　　谢湜曰中国衰弱故楚伐郑
　　吕祖谦曰楚伐郑郑及楚平楚侵陈陈及楚平陈郑皆近楚自灵公年少即位诸国皆归之
　　公子遂防晋人宋人卫人许人救郑
　　谢湜曰书救郑善之也书公子遂防晋人宋人卫人许人救郑着诸侯之衰弱也
　　胡安国曰按左氏范山言于楚子曰晋君少不在诸侯北方可图也楚子师于狼渊以伐郑则是贪得无故凭陵诸夏之兵也故楚子亲将贬而称人晋宋卫则赵盾华孔皆国卿也何以贬而称人救而不及楚师欲以惩不恪也晋主夏盟不在诸侯以啓戎心谁之过乎故书救而称人以罪赵盾之不能折冲消患为夷狄之所窥也
　　夏狄侵齐秋八月曹伯襄卒九月癸酉地震
　　谢湜曰地隂物也至隂不动其体常寜隂过亢失常则震
　　冬楚子使椒来聘
　　谢湜曰楚子始有遣使修聘之礼故楚子来聘与中国同词椒不氏未赐族
　　胡安国曰楚僣称王春秋之始独以号举夷狄之也中间来聘改而书人渐进之矣至是其君书爵其臣书名而称使遂与诸侯比者是以中国之礼待之也所谓谨华夷之辨内诸夏而外四夷义安在乎曰呉楚圣贤之后见周之弱王灵不及僣拟名号此以夏而变于夷者也圣人重絶之夫春秋立法谨严而宅心忠恕严于立法故僣号称王则深加贬黜比之夷狄以正君臣之义恕以宅心故内虽不使与中国同外亦不使与夷狄等思善悔过向慕中国则进之而不拒此慎用刑重絶人之意也噫春秋之所以为春秋非圣人莫能修之者也
　　吕祖谦曰楚子使越椒来聘执币傲臣出使他国必先告庙然后出越椒不过恃楚之大轻鲁之小其容傲慢而不知非是傲鲁乃所以傲其先君故叔仲恵伯谓必灭若敖氏之宗故此见得古之时最重宗庙
　　秦人来归僖公成风之襚
　　程颐曰过时始至故云来归虽子母先君后夫人体当然也书秦人不云君使以失礼夷之也言其尚夷也葢嫡妾之乱自兹而始
　　谢湜曰僖公薨已九年成风薨已五年秦人始来归襚非礼也秦僻陋边狄礼法不备故惟书秦人成风僖公妾母也僖公嫡母先殁故鲁以夫人礼事之以夫人礼葬之成谥风姓妾母称谥则其为夫人可知故不书夫人朝廷之义以君为主故襚先僖公胡安国曰秦人归襚而曰僖公成风者非兼襚也亦犹平王来赗仲子而谓之恵公仲子尔仲子恵公之妾也然则风氏亦庄公之妾曷不书曰来归庄公成风之襚乎曰宠爱仲子以妾为妻者恵公也故书恵公仲子所以正后世之为人夫者当明夫道不可乱嫡妾之分以卑其身尊崇风氏立为夫人者僖公也故书僖公成风所以正后世之为人子者当明子道不可行僣乱之礼以贱其父圣人垂戒之义明矣朱熹曰僖公成风与东晋简文郑太后一也皆所以着妾母之义
　　吕祖谦曰秦人来归成风之襚左氏此一段气味深长宜子细看盖成风已死四五年秦襚方至而此犹曰虽不当事无忘旧好盖人茍以是而来不问地之逺近情之亲疎时之迟速皆感其诚意此是忠厚损怨之道最不可责人此虽送襚之缓然犹胜于不来
　　葬曹共公
　　十年春王三月辛夘臧孙辰卒夏秦伐晋
　　程颐曰晋舍嫡嗣而外求君罪也既而悔之正也秦不顾义理之是非惟以报复为事夷狄之道也谢湜曰秦以夷狄伐晋故书秦
　　胡安国曰説者谓秦伐晋以戎狄书盖阙文者据左氏少梁北徴之师两国相攻无他得失言之也然晋取少梁事不经见固未可据秦以狄书者程氏以谓晋舍嫡嗣而外求君罪也既而悔之正矣秦不顾义理是非惟以报复为事则夷狄之道也以此狄秦义固然矣或曰犹有深许晋人悔过能改终不遂非之意故重贬秦伯以见乎
　　楚杀其大夫宜申
　　谢湜曰左氏谓谋弑穆王説悮
　　胡氏曰按左氏宜申与仲归谋弑穆王而诛则讨弑君之贼也曷为称国以杀又书其官而不曰楚人杀宜申乎曰穆王者即楚世子商臣也而春秋之义微矣
　　吕祖谦曰子西本心不是果要归死于司败其意乘楚王不在郢直欲因郢之虚为谋叛尔不意王渚宫见之所以临时巧作言语以辞于王后来与子家谋弑穆王则此可见来郢之意也故左氏谓惧而辞此是书法
　　自正月不雨至于秋七月
　　谢湜曰文公怠弃民政故不雨再七月亦无惧灾之心
　　及苏子盟于女栗
　　谢湜曰内微者故不书主名苏子王臣也鲁使微者及王臣盟不敬之尤大者也尹子柯陵之盟单子鸡泽之盟刘子平丘之盟皆诸侯防王臣为盟也列国与王臣先伐先防而后盟书同盟以明王臣亦与盟也王人之盟于洮王人之盟于翟泉苏子之盟于女栗诸侯大夫防王臣及王臣为盟也列国与王臣直防而盟不书同盟以无伐防日月相隔则王臣与盟可知也
　　吕祖谦曰杜预谓苏子是灭温之后苏子要之不必作此苏子或是他后亦不可知
　　冬狄侵宋楚子蔡侯次于厥貉
　　谢湜曰楚子非事而出将以观衅书次着楚子之横胡安国曰楚灭江六平陈与郑于是乎为伐宋之举次于厥貉凡伐而次者其次为善次而伐者其次为贬齐师次陉修文告以威敌善之也故上书伐楚以着其美楚次厥貉藏祸心以凭中夏贬之也故下书伐麇以着其罪当是时陈郑宋皆从楚矣独书蔡侯何哉郑失三大夫俟救而不及陈获公子茷而惧宋方有狄难盖有不得已者非所欲也蔡无四境之虞则是得已不已志在从夷狄矣故削三国书蔡侯见其弃诸夏之恶也











　　春秋集义卷二十八
　　钦定四库全书
　　春秋集义卷二十九
　　宋　李明复　撰
　　文公
　　十有一年春楚子伐麇
　　谢湜曰麇微国
　　夏叔仲彭生防晋却缺于承匡
　　谢湜曰文公以后政出大夫故公子遂盟晋赵盾叔仲彭生防晋却缺
　　秋曹伯来朝
　　吕祖谦曰诸侯即位来朝亦自有礼文公即位来朝盖曹与鲁相近非必徧天下诸侯
　　公子遂如宋狄侵齐冬十月甲午叔孙得臣败狄于咸谢湜曰咸鲁地狄既侵齐又潜入鲁境故得臣败狄于咸
　　胡安国曰左氏称此长狄也而刘氏以为非夫春秋正名之书其称狄也或曰狄或曰白狄或曰赤狄其称戎也或曰戎或曰山戎或曰姜戎或曰陆浑之戎不别其种类书之于策后亦无所考矣
　　十有二年春王正月郕伯来奔杞伯来朝
　　谢湜曰舍夷礼故复称伯
　　二月庚子子叔姬卒
　　谢湜曰叔姬文公女未嫁而卒谓之子叔姬以明时君之女也女子许嫁笄而字死则以成人之丧送之礼也
　　夏楚人围巢
　　谢湜曰巢微国
　　秋滕子来朝
　　谢湜曰滕侯臣属于楚故称子夷狄爵不过子故也
　　秦伯使术来聘
　　谢湜曰秦康公始遣使来修聘礼故聘与中国同辞吕祖谦曰秦西乞术来聘襄仲辞玉鲁之辞秦盖是晋与国所以辞者不与其伐晋也
　　冬十有二月戊午晋人秦人战于河曲
　　程颐曰凡战皆以主人及客秦曲故不云晋及谢湜曰战书及所以别先后明曲直也河曲战不书及者其恶均其罪同也秦晋自殽役以后肆忿报怨凡四伐三战而兵革不息生民之受祸者众矣故春秋恶其两曲而一罪之不书败者胜败未分而退胡安国曰秦伯亲将晋上卿赵盾御之其称人何为令狐之役故也秦纳不正遂非积忿晋不谢秦潜师御之是以暴兵连祸至此极也凡战皆以主人及客者处己之道寡怨之方王者之事其不书晋及何也前年秦师来伐晋不言战者晋已服也故狄秦而免晋今又为此役则秦曲甚矣故不以晋为主惟动大众从秦师不奉辞令以止之也故贬而称人此轻重之权衡也
　　吕祖谦曰河曲河之曲不必如公羊説
　　季孙行父帅师城诸及郓
　　谢湜曰二邑皆在国鄙郓又莒鲁所争行父惧外难故帅师城之郓书及着其土功不一也
　　十有三年春王正月夏五月壬午陈侯朔卒邾子蘧蒢卒自正月不雨至于秋七月大室屋壊
　　程氏学曰观春秋中文公事宗庙最为不谨遂有大室屋壊之变天人之际可不畏哉
　　谢湜曰大室大庙之室也总称曰庙指神所居曰室庙中余屋壊犹曰不可而况于室屋乎室屋壊则神失其所居矣孝子之念亲也思其居处笑语志意将见其所为斋者色不忘目声不絶耳心志嗜欲不忘诸心将见其所为祭者孝思之至也文公简弃庙事乃至大祖室屋摧壊而神不得以安寜其遗忘祖宗极矣尚何孝思之有哉缓于主速于大事跻僖以乱昭穆弃闰而庙不告月皆不敬之大也故大室大祖所居歳时奉安之所也其终亦有屋壊之变则子事之隳颓神心之疾怨皆于此见矣
　　胡安国曰讥久不修也何以知久乎自正月不雨则无壊道也不雨凡七月而先君之庙壊不恭甚矣凡此皆志文公怠慢不谨事宗庙以致鲁国衰削之由垂戒切矣
　　冬公如晋卫侯防公于沓
　　谢湜曰沓之防卫侯来防故书防公左氏谓卫侯请平于晋
　　狄侵卫
　　谢湜曰狄自文公七年以来侵鲁侵齐侵宋侵卫累歳不息宣子曰随防在秦贾季在狄难日至矣然则狄数侵中国亦以狐射姑出奔在狄故也观春秋所书而狄之为患其微防见矣
　　十有二月己丑公及晋侯盟
　　谢湜曰公即位十年凡三如晋一及晋处父盟再及晋侯盟
　　公还自晋郑伯防公于棐
　　谢湜曰棐郑地棐之防左氏谓郑伯请平于晋公防彼为主而我往防也防公我为主而彼来防也然则二防因二国欲之请平而公为主以防之也其往也卫侯防之于沓其还也郑伯防之于棐一出而一朝二防着其不恤民也
　　十有四年春王正月公至自晋邾人伐我南鄙叔彭生帅师伐邾
　　谢湜曰公尝伐邾取须句邾伐我南鄙以须句故也叔彭生讨邾来伐故帅师伐邾
　　夏五月乙亥齐侯潘卒
　　谢湜曰齐侯齐昭公鲁不防葬故不书葬
　　六月公防宋公陈侯卫侯郑伯许男曹伯晋赵盾癸酉同盟于新城
　　程颐曰诸侯始防议合而后盟盟者志同故书同同惧楚也
　　谢湜曰新城之盟晋为盟主大夫不可先诸侯故晋赵盾叙曹伯下盟书日谨之也凡盟小国与大国同欲则书同盟卫侯防公于沓请平于晋郑伯防公于棐请平于晋然则新城之盟卫郑之所同愿也故书同盟垂陇之盟晋士縠防诸侯盟新城之盟晋赵盾防诸侯盟晋国政出大夫可知也士縠防诸侯盟其后晋杀士縠赵盾防诸侯盟其后赵盾背其君大夫専权未有不为患者也
　　胡安国曰同盟于新城同外楚也其曰同者志诸侯同欲非强之也而宋公陈侯郑伯在焉则知楚次厥貉三国虽从有弗获己者削而不书盖恕之也蔡不与盟果有背华即夷之实也夷考晋楚行事未有以大相逺也而春秋予夺如此者荆楚僣王若与同好陵蔑中华君臣之义灭矣可不谨乎
　　秋七月有星孛入于北斗
　　谢湜曰孛悖逆之称有星光芒不顺陵犯北斗故书孛其光芒侵北斗魁中故书入隂精见于天为星气不轨则星有孛者
　　胡安国曰孛者恶气所生闇乱不明之貌也入于北斗者斗有环域天之三辰纲纪星也宋先代之后齐晋天子方伯中国纪纲彗者所以除旧布新也祯祥妖孽随其所感先事而着后三年宋弑昭公又二年齐弑懿公又二年晋弑灵公此三君者皆违道失徳而死于乱符叔服之言天之示人显矣史之有占明矣
　　吕祖谦曰此是入于北斗之环域盖北斗是天之纪纲之星宋齐晋天下纲纪之国孛入于北斗所以见得宋齐晋皆有乱胡春秋论得极好
　　公至自防
　　谢湜曰冬如晋春至自晋夏防晋秋至
　　晋人纳捷菑于邾弗克纳
　　谢湜曰邾文公二子貜且齐出捷菑晋出貜且元妃子于次长邾立貜且正也貜且即位已逾年矣赵盾以捷菑晋出欲以晋国之力纳捷菑为君晋之强邾之所不能抗也晋车八百乘邾人所不能御也盾之纳捷菑也邾人辞以一言之义而晋之八百乘不得进而还正可以易不正不正不可以易正故也然则力不胜义久矣可以服暴强可以诘奸慝可以却师众天下之义也用兵者可不由义乎哉捷菑不书公子罪其非正也赵盾贬称人罪其以庶夺嫡也纳书弗克着其进不由义也
　　胡安国曰邾文公元妃齐姜生定公二妃晋姬生捷菑文公卒邾人立定公捷菑奔晋赵盾以诸侯之师八百乘纳捷菑于邾邾人辞曰齐出貜且长宣子曰非吾力不能纳也义实不尔克也引师而去之故君子善之而书曰弗克纳也在易同人之九四曰乘其墉弗克攻吉象曰乘其墉义弗克也其吉则困而反则也其赵盾之谓矣圣人以改过为大过而不改将文过以遂非则有怙终之刑过而能悔不贰过而逺罪则有迁善之美其曰弗克纳见私欲不行可以为难矣然则何以称人大夫而置诸侯非也闻义能徙故为之讳内以讳为贬外以讳为善
　　吕祖谦曰晋赵盾以诸侯之师八百乘纳捷菑于邾向来城濮之战七百乘却是晋国所有之兵至此八百乘盖非止晋国之兵亦取于诸侯耳盾之欲纳捷菑始是盾见得不甚分明后来能顿改过亦自可取
　　九月甲申公孙敖卒于齐
　　谢湜曰公孙敖叛命而出义已絶于鲁矣鲁不加讨且又立其嗣归其丧故书卒
　　齐公子商人弑其君舍
　　谢湜曰舎未逾年称君以明舎之为君也君薨世子柩前嗣立君父之位定矣号则称子一年不可二君故也齐穆公卒子舍立国人皆北面为臣舍之君位定矣公子商人骤施聚士将以求国以舍立未逾年不以成君视舍而害之故舍之遇难春秋特以成君书之以正商人弑逆之罪也正商人之罪以为天下逆恶之戒也春秋立例于初以示法变例于终以起义郕太子未即位称伯齐嗣子舍未逾年称君皆变例以明微者也贼不讨舍不葬故不书葬商人称公子与楚商臣称世子同意
　　胡安国曰州吁弑君则以国氏商人独称公子何也以国氏者累及乎上称公子者诛止其身夫州吁宠爱有匹嫡夺正之渐庄公养成其恶莫之禁至于弑逆则有以致之矣故曰以国氏者累及乎上按左氏鲁叔姬妃齐昭公生舍叔姬无宠舍无威商人心知其孤危寡恃可以取而代也于是骤施于国而多聚士然则商人弑逆出于其身之所为而非昭公有以致之也故曰称公子者诛止其身舍未逾年而成之为君者谷梁子曰成舍之为君所以重商人之弑也吕祖谦曰齐商人弑舍舍无威以母之无宠亦不见重于其子
　　宋子哀来奔
　　谢湜曰萧封人子哀宋以为卿不义宋公而出此大夫之不事污君不居乱邦洁身而去者也列国大夫以卑辱以庸昧以过恶得罪而去者众矣子哀独以高节辟乱来奔春秋字而不名贵之也宋大夫司马以忠死其位者也宋司城以义去其君者也宋子哀洁而不累于禄者也三子者死生去就虽不同其归皆适于义而已臣子之节着于乱世而可以风劝天下者未有美于此者也
　　胡安国曰宋昭公无道高哀为萧封人以为卿不义宋公而出遂来奔书曰子哀贵之也易曰几者动之微吉之先见者也君子见几而作不俟终日宋子哀有焉昔微子去纣列于三仁之首哀不立于危乱之邦而春秋书字谓能贵爱其身以存道也若偷生避祸而去国出奔亦何取之有
　　冬单伯如齐齐人执单伯
　　谢湜曰单伯季孙意如叔孙婼皆鲁卿卿佐国命所系为邻国所执其忧危大故执书至书重之也单伯以吊丧如齐懿公不道执之
　　胡安国曰齐君舍鲁之甥也商人弑舍固忌鲁矣鲁使单伯如齐齐人意欲辱鲁故执子叔姬而诬之以罪不称行人公羊所谓以己执之者也
　　吕祖谦曰齐人执单伯此是王室之衰弱齐君无道之甚
　　齐人执子叔姬
　　程氏学曰齐人执子叔姬十五年齐人来归子叔姬子叔姬妃齐昭公生舍昭公卒舍即位公子商人弑君之恶已显而执叔姬之事圣人不独罪商人也齐人不讨贼俱北面事之又致执其君母齐之人均有罪焉故曰齐人执子叔姬执之书其归不得也谢湜曰子叔姬适齐昭公生舍舍即位公子商人弑舍又执子叔姬商人弑逆之恶显矣齐人不能讨国贼反以臣礼事之叔姬之欲归鲁也又使商人执君之母而囚之叔姬之执齐人均有大罪故执书齐人罪之也齐人众辞执叔姬书人与诸侯执公卿书人异矣叔姬有母道于齐不称夫人以着商人絶之也凡内女适诸侯不书归者或公未即位女已行故胡安国曰子叔姬者齐君舍之母也弑其君执其母皆商人所为而以为齐人执之何也商人弑君之罪已显而齐人党贼之恶未彰商人骤施于国而多聚士是以财诱齐国之人而济其恶也齐人懐商人之私恵忘君父之大伦弑其君而不能讨执其母而莫之救则是举国之人皆有不赦之罪也假有人焉正色而立于朝谁敢致难其君而不顾乎故圣人书曰齐人执子叔姬所以穷逆贼之党与而治之也其讨罪之防严矣故曰春秋成而乱臣贼子惧
　　十有五年春季孙行父如晋三月宋司马华孙来盟谢湜曰书官而不名贵之也书官而名贬之也司马见杀不名善其能死职也司城出奔不名善其能去职也华孙书官书名则与此异矣安暴君之朝食污君之禄进无直谏之忠退无洁身之义奸邪同宠为昭公以国事来盟书华孙贬之也书司马着其失职也华氏孙名左氏以为字误矣来不称使者昭公国乱无政华孙为宋来盟故也
　　胡安国曰司马主兵之官称华孙者自督弑殇公诸侯受赂失贼不讨使秉宋政及其后世继掌兵权春秋之所禁者故传载其承命亚族之词而经书曰宋司马华孙来盟其曰华孙犹季孙叔孙仲孙臧孙之类不书名者义不系于名也不称使以是専行为无君矣孟子曰所谓故国非谓其有乔木有世臣之谓也春秋此义其欲后世以贤者之类功臣之胄为世臣然后委之以政乎
　　夏曹伯来朝
　　谢湜曰为齐难故来朝
　　齐人归公孙敖之丧
　　谢湜曰敖卒于齐鲁人许反其丧齐人之以敖丧至也以鲁人释其罪而反之故书归以恵叔请于齐而得之故不书来法以正国刑以治罪法不行于宗族刑不加于大恶鲁之失道也
　　胡安国曰公孙敖庆父之后行又丑矣出奔他国其卒与丧归皆书于防者许翰以为文伯恵叔二子之哀诚无已也故鲁人从其请国史记其事仲尼因而不革者以敖着教也易曰有子考无咎周公命蔡仲曰尔尚盖前人之愆
　　六月辛丑朔日有食之鼓用牲于社
　　谢湜曰庄公文公不知所以救灾故鼓用牲于社
　　单伯至自齐
　　谢湜曰卿至不书降于君也单伯季孙意如叔孙婼皆以被执得至故书
　　胡安国曰单伯天子之命大夫也故逆王姬防伐宋使于齐皆书其字而不名与意如婼异者无所书而不专王命谨臣礼也
　　晋却缺帅师伐蔡戊申入蔡
　　谢湜曰却缺以师伐蔡蔡人不服于是以师入蔡伐以治罪而已蔡不与盟蔡侯之过也师入其国则蔡人受害者众矣伐蔡书入罪却缺之暴也兵众入国其为患大书日谨其变
　　秋齐人侵我西鄙
　　谢湜曰执单伯执子叔姬侵我西鄙懿公之不道也以逆得以逆守贼臣之取祸也
　　吕祖谦曰齐人伐我西鄙一则是执叔姬恨以王使来请一则是弑君后恐诸侯来讨
　　季孙行父如晋
　　谢湜曰行父春如晋秋又如晋以齐故
　　冬十有一月诸侯盟于扈
　　程颐曰鲁以备齐不在防故不序又称诸侯者众辞见众国无能为也此盟为齐乱也
　　谢湜曰公子商人弑齐君执君母病鲁而执其卿害鲁而侵其鄙逆恶之大者也晋灵防八国诸侯盟于扈谋伐齐也齐人赂晋不克而还讨逆定乱义事也诸侯所同欲也晋受赂中止诸侯弗能正诸侯所同罪也故扈之盟总称诸侯公不与盟齐难故也胡安国曰盟于扈者晋侯宋公卫蔡陈郑曹许八国之君也何以不序畧之也春秋于夷狄君臣同词而不分爵号说者以为畧之也八国曷为畧之等于夷狄乎齐人弑君不能致讨受赂而退奚以贤于狄矣不曰晋人防诸侯盟于扈而曰诸侯盟者分恶于诸侯也陈恒弑其君孔子沐浴而朝告于哀公请讨之弑君之贼夫人之所得讨也而况于诸侯乎况于邻国乎畧诸侯而不序以其欲讨齐罪而复不能也况于邻壤初不与盟防者乎鲁君之罪亦可知矣吕祖谦曰晋盟诸侯于扈谋伐齐齐赂晋而还至十六年鲁赂齐此亦见春秋时风俗皆以贿赂为尚自入春秋受赂亦未曽无之只是未若此之甚其大畧可见
　　十有二月齐人来归子叔姬
　　谢湜曰子叔姬齐君母不书夫人商人絶之也忿而执之絶而归之商人之罪也臣子不能讨贼治罪而从之齐人之罪也归叔姬罪在齐人故书来
　　胡安国曰不言齐子叔姬来归而曰齐人来归子叔姬者见子叔姬无罪齐人自絶而归之尔春秋深罪齐人以商人为君而不知其恶故其执叔姬与弑其君商人皆称齐人深责之也
　　吕祖谦曰齐人来归子叔姬齐执叔姬公羊以为单伯淫叔姬盖公谷只是经生不识朝廷大事其间词或鄙俚其中説经防与理处甚明又不可不仔细防盖縁他传得子夏学所以识得此不比左氏是国史所以识得朝廷大要
　　齐侯侵我西鄙遂伐曹入其郛
　　谢湜曰懿公初以不道侵鲁继以迁怒伐曹曹人不服又以兵入其郛兵之暴乱甚矣书侵书入罪之也书遂着其横也郛外城入其郛者曹人守城齐师乘其郛而入之也
　　十有六年春季孙行父防齐侯于阳谷齐侯弗及盟程氏学曰季孙行父防齐侯于阳谷齐侯弗及盟齐鲁先既约盟而公不往乃使季孙行父防故齐侯弗及盟也夫齐强鲁弱公违约不自下而抗大国以取怒危道也
　　谢湜曰齐再侵鲁鲁为请盟其盟也公不能往而行父出防于是齐侯不与为盟懿公暴横不率久矣阳谷之防文公遣大夫出盟大国至使失欢于齐非保国之道也将以保国而反以危国书弗克盟危之也危之着文公之倦于政也阳谷齐地
　　夏五月公四不视朔
　　程氏学曰古者颁告朔于邦国诸侯受而藏之祖庙每月朔朝于庙告而行之然则朝庙者谓告月也文公慢弃天时不尊王朔以闰月附月之余怠而不告犹朝于庙舍其本而行其末耳左氏曰闰月不告朔非礼也若公四不视朔则尤甚矣
　　谢湜曰告朔以朔政告之庙视朔视朔政而聴之文公之倦政也其始不告朔而已终则不视朔焉其始闰不告朔而已终则四不视朔焉一月之政系于朔朔政不视则国之政事不复聴治矣朔政不视至于四月则视朔之礼自是不复行矣书四不视朔以明朔礼之废也
　　胡安国曰天子颁朔于诸侯诸侯每月奉以告庙出视朝政文公四不视朔公羊子以为疾也不言疾自是公无疾不视朔也此见圣人所书之意若后复视朔者必于此书公有疾与昭公如晋之事比矣文公厌政备见于经闰不告朔不视无雨不闵防同不与庙坏不修作主不时事神治民之怠也则其心放而不知求久矣
　　六月戊辰公子遂及齐侯盟于郪邱
　　谢湜曰阳谷之防齐侯弗及行父盟鲁不可以与齐抗乃使公子遂以赂请盟故二国盟于郪邱郪邱之盟齐为盟主盟以鲁大夫及齐侯者抑齐之强也抑齐之强者责其以赂屈鲁而盟也郪邱齐地
　　秋八月辛未夫人姜氏薨
　　谢湜曰姜氏僖公夫人
　　毁泉台
　　谢湜曰上之所为下之所效国君举动不可以不慎也物之不足疑情之不足信者明君弗惑也兴之无利于民废之无损于民者明君弗为也故灾变妖孽之来不以邪说乱其心不以无稽之言贰其聴反身修徳以应之而已泉台鲁之旧也鲁人以蛇出泉宫夫人继殁由是恶泉台而毁之惑之大者也川谷有妖咎不在川谷宫室有妖妖不在宫室惑蛇妖毁泉台缪举之大也祸福不以理推吉凶不以事考死生不以聴命壊先君建立以弭一日不足信之妖非明君之举也何以为天下后世法哉书毁泉台罪其不明也
　　胡安国曰先祖为之非矣然台之存毁非安危治之之所系也虽勿居可也而必毁之是暴扬其失有轻先祖之心此履霜之渐弑父与君之萌春秋之所谨也故书
　　楚人秦人巴人灭庸
　　谢湜曰楚子西通巴人北通秦人故灭庸
　　胡安国曰楚大饥戎与麇濮交伐之而庸人幸其弱帅羣蛮以叛楚此取灭之道也楚人谋徙于阪高蒍贾曰不可我能往寇亦能往不如伐庸亦见其谋国之善矣故列书三国而楚不称师减楚之罪词也吕祖谦曰庸人帅羣蛮以叛楚麇人率百濮聚于选将伐楚是时楚不先伐麇而先伐庸者何故盖当时病根在庸其倡率羣蛮以攻楚者皆是庸故先伐庸也是以楚之为计使庐人七遇皆北所以示其甚弱之势而使庸人见之以为不足与战遂不设战备庸人既败则羣蛮皆散卒难与合以攻楚所以如此者必欲灭庸而后已若病根不去则终亦为患矣
　　冬十有一月宋人弑其君杵臼
　　谢湜曰昭公无道上下离心由是国人起而害焉故弑书宋人然则人心忿怨而君不受祸者未之有也大夫司马以无罪见杀司城子哀以辟难出奔国之忠良或死或去而奸邪险恶擅命得君如是而人君无股肱手足之助矣此昭公之难所以于宋人也宋自雨螽以后公室祸乱相继不息至于如此天人之际其相与可不畏哉贼不讨故不书葬
　　胡安国曰此襄夫人使甸杀之也而书宋人者昭公无道国人之所欲弑也君无道而弑之可乎诸侯杀其大夫虽当于罪若不归诸司宼犹有専杀之嫌以为不臣矣况于北面归戴奉之以为君也昭公无道圣人以弑君之罪归宋人者以明三纲人道之大伦君臣之义不可废也然则有土之君可以肆于民上而无诛乎诸侯无道天子方伯在焉臣子国人其何居死于其职而明于去就从违之义斯可矣荡意诸亦死职春秋削之不得班于孔父仇牧荀息何也二子闲其君而见杀春秋之所取也意诸知国人将弑其君而不能止知昭公之将见杀而不能正坐待其及而死之所谓匹夫匹妇自经于沟渎而莫之知也奚得与死于其职者比乎圣人所以独取高哀之去而书字以褒之也
　　吕祖谦曰宋人弑其君杵臼凡书国人不名言某人弑君皆君无道
　　十有七年春晋人卫人陈人郑人伐宋
　　程颐曰行天讨而成其乱失天职也故不卿之谢湜曰晋荀林父卫孔达陈公孙寜郑石楚伐宋讨逆之师也逆乱未治乃立公子鲍而还师莫大于行义义莫大于讨逆将以行义讨逆而其终反成宋乱故大夫皆贬称人
　　胡安国曰列国之卿其君所与共天位治天职者宋有弑君之乱欲行天讨而伐宋乃其职也复不能讨而成其乱是不足为国卿失其职矣故皆贬而称人大夫帅师称名氏贱者称人其称人贱之也陈恒弑简公孔子请讨曰以吾从大夫之后不敢不告也
　　夏四月癸亥葬我小君声姜
　　谢湜曰成风僖公妾母声姜文公嫡母
　　齐侯伐我西鄙六月癸未公及齐侯盟于谷
　　谢湜曰公子遂虽盟郪邱齐犹以师伐我公于是至谷为盟谷之盟齐为盟主盟以公及齐侯者抑齐之强也抑齐之强者责其以师逼鲁而盟也
　　诸侯防于扈
　　谢湜曰防于扈将以平宋也乱臣贼子讨而治之诸侯之所志也既防而卒无成功诸侯之所同罪也故扈之防总称诸侯
　　胡安国曰宋昭公虽为无道人臣将而必诛春秋正宋人为弑君之罪所以明人道之大伦也故大夫无沐浴之请则贬而称人诸侯无讨贼之功则畧而不序不然是废君臣之义人欲肆而天理灭矣故曰春秋成而乱臣贼子惧
　　秋公至自谷冬公子遂如齐
　　谢湜曰左氏谓拜谷盟
　　十有八年春王二月丁丑公薨于台下
　　谢湜曰薨书台下则宴游无节可知
　　朱熹曰一毫不正则有累于其生故春秋书公薨必谨其地学者要当知古人所以严于终如此
　　秦伯防卒
　　谢湜曰秦伯秦穆公赴告通于中国故书卒鲁不防葬故不书葬
　　夏五月戊戌齐人弑其君商人
　　谢湜曰懿公虽逆臣齐人北面臣之矣故弑书君国人起而害之故弑书人懿公得位四年外执鲁卿内执君母侵人之鄙伐人之国入人之郛其暴虐不道极矣故国人作难而死于仆乘之手也
　　胡安国曰按左氏齐懿公即位刖邴歜之父而使歜仆纳阎职之妻而使职骖乘二人者实弑公然则于法宜书曰盗而特变其词以为齐人何也乱臣贼子之动于恶必有利其所为而与之者人人不利其所为而莫之与则孤危独立无以济其恶簒弑之谋熄矣惟利其所为而与之者众是以能济其恶天下胥为禽兽而莫之遏也公子商人骤施于国而多聚士尽其家而贷于公有司是以财诱齐国之人也齐人贪公子一时之私施不顾君臣万世之大伦弑其国君则腼面以为之臣而不能讨执其君母则拱手以聴其所为而不能救故于懿公见杀特不书盗反以弑君之罪归诸齐人以诛乱贼之党弭簒弑之渐所谓拔本塞源惩祸乱之所由也故曰春秋成而乱臣贼子惧
　　六月癸酉葬我君文公秋公子遂叔孙得臣如齐谢湜曰公子遂以立公请于齐故二卿同出书二卿着遂之専也
　　胡安国曰使举上客将称元帅此春秋立文之常体也其有变文书介副者欲以起问者见事情也子赤夫人之子今卒于弑不着其实是为国讳恶无以传信于将来而春秋之大义隠矣故上书大夫并使下书夫人归于齐中曰子卒则见祸乱邪谋于奉使之日而公子遂弑立其君之罪着矣
　　冬十月子卒
　　谢湜曰子文公嫡子赤公薨子赤继立公子遂以敬嬴之宠害子赤立宣公子被害不书讳之也不名先君已葬故也文公之为国也主不知建而后时庙不知敬而室壊闰不告月朔不四视其怠弃国政甚矣方是时日食于上地震于下雨不降星孛而逆尚不知恐惧自反外失制权臣内失正嗣位嬖孽宠幸而嫡子孤危故公子遂难作萧墙而子赤受其患也天人之际可不畏邪
　　胡安国曰诸侯在丧称子继世不忍当也既葬不名终人子之事也逾年称君縁民臣之心也子卒何以不日遇弑不忍言也既葬而不名不名而遇弑者不日以见其弑子赤是也逾年而称君称君而遇弑者不地以见其弑闵公是也何以知其贼乎上书大夫并使下书子卒夫人归则知罪之在公子遂矣孙于邾出奔莒则知罪之在夫人与庆父矣继世之恩终事之重情文之节隠恶之礼记事之信诛乱臣讨贼子之义亦备矣
　　夫人姜氏归于齐
　　谢湜曰姜氏文公夫人赤之母也子被害故夫人归齐公子遂杀嫡立庶臣子不知讨治乃至鲁之君母弃絶而归鲁国之罪也公子遂如楚如齐如晋入伐邾救郑盟晋赵盾盟雒戎盟齐侯其权重矣故其不道至于杀国嗣子絶母夫人一国莫敢制也胡安国曰书夫人则知其正书姜氏则知其非见絶于先君书归于齐则知其无罪异于孙于邾者而鲁国臣子杀嫡立庶敬嬴宣公不能事主君存嫡母其罪不书而并见矣
　　季孙行父如齐
　　谢湜曰春秋御臣之道欲制于微宣公新立故行父如齐
　　莒弑其君庶其
　　谢湜曰弑称国举朝为之难也莒纪公多行无礼于国臣下不安祸由此起故弑书莒左氏谓太子仆因国人误矣















　　春秋集义卷二十九
<经部,春秋类,春秋集义>
　　钦定四库全书
　　春秋集义卷三十
　　宋　李眀复　撰
　　宣公
　　程颐曰宣公名倭文公子子赤庶兄匡王五年即位宣谥也善问周达曰宣
　　元年春王正月公即位
　　谢湜曰宣公之立上不受之天子下不受之先君书即位着其自立也
　　胡安国曰宣公为弑君者所立受之而不讨贼是亦闻乎弑也故如其意焉而书即位以着其自立之罪而不嫌于同词美一也有小大则褒词异恶一也有小大则贬词异一美一恶无嫌于同
　　公子遂如齐逆女
　　谢湜曰大丧而逆女其恶不待贬絶而见矣公即位而逆女将以结援于齐也纳币非卿故不书公子遂鲁逆臣王法在所絶也称公子以宣公亲之也翚称公子遂称公子而桓与闻逆宣受逆臣立其恶着矣胡安国曰鲁秉周礼丧未朞年遣卿逆女何亟乎太子赤齐出也仲遂杀子赤及母弟而立宣公惧于见讨故结婚于齐为自安计越典礼而逆之如此其亟而不顾者必敬嬴仲遂请齐立接之始谋也其后滕文公定为三年丧父兄百官皆不欲曰吾宗国鲁先君莫之行也丧纪浸废夫岂一朝一夕之故自文宣莫之行矣此所谓不待贬絶而罪恶见者也
　　三月遂以夫人妇姜至自齐
　　程颐曰脱氏字
　　谢湜曰遂不称公子一事再见者卒名故也逆夫人至称以者逆女君命故也妇姜不称氏者以妇配姓则不氏亦犹以谥配姓则不氏也女子以姓为本言妇姜而不言氏非褒贬之法也公子公孙宗族之亲也春秋时皆以臣礼仕于国以亲言之则有尊卑之序也然则公室子孙逆女以卑者行则顺以尊者行则逆
　　胡安国曰有不待贬絶而罪恶见者不贬絶以见恶夫人与有罪焉则待贬而后见故不称氏夫人其如何知恶无礼如野有死麕能以礼自防如草虫愆期有待如归妹之九四则可免矣凡称妇者其词虽同立义则异逆妇姜于齐病文公也以妇姜至自齐责敬嬴也敬嬴嬖妾私事襄仲以其子属之杀世适兄弟出主君夫人援成风故事即以子贵为国君母斩焉在衰服之中请婚纳妇而其罪隠而未见也故因夫人至特称妇姜以显之此乃春秋推见至隠着妾母当国用事为后世鉴者也槩指为有姑之词而不察其防则精义隠矣
　　朱熹曰遂以夫人妇姜至自齐恐是当时史官所书知此葢为如今鲁史不存无以知何者是旧文何者是圣人笔削如何得见圣人之意
　　夏季孙行父如齐
　　谢湜曰左氏谓请防于齐
　　胡安国曰经书行父如齐而不言其故谓纳赂以请防者也经有不待而著者比事以观斯得矣下书公防齐侯于平州则知此防行父请之也又书齐人取济西田则知其请盖以赂也虽微其事着矣诸侯立卿为公室辅犹屋之有楹也而谋国如此亦不待贬而恶自见者也不然以行父之勤劳恭俭相三君而无私积必能以其君显名与晏婴等矣
　　晋放其大夫胥甲父于卫
　　程氏学曰晋放其大夫胥甲父于卫哀三年蔡人放其大夫公孙猎于呉诸侯専放大夫可乎唯罪轻于専杀耳君之卿佐是谓股肱股肱或亏何痛如之谢湜曰放屏弃之词放驩兠于崇山是也诛罚王之事也诸侯擅命其上専杀大夫其次専放大夫书放胥甲父罪之也古者大臣有罪放之幽逺之地者摈之不使得为民病也卫晋之邻也以甲父不忠于晋而放之于卫是以晋之祸移之于邻国也书放甲父于卫着其失也舜之四刑放重于流窜重于放殛重于窜
　　胡安国曰放犹羁置毋去其所比于専杀者其罪薄乎云尔或以为近正非矣大夫当官既不请于天子而自命以为有罪又不告于司寇而擅刑犹不逺于正乎秦晋战于河曲挠臾骈之谋者赵穿也若讨其不用命则当以穿为首止治军门之呼偕贬可也而独放胥甲父则以赵盾当国穿其族子而盾庇之也桃园之罪其志固形于此矣故称国以放见晋政之在私门而成上侵为后戒也
　　吕祖谦曰放胥甲父于卫河曲之战赵穿与胥甲父俱败军谋何故独放甲父此见赵宣子私意处当时所以不便诛他时正为是亲不敢行法耳此莫是自文公以来开此端隙魏犫与颠颉俱爇曹负羁之宫而文公止杀颠颉然文公犹是国君赵盾乃人臣岂可徇私意而行法乎此所以成赵穿弑灵公之事
　　公防齐侯于平州
　　谢湜曰平州齐地左氏谓定公位
　　胡安国曰按左氏曰防于平州以定公位鲁宣簒立逾年举国臣子既从之矣若之何位犹未定而有待于平州之防也春秋以来弑君簒国者已列于诸侯之防则不复致讨故曹人以此请负刍于晋夫簒弑之贼毁灭天理无所容于天地之间身无存殁时无古今其罪不得赦也以列于防而不复讨是视伦纪为弁髦弃人类为禽兽此仲尼所为惧春秋所以作也然欲定其位者鲁公宜称及齐而曰防者讨贼之法也凡讨乱臣贼子必深絶其党而后为恶者孤矣
　　公子遂如齐
　　胡安国曰宣公簒立之罪仲遂主谋为首恶初请于齐遂为上客而并书介使者罪叔孙得臣不能为有无亦从之也大夫有以死争者矣然削而不书以叔仲恵伯死非君命失其所也遂及行父则一再见于经矣如齐拜成虽削之可也又再书于防者于以着其始终成就弑立之谋以戒后世人臣或内交宫禁以固其宠或外结藩镇以为之援至于杀生废置皆出其手而人主不悟者其虑深矣凡此皆直书于防而义自见者也
　　六月齐人取济西田
　　程颐曰宣公不义得国赂齐以求助齐受之以助不义故书取不义不能保其土故不云我非为彼彊取故不讳不能有而失者皆讳
　　谢湜曰宣公惧大国见讨故以济西田赂齐春秋以齐人取我田为文者罪齐侯受赂容逆也罪齐侯受赂容逆而鲁国之恶见矣贬齐侯故书人公子遂如齐子卒公子遂如齐齐人取济西田然则杀适立庶皆公子遂结齐而为之也
　　胡安国曰鲁人致赂以免讨而书齐人取田者所以着齐罪春秋讨贼尤严于利其为恶而助之者所以孤其党夫齐鲁邻国盟主之余业也子恶弑出姜归而宣公立不能声罪致讨务宁鲁难首与之防是利其为恶而助之也弑君簒国人道所不容而货赂公行免于诸侯之讨则伦纪等于弁髦人类灭为禽兽其祸乃自不知以义为利而以利之可以为利而为之也孟氏为梁王极言利国者必至于弑夺而后厌盖得经书取田之意举法如此然后人知保义弃利乱臣贼子孤立无徒而乱少弭矣
　　吕祖谦曰齐人取济西之田济西田初是曹故地晋文公取之以分与鲁今鲁又赂齐只是交割前日请防之赂
　　秋邾子来朝楚子郑人侵陈遂侵宋
　　胡安国曰楚书爵而人郑者贬之也郑伯本以宋人弑君晋不能讨受赂而还以此罪晋为不足与也遂受盟于楚今乃附楚以亟病中国何义乎书侵陈遂侵宋者以见潜师掠境肆为侵暴非能声宋罪而讨之也既正此师为不义然后中国之师可举矣吕祖谦曰楚侵陈遂侵宋陈与宋相近
　　晋赵盾帅师救陈
　　胡安国曰郑在王畿之内而附蛮夷陈先代帝王之后而见侵逼此门庭之宼利用御之者也晋救陈则存诸夏攘夷狄之师故特褒而书救凡书救者未有不善之也如解倒悬如救民于涂炭之中知此义则知春秋书用兵之意矣称师救陈宋经不书宋此非阙文乃圣人削之也前方以不能讨宋上卿贬而称人诸侯防而不序今若书救宋则典刑紊矣
　　宋公陈侯卫侯曹伯防晋师于棐林伐郑
　　谢湜曰郑穆公从楚病中国故贬书人楚子郑人攻陈宋书侵着其不道也侵宋书遂着其暴横也书赵盾救陈善之也书宋公陈侯卫侯曹伯防晋师伐郑着诸侯疾郑之深也棐林郑地晋师至棐林而诸侯防之诸侯皆欲伐郑故也
　　胡安国曰列数诸侯而防晋赵盾谷梁子以为大赵盾之事以其大之也故曰师此説非也春秋立法君为重而大夫与师其体敌列数诸侯于帅师之下而又书大夫之名氏则臣疑于君而不可以为训其曰防晋师此乃谨礼于微之意也其立义精矣棐林郑地也前者地而后伐以为疑词此其地则以着其美者一美一恶无嫌于同
　　冬晋赵穿帅师侵崇
　　谢湜曰崇秦与国盾方救陈伐郑穿又侵崇晋国权出赵氏故也
　　胡安国曰崇在西土秦所与也晋欲求成于秦不以大义动之而伐其与国则为谖已甚比诸伐楚以救江异矣而谓设此谋者赵穿也意者赵穿已有逆心欲得兵权托于伐国以用其众乎不然何谋之迂而当国者亦不裁正而从之也穿之名姓自登史防弑君于桃园而上卿以志同受恶其端又见于此书侵以见所以求成者非其道矣
　　晋人宋人伐郑
　　胡安国曰宋人弑君既列于防在春秋衰世已免于诸侯之讨矣论春秋王法则其罪固在法所不赦也而晋人与之合兵伐郑是谓以燕伐燕庸愈乎其书晋人宋人非将卑师少盖贬而人之也以贬书伐者若曰声罪致讨而已有瑕则何以伐人矣
　　二年春王二月壬子宋华元帅师及郑公子归生帅师战于大棘宋师败绩获宋华元
　　程氏学曰郑获宋华元生也呉获陈夏死也不当论其生死盖存之杀之皆在得之之后故不当论于此如其义则获人之君与其卿及其见获者之罪皆可知矣其间曲直之义则各存乎其文若韩之战不书秦伐而曰晋及秦伯战于韩获晋侯则曲在晋自可见也
　　谢湜曰前冬宋人伐郑今春二国战于大棘然则大棘之战由宋华元好战致之也故以华元主战而罪之师曲在宋可知也华元逞一朝之怨进不由义出不量敌乃至师众大败而身获于人书获宋华元着大夫好战之祸也
　　胡安国曰两军接刃主将见获其负明矣又书师败绩词不赘乎此明大夫虽贵与师等也故将尊师少称将不称师师众将卑称师不称将将尊师众并书于策者示人君不可轻役大众又重将帅之选其义深矣或曰元帅三军之司命而轻重若是班乎自行师而言则以元帅为司命自有国而言则以得众为邦本郑使高克将兵御敌于境欲逺克也而不恤其师楚以六卒实从得臣恐丧师也而不恤其将故经以弃师罪郑以杀其大夫责楚明此义然后知王者之道轻重之权衡矣
　　秦师伐晋
　　谢湜曰晋赵穿侵崇故秦师伐晋
　　胡安国曰按左氏以报崇也遂围焦晋用大师于崇乃赵穿私意而无名也故书侵秦人为是兴师而报晋则问其无名之罪也故书伐世岂有欲求成于强国而侵其所与可以得成者乎穿之情见矣宣子当国算无遗防独懵于此哉其从之也而盾之情亦见矣春秋书事笔削因革必有以也一侵一伐而不书围焦所以诛晋卿上侵之意其所由来者渐矣
　　夏晋人宋卫人陈人侵郑
　　谢湜曰郑败宋师获宋华元故四国侵郑
　　胡安国曰按左氏晋赵盾及诸侯之师侵郑以报大之役初郑归生受命于楚以伐宋经不书伐而以宋华元主大之战者盖楚人有词于宋矣师之老壮在曲直晋主夏盟盾既当国合诸侯之师何畏乎楚何避乎鬭椒然力非不足而去之者以理曲也故卿不氏而称人师书侵而不言伐易于讼卦之象曰君子作事谋始始而不谋将至于兴师动众有不能定者也晋惟取赂释宋而不讨至以中国之大不能服郑不竞于楚可不慎乎春秋行事必正其本为末流之若此也其垂戒明矣
　　秋九月乙丑晋赵盾弑其君夷臯
　　程颐语录或问晋赵盾弑其君夷臯圣人不言赵穿何也曰此春秋大义赵穿手弑其君人谁不知盾之罪非春秋书之更无人知也仲尼曰惜也越境乃免此句要人防得若出而反不讨贼也则不免除出境遂不反乃可免也
　　范祖禹曰古者官守其职史书善恶君相不与焉故齐太史兄弟三人死于崔杼而卒不没其罪此奸臣贼子所以惧也后世人君得以观史而宰相监修欲其直笔不亦难乎司马迁有言曰文史星厯近乎卜祝之间盖止于执简记事直书其实而已非如春秋有褒贬赏罚之文也后之为史者务褒贬而忘事实失其职矣人君任臣以职而宰相不与史事则善恶庶乎其可信也
　　谢湜曰弑逆赵穿为之也书曰赵盾者穿盾之族也晋国之权皆归于盾盾茍无不臣之心则穿安敢肆为大逆哉今也入谏不聴亡不越境闻难而反反不讨贼然则穿之逆盾之由也春秋推原首恶而归之赵盾所以为万世法也自星孛北斗之后齐有商人齐人之难宋有宋人之难莒有莒国之难晋有赵盾之难其祸大且众矣然则天变之大可不戒耶贼不讨故不书葬
　　胡安国曰赵穿手弑其君董狐归狱于盾其断盾之狱词曰子为正卿亡不越境反不讨贼以是书断而盾也受其恶而不敢辞仲尼因其法而不之革其义云何曰正卿当国任事之臣也国事莫酷于君见弑不于其身而谁责乎亡而越境谓去国而不还也然后君臣之义絶反而讨贼谓复雠而不释也然后臣子之事终不然是盾伪出而实闻乎故也假令不与闻者而纵贼不讨是有今将之心而意欲穿之成乎弑矣恶莫惨乎意今以此罪盾乃闲臣子之邪心而谨其渐也盾虽欲辞而不受可乎以高贵乡公之事观焉抽戈者成济倡谋者贾充而当国者司马昭也为天吏者将原司马昭之心而诛之乎亦将致辟成济而足也故陈泰曰惟斩贾充可以少谢天下耳昭问其次意在济也泰欲进此直指昭也然则赵穿弑君而盾为首恶春秋之大义明矣微夫子推见至隠垂法后世乱臣贼子皆以诡计获免而至愚无知如史太邓扈乐之徒皆蒙归狱而受戮焉君臣父子不相夷以至于禽兽也几希故曰春秋成而乱臣贼子惧
　　朱熹曰左是有多少难信处如赵盾一事后人费万千説话与出脱其实此事甚分明如司马昭之弑高贵乡公他终不成亲自下手必有抽戈用命如贾充成济之徒如曰司马公养汝等正为今日之事无所问也看左载灵公欲杀赵盾今日要杀杀不得明日要杀杀不得只是一个人君要杀一臣最易为力恁地杀不得也是他大段强了今来许多説话自是后来三晋既得政撰造掩覆反有不可得而掩者矣物来若不能明事至若不能辨是吾心大段昏在又曰初灵公要杀盾盾所以走出赵穿便弑公想是他本意如此然则此罪首合是谁做
　　吕祖谦曰赵穿攻灵公于桃园太史既如此书时诸侯之国史皆从此书然当时赵盾亦不为无意使盾无意时反讨贼也又纵使赵穿追公子黑臀看前时盾説弃人用犬之句已自有无君之心观太史言子为正卿亡不越境反不讨贼非子而谁属可见宣子弑君分明孔子曰董狐古之良史也书法不隠赵宣子古之良大夫也为法受恶惜也越境乃免此恐非夫子之言不然恐记有差讹如为法受恶此句亦未见得惜也越境乃免一句恐未必如此岂有弑君之后才出境便可免其罪宣子既不能讨贼而又使赵穿逆成公此见其弑君甚分明然齐崔杼杀齐太史而盾不杀董狐此亦见其得处
　　又曰赵穿弑灵公董狐直笔书之曰赵盾弑其君盖弑虽是赵穿其情实为赵盾出去了弑盖盾平日所与亲厚者惟穿耳穿为盾之出故敢行弑君之逆此虽是穿弑君实为盾弑何故见得是盾弑以穿既弑君之后盾归既不讨其弑君之贼反使穿逆公子黑臀于周而立之则盾亲厚穿之情无所逃矣
　　冬十月乙亥天王崩



　　春秋集义卷三十
　　钦定四库全书
　　春秋集义卷三十一
　　宋　李明复　撰
　　宣公
　　三年春王正月郊牛之口伤改卜牛牛死乃不郊犹三望
　　谢湜曰牛在涤曰牲伤则复谓之牛以其不可供牲也圣人事天其敬至矣郊牛口伤牛为鼷鼠食皆即以为牛而不以为牲也圣人于郊一物一事无不致其诚敬之心也有诚敬之心则天事安有不善耶郊牛之口伤养牲不敬也改卜牛牛死不敬之至也牛死乃不郊则天事于此废矣春秋因其变而书其郊罪鲁人失诚敬之心也有牲而不用则曰乃免牲牛不可用则曰乃免牛牛死无牛可免则曰乃不郊胡安国曰乃不郊为牛之口伤改卜牛而牛又死也不然郊矣礼为天王服斩衰周人告丧于鲁史防已书而未葬也祀帝于郊夫岂其时而或谓不以王事废天事礼乎春秋以来丧纪浸废有不奔王丧而逺适他国有不修吊礼而自相聘问固将以是为可举而不废也卒至汉文以日易月后世不能复其所由来渐矣春秋备书其义自见矣三望者公羊曰祭太山河海夫天子有天下凡宇宙之内名山大川皆其所主也故得祭天而有方望无所不通诸侯有一国则境外之山川他人所主者而可以望乎季氏旅于泰山冉求不能救而夫子责之者为太山鲁侯所主也大夫何与焉季氏不得旅泰山则河海非鲁之封内其不得祭亦明矣犹者可已不当为之词
　　葬匡王
　　胡安国曰四月而葬王室不君其礼畧也微者往防鲁侯不臣其情慢也或曰宣公亲之者也而常事不书非矣崩葬始终之大变岂以是为常事而不书也
　　楚子伐陆浑之戎
　　谢湜曰楚子入中国伐陆浑戎着其盛也
　　胡安国曰夷狄相攻不志此其志何也为陆浑在王都之侧戎夏杂处族类之不分也楚又至洛观兵于周疆问鼎之大小轻重焉故特书于防以谨华夷之辨禁猾夏之阶
　　夏楚人侵郑
　　谢湜曰郑从晋故楚侵郑
　　胡安国曰按左氏晋侯伐郑郑及晋平而经不书者仲尼削之也郑本以晋灵不君取赂释贼为不足与似也而往从楚非矣今晋成公初立背僭窃伪邦而归诸夏则是反之正也春秋大改过许迁善书楚人侵称者与郑伯之能反正也故独着楚人侵掠诸夏之罪尔郑既见侵于楚则及晋平可知矣
　　秋赤狄侵齐宋师围曹
　　胡安国曰按左氏宋文公即位尽逐武穆之族二族以曹师伐宋然不书于经者二族以见逐而举兵非讨罪也及宋师围曹报武氏之乱而经书之者端本清源之意也武穆二族与曹之师奚为至于宋哉不能反躬自治恃众强以报之兵革何时而息也宋惟有不赦之条莫之治也故书法如此
　　冬十月丙戌郑伯兰卒葬郑穆公
　　四年春王正月公及齐侯平莒及郯莒人不肯公伐莒取向
　　谢湜曰释二国之怨曰平平莒及郯欲以睦邻国也莒人不肯平之不得其道也伐莒取向则鲁人平莒终于为乱而已诸侯相侵伐相攻争皆以邦国不平致之也能平其不平则相亲睦相保卫吉相庆凶相吊患难相恤而侵伐攻争之患息矣平莒及郯善之大者也虽然信不足以得莒人之心也义不足以服莒人之心也其伐国取邑适以益莒之不平而已虽欲以大制小安能使二国之平哉故曰以乱平乱何治之有
　　胡安国曰心不偏党之谓平以此心平物者物必顺以此心平怨者怨必释惟小人之不能宅心之若是也虽以势力强之而有不获成者矣夫以齐鲁大国平郯莒小邦宜其降心聴命不待文告之及也然而莒人不肯则以宣公必有所私系失平怨之本耳故书及书取以着其罪及所欲也平者成也取者盗也不肯者心弗允从莫能强之者也以利心图成虽强大者不能行之于弱小春秋书此戒后世之不知治其本者故行有不得者反求诸已斯可矣
　　吕祖谦曰公及齐平莒郯莒郯皆是徐州地亦相近大凡整理人国当以礼既欲平其国又取其邑何以能治正如见人鬭而欲解纷者见其説之不从而自与为敌
　　秦伯稻卒
　　谢湜曰秦伯秦共公鲁不防葬故不书葬
　　夏六月乙酉郑公子归生弑其君夷
　　谢湜曰弑逆公子宋之谋也书曰公子归生者归生国之正卿也归生茍无不臣之心则公子宋安敢肆为大逆哉春秋推原首恶而归之归生以其为国股肱而私纵逆恶晋灵之难不以归穿而以归盾郑灵之难不以主宋而以主归生所以责辅臣报国之忠也春秋杜患之意微矣贼不讨故不书葬
　　胡安国曰首谋弑逆者公子宋也惧谮而从之者归生也而以归生为首恶何也夫乱臣贼子欲动其恶而不从者未有能全其身而不死者也季子然问仲由冉求其从之者与子曰弑父与君亦不从也是以死节许二子矣归生惧谮而从公子宋特无求路不可夺之死节耳书为首恶不亦过乎曰归生与宋并为大夫乃贵戚之卿同执国政可以不从一也尝统大师与宋人战获其元帅已得兵权可以不从二也闻宋逆谋登时而觉先事诛之犹反手耳夫据杀生之柄仗大义以制人使人聴已犹犬羊之伏于虎也何畏于人惧其见杀而从之也哉计不出此顾以畜老惮杀比方君父归生之心悖矣故春秋舍公子宋而以弑君之罪归之为后世鉴若司马亮沈庆之等茍知此义则能讨罪人不至于失身为贼所制矣胡宏曰春秋之义诛国贼者必先诛其党
　　赤狄侵齐
　　谢湜曰齐不能讨赤狄故再侵齐
　　秋公如齐公至自齐
　　胡安国曰君行告至常事不书宣公比年如齐而皆致者危之也夫以簒弑谋于齐而取国以土地赂齐而请防以卑屈事齐而求安上不知有天王下有知有方伯惟利交是奉而可保乎高固之事亦殆矣故比年如齐而皆致以戒世之欲利有攸往者惟义之与比为可安耳
　　冬楚子伐郑
　　谢湜曰楚人侵郑郑未服故
　　五年春公如齐夏公至自齐
　　谢湜曰比年如齐以平州之防故也
　　秋九月齐高固来逆子叔姬
　　程颐语录或问齐高固来逆叔姬公谷有子字如何曰子者言是公女其他则娣妹之类也
　　谢湜曰高固逆子叔姬与莒庆逆叔姬同意时君之女称子
　　胡安国曰按左氏公如齐高固使齐侯止公请叔姬焉书夏公至自齐秋齐高固来逆子叔姬罪宣公也其曰来者以公自为之主称子者或为别于先公之女也诸侯嫁女于大夫主大夫以与之者为体敌也而公自为之主压尊毁列卑朝廷慢宗庙矣夫以郑国小楚公子围之贵骄强大来娶于郑子产辞而却之使馆于外欲野赐之几不得抚有其室而宣公以鲁国周公之后逼于高固请婚其女强委禽焉而不能止惟不知以礼为守身之干是以得此辱也春秋详书为后世鉴欲人之必谨于礼以定其位不然卑巽妄説不近于礼奚足逺耻辱哉
　　叔孙得臣卒
　　胡安国曰内大夫卒无有不日者以春秋鲁史也其或不日则见恩数之畧耳仲遂如齐谋弑子赤叔孙得臣与之偕行在宣公固有援立之私其恩数岂畧而不书日是圣人削之也君臣父子妃妾适庶人道之大伦也方仲遂以杀嫡立庶往谋于齐而与得臣并使也若懵然不知其谋或知之而不能救则将焉用彼相矣春秋治子赤之事専在仲遂以其内交宫禁外结强邻大恶无所分也而叔孙得臣有同使于齐之罪故特不书日以贬之若曰大夫而不能为有无者不足加以恩数焉耳
　　冬齐高固及子叔姬来
　　谢湜曰大夫非君命非国事不越境高固齐之大夫也秋来逆子叔姬冬及子叔姬来罪其违法也以其非事出境故书来来同高固故书及观高固不率如此而君失御臣之道可知矣
　　胡安国曰左氏曰反马也礼嫁女留其送马不敢自安及庙见成妇遣使反马则高固亲来非礼也又礼女子有行逺父母者岁一归寜今见逆逾时未易歳也而叔姬亟来亦非礼也故书及书来以着齐罪也大夫适他国必有君命与公事否则礼法之所禁而可犯乎恵公许其臣越礼恣行而莫遏高固委其君逾境自如而不忌则人欲已肆矣凡婚姻常事不书而书此者则以为非常为后世戒也
　　楚人伐郑
　　谢湜曰楚子伐郑郑未服故
　　六年春晋赵盾卫孙免侵陈
　　谢湜曰赵盾晋逆臣晋不能讨故与卫孙免侵陈以陈将即楚故也
　　胡安国曰按称陈及楚平荀林父伐陈经皆不书者以下书晋卫加兵于陈即陈及楚平可知矣以赵盾孙免书侵则林父无词可称亦可知矣爱人不亲反其仁治人不治反其智晋常命上将帅师救陈又再与之连兵伐郑今而即楚无乃于己有阙盍亦自反可也不内省徳遽以兵加之则非义矣故林父不书伐而盾免书侵以正晋人所以主盟非其道也
　　夏四月秋八月螽
　　胡安国曰传谓螽为谷灾虐取于民之效也先是公伐莒取向后再如齐伐莱军旅数起赋敛既繁戾气应之矣夫善恶之感萌于心而灾祥之应见于事宣公不知舍恶迁善以补前行之愆而用兵不息灾异数见年谷不丰国用空乏卒至于改助法而税民盖自此始矣经于螽螟一物之变必书于防示后世天人感应之理不可诬当慎其所感也
　　冬十月
　　七年春卫侯使孙良夫来盟
　　谢湜曰杜氏谓公立卫始修好
　　胡安国曰来盟为前定者尝有约言矣未足效信而释疑又相防血固结之耳是盟卫欲为晋致鲁而鲁専事齐初未与晋通也必有疑焉而卫侯任其无咎故遣良夫来为此盟而公卒见辱盟非春秋之所贵义自见矣
　　夏公防齐侯伐莱秋公至自伐莱
　　谢湜曰莱小国
　　大旱
　　谢湜曰大旱不雨一也旱则赤日损物故为大旱不雨则云不为雨也不雨或厯一时或厯数月则书不雨以见为灾之久也
　　胡安国曰及者内为志防者外为主平莒及郯公所欲也故书及继以取向即所欲者可知矣伐莱齐志也故书防继以伐致即师行之危亦可知矣公与齐侯俱不务徳合党连兵恃强凌弱是以为此举也军旅之后必有凶年言民以征役怨咨之气感动天变而旱干作矣其以大旱书者或不雩或虽雩而不雨也不雩则无恤民忧国之心雩而不雨格天之精意阙矣
　　冬公防晋侯宋公卫侯郑伯曹伯于黑壤
　　谢湜曰黑壤晋地晋成公初防诸侯
　　胡安国曰防而不得见不以不得见为讳盟而不与盟不以不与盟为讳则曲不在公而主防盟者之罪耳与于防不与于盟而公有歉焉非主防盟者之过也则书防不书盟若黑壤是也晋侯之立公既不朝又不使大夫聘而每歳适齐是宣公行有不慊于心而非晋人之咎矣凡不直者臣为君隠子为父隠于以养臣子爱敬之心而不事盟主又以赂免则不直在已矣
　　八年春公至自防夏六月公子遂如齐至黄乃复谢湜曰公子遂受命聘齐至黄以疾而复非礼也大夫受命以出虽死以尸将事可也未致君命而复则有废命之罪矣至黄乃复罪其専也敖书不至遂书至黄者不至则无进意其复以不敬也至黄则有进意其复以疾也不至而复遂返之辞也至黄乃复不可进而后返之辞也然则敖与遂其废君命一也其为罪则异矣乃反前之词
　　胡安国曰至黄乃复壅君命也有疾亦不复可乎大夫以君命出闻丧徐行而不返未致事而死以尸将事楚伐呉陈侯使公孙贞子往吊及良而卒将以尸入呉人辞焉上介尹盖曰寡君使葢备使吊君之下吏无禄使人逢天之慼大命陨坠絶世于良废日供积一日迁次今君命逆使人曰无以尸造于门是我寡君之命委于草莽也无乃不可乎呉人不敢辞君子以为知礼乃者无其上之词其曰复事未毕也
　　辛已有事于太庙仲遂卒于垂
　　胡安国曰有事言时祭此公子遂也曷为书字生而赐氏俾世其官也曷为书卒以事之变卒之也古者诸侯立家大夫卒而赐氏其后尊礼权臣宠遇贵戚而不由其道于是乎有生而赐氏其在鲁则季友仲遂是也襄仲杀恶及视援立宣公而宣公深徳之故生而赐氏使世大夫以荅之也经于其卒书族以志变法之端为后世戒
　　朱熹曰诸侯有四时之祫毕竟是祭有不及处方如此如春秋有事于太庙太庙便是羣祧之主皆在其中
　　壬午犹绎万入去籥
　　程氏学曰八年有事于太庙仲遂卒于垂壬午犹绎万入去籥非礼也绎者明日又祭也犹者可已而不已也万入去籥去其有声者而用其无声者知其不可为而为之也此与昭十五年有事于武宫同二年不书祭名而止书曰有事者事之失不在祭故也若烝为黩礼吉禘以其不当吉又见鲁有禘祭之类则必书名
　　谢湜曰古者哀乐不同日有哀戚之心则不能致其乐有喜乐之心则不能致其哀故也祭吉事也君方祭以丧入告非礼也其告也废祭则为不敬废卿佐之丧则为忘哀君于丧祭不得全其事矣辛巳有事于太庙仲遂卒于垂君祭在庙而以哀入告也绎明日又祭也以丧入告则君有哀戚之心而祭不可以终矣壬午犹绎着其忘哀也绎书犹以明可已而不已也万籥皆舞事也去籥去其有声者也去其有声而用其无声为乐一也万入去籥知其不可为而为之也遂宣公股肱之臣也以臣子恩之矣而不以臣子哀之失君道也宣公赖遂以立故生赐氏族以世其官卒书遂着其氏也翚遂其罪一也仲遂书卒者春秋贬絶逆臣之罪已见于翚矣至遂书卒则非以录遂也以遂卒犹绎着鲁之失礼也有事祭也不书祭名而书有事者所失在事不在祭故也烝而黩在丧而吉禘则所失在祭故祭书名
　　胡安国曰绎者祭之明日以宾尸也犹者可已之词万舞也以其无声也故入而遂用籥管也以其有声也故去而不作是谓故知不可存其邪心而不格也礼大夫卒当祭则不告终事而闻则不绎不告者尽肃敬之诚于宗庙不绎者全始终之恩于父子今仲遂国卿也卒而犹绎则失宠遇大臣之礼矣春秋虽隆君抑臣而体貌有加焉则亷陛益尊而臣节砺后世法家専欲隆君而不得其道至以犬马国人相视大伦灭矣圣人书法如此存君臣之义也
　　吕祖谦曰万舞二舞之总名也干舞者武舞之别名也籥舞者文舞之别名也文舞又谓之羽舞郑康成据公羊传以万舞为干舞盖公羊释经之误也春秋书万入去籥言文武二舞俱入以仲遂之丧于二舞之中去其有声者故去籥焉公羊乃以万舞为武舞则简兮之诗与商颂何为独言万舞而不及文舞耶左氏载考仲子之宫将万焉妇人之庙亦不应独用武舞也然则万舞为二舞之总名明矣
　　戊子夫人嬴氏薨
　　谢湜曰嬴氏文公妾宣公母
　　胡安国曰敬嬴文公妾也何以称夫人自成风闻季友之繇事友而属其子及僖公得国立以为夫人于是乎嫡妾乱矣春秋于风氏凡始卒四贬之则禘于太庙秦人归襚荣叔含赗召伯防葬去其姓氏不称夫人王再书而无天是也敬嬴又嬖私事襄仲而属宣公不待致于太庙援例以立则从同同而无贬矣其意若曰以义起礼为可继茍出于私情而非义后虽欲正可若何
　　晋师白狄伐秦
　　谢湜曰狄种类非一故有赤狄有白狄晋道白狄为中国患罪之也
　　胡安国曰晋主夏盟纠合诸侯攘夷狄安诸夏乃其职已秦人之怨起自侵崇其曲在晋责己可也既不知自反释怨修睦以补前过己可咎矣乃复兴师动众防戎狄以伐之独不恶伤其类乎直书于防贬自见矣
　　吕祖谦曰报崇之役僖公三十三年郤缺获白狄子今来平
　　楚人灭舒蓼
　　谢湜曰舒蓼二防国
　　胡安国曰按诗称戎狄是膺荆舒是惩在周公所惩者其自相攻灭中国何与焉然春秋书而不削者是时楚人彊舒蓼及滑汭盟呉越势益强大将为中国忧而民有被发左袵之患矣经斯世者当以为惧有攘却之谋而不可忽则圣人之意也
　　朱熹曰春秋末楚地最广盖自初间并吞诸蛮而有其地如淮南之舒宿亳之蓼皆是初间若不得齐桓管仲看他气势定吞周室以此观之孔子称管仲之功岂溢美哉
　　吕祖谦曰当楚庄时楚之威北加于中国南被蛮夷所谓盟呉越而还防传所载则与舒绞州蓼相似到得十一二年庄王既殁共王继之呉始大不惮楚晋申公巫臣乃以乘车教呉楚自此疲于奔命其间争得二三十年庄王时呉越与羣舒之徒同受盟于楚其时可谓防弱何故数十年间呉便为害后来至于入郢几灭楚以此知天下形势不独中国与夷狄相为盛衰蛮夷种类亦自相为盛衰何故楚盛时呉越衰到庄王死楚衰呉越盛呉出来威加中国到得夫差堕越却起如汉时匈奴盛方其盛时凡北方所谓氊裘之国无不服匈奴后来匈奴分南北乌丸又盛到乌丸既盛所谓匈奴防矣散而处中国如刘元渤海亦列于边民之间到西晋起海外分崩匈奴左右贤王刘元渤海再起旧时乌丸又防了自此五胡迭长始者呉越盛五胡衰氐羌继之氐羌盛后来符坚衰慕容鲜卑继之氐羌衰所谓孛头元命继之自此更为消长直到唐藩镇未尝不相为盛衰论来一消一长是天道不息处
　　秋七月甲子日有食之既冬十月己丑葬我小君敬嬴雨不克葬庚寅日中而克葬
　　谢湜曰雨不克葬葬无雨备也日中而克葬以雨其葬缓也葬人子之大事也卜日而葬敬大事也虞葬同日不忍一日未有所归也日中虞之时也鲁之葬敬嬴也不知雨之在所备也故卜以己丑葬以庚寅葬不得以时成日中然后能葬大事简慢甚矣葬人子之所自尽也念亲不至为不哀虑物不备为不豫葬不及时为不敬不哀不豫不敬为不孝
　　胡安国曰成风薨以夫人葬以小君将祔于庙而始有二夫人也则四贬之以正其事今敬嬴亦薨以夫人葬以小君使祔于庙无贬以正之从同同可也而于宣公元年即以所逆穆姜妇之何也曰妇有姑之词见敬嬴遂以子贵援例而亟立为夫人也僖公享国八年然后致成风而敬嬴之亟也虽云援例鲁君臣之责亦可知矣无贬而书法若此者犹桓宣弑君而书即位耳敬嬴以其子宣公属诸襄仲杀太子及其母弟虽假手于仲实敬嬴之谋也经书子赤卒夫人姜氏归于齐其文无贬而读者有伤切之意焉则以秉彞不可灭也谓哭而过市市人皆哭敬嬴逆天理拂人心之状惨矣其于终事雨不克葬着咎徴焉而谓无天道乎此皆直书以见人心与天理之不可诬者也夫丧事即逺有进无退浴于中霤饭于牖下小敛于户内大敛于阼阶殡于客位迁于庙袒于庭塴于墓以吊宾则其退有节以虞事则其祭有时不为雨止礼也雨不克葬丧不以制也或曰卜葬先逺日所以避不懐也诸侯相朝与旅见天子入门而雨霑服失容则废矧送终大事人情所不忍遽者反可冒雨不待成礼而葬乎潦车载簑笠士丧礼也有国家者乃不能为雨备何也且公庭之于墓次其礼意固不同矣不得不可以为恱无财不可以为悦得之为有财古之人皆用焉而不能为之备是俭其亲也不亦薄乎故谷梁子曰雨不克葬丧不以制也厚葬古人之所戒而墨之治丧也以薄又君子之所不与故丧事以制春秋之防也
　　吕祖谦曰雨不克葬当有备不可过日俟其晴亦可此当大事者所宜慎也
　　城平阳楚师伐陈
　　谢湜曰楚伐陈以陈与晋故也陈即楚则晋卫侵陈陈即晋则楚师伐陈




　　春秋集义卷三十一
<经部,春秋类,春秋集义>
　　钦定四库全书
　　春秋集义卷三十二
　　宋　李明复　撰
　　宣公
　　九年春王正月公如齐公至自齐
　　谢湜曰母丧如齐不讳者公之恶有大于此故也
　　夏仲孙蔑如京师
　　谢湜曰公如齐仲孙蔑如京师齐强王室弱故也胡安国曰以浅言之属辞比事春秋教也当歳首月公朝于齐夏使大夫聘于京师此皆比事可攷不待贬絶而恶自见者也宣公享国九年于周才一往聘其在齐则又再朝矣经于如齐每行必致深罪之也下逮战国周衰甚矣齐威王往朝于周而天下皆贤之况春秋时乎而宣公不能也故聘觐之礼废则君臣之位失诸侯之行恶而倍畔侵陵之患起矣此经书君如齐臣周之意而特书王正以表之也
　　齐侯伐莱
　　谢湜曰七年伐莱莱未服故又伐莱
　　秋取根牟
　　谢湜曰杜氏谓根牟东夷国
　　八月滕子卒
　　谢湜曰滕昭公用夷礼故称子鲁不防葬故不书葬不日不名史失之
　　九月晋侯宋公卫侯郑伯曹伯防于扈晋荀林父帅师伐陈
　　胡安国曰按左氏讨不睦也陈侯不防荀林父以诸侯之师伐陈晋侯卒乃还则知经所书者与晋罪陈之词也防于扈以待陈而陈侯不防然后林父以诸侯之师伐之也则几于自反而有礼矣不书诸侯之师而曰林父帅师者在防诸侯皆以师聴命而林父兼将之也则其众辑矣晋主夏盟又尝救陈所宜与也而惟楚之即夫岂义乎
　　辛酉晋侯黑臀卒于扈
　　谢湜曰扈之防以陈与楚谋伐陈也诸侯不出故荀林父帅师伐陈诸侯不振可知也不知制楚而区区伐陈晋之失道也晋侯伐陈未返而卒于防卒于防书地重之也
　　冬十月癸酉卫侯郑卒
　　谢湜曰卫侯卫成公鲁不防葬故不书葬
　　胡安国曰晋成公何以不葬鲁不防也卫成公何以不葬亦鲁不防也卫成事晋甚谨而鲁宣公独深向齐卫欲为晋致鲁故谋黑壤之防而特使孙良夫来盟以定之也及防于黑壤而晋人止公赂然后免是以扈之防皆前日诸侯而鲁独不往二国继以丧故亦皆不防此所谓无其事而阙其文者也或曰二君皆有贬焉故不书葬误矣鲁人不防亦无贬乎书卒而以私怨废礼忘亲其罪已见春秋文简而直视人若日月之无私照也曲生意义失之逺矣
　　宋人围滕
　　谢湜曰宋人因滕丧围滕宋人大恶也
　　胡安国曰围国非将卑师少所能办也必动大众而使大夫为主帅明矣然而称人是贬之也滕既小国又方有丧所宜矜哀吊恤之不暇而用兵革以围之比事以观知见贬之罪在不仁矣
　　楚子伐郑晋郤缺帅师救郑
　　谢湜曰自郑从楚侵陈晋与列国伐郑二侵郑一自郑背楚从晋楚人楚子侵郑伐郑二
　　胡安国曰楚兵加郑数矣或称人或称爵何也郑自晋成公初立舍楚而从中国正也楚人为是兴师而加郑不义矣故宣公三年书人书侵罪之也次年郑公子归生弑其君诸侯未有声罪致讨者而楚师至焉故特书爵与之也然兴师动众贼则不讨惟服郑之为事则非义举矣故又次年称楚子伐郑而经书人再贬之也至是称爵岂与之乎按公羊例君将不言帅师书其重者也至此书爵见其凌暴中华以重兵临郑矣何以知其非与之乎曰下书晋郤缺帅师救郑则知其非与之也由此观春秋书法皆欲治乱贼之党谨华夷之辨以一字为褒贬深切着明矣
　　陈杀其大夫泄治
　　谢湜曰灵公君臣宣淫于朝大夫泄治直谏而死冶之死国卿孔寜杀之也不书孔寜者寜之杀直臣也灵公弗能禁大臣弗能争是乃陈国杀之也杀书陈罪其国也灵公昏淫久矣立于朝者皆邪臣也与邪臣窃位以事污君未尝有匡救之力也及恶之宣于朝也然后以一言直谏而死其名节不足称也故冶之死春秋无美词
　　胡安国曰称国以杀者君与用事大臣同杀之也称其大夫则不失官守而杀之者有専辄之罪矣泄冶无罪而书名何也冶以谏杀身者也杀谏臣者必有亡国弑君之祸故书其名为徴舒弑君楚子灭陈之端以垂后戒此所谓系于名而书其名者也比干谏而死子曰商有三仁焉泄冶谏而死何独无褒词夫语黙死生当其可而止耳泄冶之尽言无隠不愧乎史鱼之直矣方诸比干自靖自献于先王则未可同日而语也冶虽効忠其犹在宋子哀鲁叔之后乎故仕于昏乱之朝若异姓者如子哀洁身而去可也其贵戚耶不食其禄如叔善矣
　　又曰按春秋书陈杀其大夫泄冶于前而载楚子入陈于后明杀诤臣者必有灭亡之祸不待贬絶而自见者也
　　吕祖谦曰泄冶谏陈灵公当从胡氏説或者邦无道危行言逊冶或未尽所谓危行言逊是下位之人非大夫之事冶是大夫大夫与闻国之政事固亦当谏不得已去之亦可
　　十年春公如齐公至自齐
　　谢湜曰公比年如齐以济西田故也
　　胡安国曰此亦如齐亦致其至而不书月上九年亦如齐亦致其至而书月者为是年夏使仲孙蔑如京师故特于岁首书王正月以着宣公之罪而君臣名分之际谨严如此也归田以为私恵比于君臣名分之际则大小不侔矣
　　齐人归我济西田
　　程颐曰鲁修好故归鲁田田鲁有也齐非义取之故云归我不足为善也
　　程氏学曰按元年公防齐侯于平州公子遂如齐六月齐人取济西田公子遂杀子恶而立宣公故以济西田赂齐而齐人取之至是而归者公比年朝齐请而得之也夫鲁之分地先君受于天子奚可失坠又况负弑君之罪赂以免讨乎齐取逆人之赂以贬恶乎故其取其归皆谨而书之然其他归田未有言我而此特曰我济西田者独此故鲁田也若哀八年齐人归讙及阐定十年来归郓讙隂田皆鲁侵诸侯而得之非周公之本封也既本他国之田故不言我葢以寡暴众以大侵小而得之者如有王者作则在所予乎在所夺乎圣人所书以正王法耳郓讙阴田特书曰来归者夹谷之防孔子相焉质以礼义齐人自服而来归故也他只书归者皆我请而得之也谢湜曰济西田鲁以赂齐者也齐人取我济西之赂矣至此复以济西归我者以公比年如齐请而得之也诸侯土地皆受之天子也擅割擅取其罪一也鲁割天子分田以逃逆宣公之大罪也齐取天子分田以容逆恵公之大罪也故取田书归田复书谨其地也所以着二国之罪也济西鲁之故地也归称我以明我之所有也郓讙隂不称我者其地非鲁本封皆鲁侵而得之故也非故地则称归故地则称归我以王法正邦国之封疆也郓讙书来归者以彼自服而来也济西独书归者以我请而得之也
　　胡安国曰宣公于齐顺其所欲既以女妻其臣又以兵防伐莱之举又每岁往朝于齐廷虽诸侯事天子无是礼也故恵公悦其能顺事已而以所取济西田归之也归讙及阐直书曰归此独书我者乃相亲爱恵遗之意或谓济西鲁之本封故书我则误矣以柔巽卑屈事人不以其道而得地与悦人之柔巽卑屈事已不以其道而归其地皆人欲之私而非义矣
　　夏四月丙辰日有食之己巳齐侯元卒齐崔氏出奔卫谢湜曰尹氏武氏崔氏皆以氏世其职者也尹以世权之重赴告外通武以世权之重子摄父职崔以世权之重逼上出奔然则三氏世权之尤甚者也故尹武崔书氏以着内外世卿之患也诗称尹氏太师然则尹族専国非一日也其氏已着于幽王之时矣胡安国曰按左氏崔杼有宠于恵公高国畏其逼也公卒而逐之奔卫书曰崔氏以族奔也许翰以谓崔杼出而能反反而能肆者以其宗强于此举氏辨之早也其説得矣所谓讥世卿者非公羊本防盖门弟子因尹氏武氏称世卿而附益之于此耳经有事同而词异亦有事异而词同一视之则泥而不通矣
　　公如齐五月公至自齐
　　程氏学曰君行其至必书于法当然也古者诸侯朝防有常节出入有常期周衰以后无法而妄行征伐防盟纷纷四出弃社稷委人民往往越月逾岁而后得返观其所书而其乱自着矣然必书其告庙而见于册书者则春秋可得而纪其不告者则史所不载而春秋亦不得而书焉然则不告者尤为非礼亦可知也
　　谢湜曰公立非正且不顺其立齐之力也故十年五朝于齐鲁人病齐可知也
　　胡安国曰文约而事详者经也春如齐朝恵公夏如齐奔其丧若是虽不致可也而皆致者甚之也天王之丧不奔欲行郊礼而汲汲于奔齐恵公之丧天王之葬不防使防者往而公孙归父防齐恵公之葬其不顾君臣上下尊卑之等所谓肆人欲灭天理而无忌惮者也词繁而不杀圣人之情见矣
　　癸巳陈夏徴舒弑其君平国
　　谢湜曰君不君则臣不臣陈灵之祸是已
　　胡安国曰陈灵公之无道也而称大夫之名氏以弑何也祸莫大于拒谏而杀直臣忠莫显于身见杀而其言验泄冶所为不惮斧钺尽言于其君者正谓灵公君臣通于夏徴舒之家恐其及祸不忍坐观故昧死言之灵公不能纳又从而杀之卒以见弑而忘其国此万世之大戒也特书徴舒之名氏以见泄冶忠言之验灵公见弑之由使有国者必以逺色修身包容狂直开纳谏诤为心也以为罪不及民故称大夫以弑者非经意矣
　　六月宋师伐滕
　　谢湜曰宋尝围滕矣滕未服故又伐滕
　　胡安国曰前围滕称人刺伐丧也此伐滕称师讥用众也宋大国爵上公伯主之余业力非不足也今邻有弑逆不能声罪致讨乃用大众以伐所当矜恤之小邦且滕不事已无乃已徳犹有所阙而滕何尤焉故特称师以着其罪而汲汲于诛乱臣讨贼子之意见矣
　　公孙归父如齐葬齐公
　　谢湜曰公子遂如晋葬晋襄公公孙归父如齐齐恵公齐晋皆大国也
　　胡安国曰归父仲遂之子贵而有宠宣公深徳齐侯之能定其位而又以济西田归之也故生则倾身以事之而不辞于屈辱殁则亲往奔丧而使贵卿防其葬亦不顾天王之礼阙然莫之供也比事考辞义自见矣
　　晋人宋人卫人曹人伐郑
　　谢湜曰晋郤缺救郑不力郑从楚故四国伐郑胡安国曰按左氏郑及楚平诸侯伐郑取成而还其称人贬也郑居大国之间从于强令岂其罪乎不能以徳镇抚而用力争之是谓五十步笑百步庸何愈于楚自是责楚益轻罪在晋矣
　　吕祖谦曰自宣四年以后晋楚交伐郑防上面许多标题处郑南北两属晋楚只是要争郑此是楚人盛则中国衰此处最要防
　　秋天王使王季子来聘
　　谢湜曰季子来聘报仲孙蔑之聘也季子母弟之为大夫者也季子字天子大夫称字故也王以私恩宠季子故季子系王言之亲逆恶非义也以官私其亲非正也
　　胡安国曰公羊传曰王季子者王之母弟也王有时聘以结诸侯之好礼也宣公享国至是十年不朝于周而比年朝齐不奔王丧而奔齐侯丧不遣贵卿防匡王葬而使归父防齐侯之葬纵未举法勿聘焉犹可也而使王季子来王灵益不振矣自是王聘春秋亦不书矣
　　公孙归父帅师伐邾取绎
　　谢湜曰伐邾取须句取訾娄矣今又伐邾取绎然则鲁之问罪于邾惟以利其田邑而已王法在所黜者也
　　胡安国曰用贵卿为主将举大众出征伐不施于乱臣贼子奉天讨罪而凌弱侵小近在邦域之中附庸之国是为盗也当此时陈有弑君之乱既来赴告藏在诸侯之策矣曽不是图而有事于邾不亦傎乎故四国伐郑贬而称人鲁人伐邾特书取绎以罪之也
　　大水季孙行父如齐冬公孙归父如齐
　　谢湜曰齐顷公初立行父聘于齐归父又聘于齐结齐好也一歳之间公两如齐归父行父三如齐虽曰以吊聘而出上下烦扰甚矣
　　胡安国曰按左氏行父如齐初聘也归父如齐邾故也齐侯嗣立宣公亲往奔其父丧又使贵卿防葬矣若待逾年然后脩聘未晚也而季孙亟行归父继往则以宣公君臣不知为国以礼而谓妄説取人之可以免于讨也归父贪于取绎畏齐而往盖理曲则气必馁矣能无畏乎哉春秋备书而不削以着其罪为后世鉴也
　　齐侯使国佐来聘
　　谢湜曰恵公卒未逾年顷公以成君之礼遣使修聘书爵着其恶也
　　胡安国曰葬之速也大不懐也人未逾年而以君命遣使聘于隣国则哀戚之情忘矣孟子曰养生不足以当大事惟送死可以当大事滕文公五月居庐未有命戒及至顔色之戚哭泣之哀吊者大悦而有愿为其氓者盖礼义人心之所同然也齐顷公嗣位之初举动如此丧师失地几见执获岂特妇人笑客之罪哉已失守身之本矣
　　饥
　　谢湜曰大水漂荡征役烦数故饥春秋以民为本故书饥以恤民命
　　楚子伐郑
　　谢湜曰四国伐郑郑从晋故楚子伐郑
　　胡安国曰经有词同而意异者比事以观斯得之矣九年楚子伐郑称爵者贬词也若曰国君自将恃强压弱凭陵中夏之称也知然者以下书晋郤缺帅师救郑则贬楚可知矣此年楚子伐郑称爵者直词也若曰以实属辞书其重者而意不以楚为罪也知然者以书晋士防救郑逐楚师于颍北而经削之则责晋可知矣此类经以为案者也
　　十有一年春王正月夏楚子陈侯郑伯盟于辰陵谢湜曰楚庄势益强盛中国所不能制故陈侯郑伯出受楚盟二国晋楚所争二国从楚盟于辰陵则楚国衰弱可知也郑子良曰晋楚不务徳而兵争与其来者可也郑襄无守死中国之志而大臣无守死中国之谋乃郑之所以取祸也
　　胡安国曰晋楚争此二国为日久矣今陈郑背晋从楚盟于辰陵而春秋书之无贬词者岂与其下乔木而入幽谷乎晋人而不能令则楚人进矣经之大法在诛乱臣讨贼子有乱臣则无君有贼子则无父无父无君即大伦等于弁髦人类殄为禽兽虽得天下不能一朝居也今鲁与齐方用兵伐莒晋与狄方防于攒函而不谋少西氏之逆也而楚人能谋之所谓礼失而求之野夷狄之有君不如诸夏之亡也辰陵之盟所以得书于经而词无贬乎圣人讨贼之意可谓深切着明矣
　　公孙归父防齐人伐莒
　　谢湜曰以二国不能平莒故
　　秋晋侯防狄于攒函
　　谢湜曰狄在所攘而反防之弃中国不问而防狄攒函景公之罪也攒函狄地
　　胡安国曰周礼蕃服世一见无会同分类也书防戎防狄防呉皆外词也内中国故详外四夷故畧今中国有乱天王不能讨则方伯之责也又不能讨则四隣诸侯宜有请矣而鲁方防齐伐莒晋亦求成于狄是失肩背而养其一指不能三年而缌小功之察不亦傎乎凡此直书其事不待贬絶而义自见者也
　　冬十月楚人杀陈夏徴舒
　　程颐曰人众词大恶众所欲诛也
　　胡安国曰称人者众词也大恶人人之所同恶人人之所同得讨其称楚人杀徴舒诸夏之罪自见矣按左氏楚子为夏氏乱故谓陈人无动将讨于少西氏遂入陈杀徴舒轘诸栗门而经先书杀后书入者与楚子之能讨贼故先之也讨其贼为义取其国为贪舜跖之相去逺矣其分乃在于善与利耳楚庄以义讨贼勇于为善舜之徒也以贪取国急于为利跖之徒也为善与恶特在一念须臾之间而书法如此故春秋传心之要典不可以不察者也或曰圣人大改过楚虽县陈能聴申叔时之説而复封陈可谓能改过矣犹书入陈以贬之何也曰楚庄意在灭陈虽复封之然乡取一人焉以归谓之夏州而又纳其乱臣是制人之上下使不得其君臣之道也晋人以币如郑问驷乞之立故子产对曰若寡君之二三臣而晋大夫専制其位是晋之县鄙也何国之为辞客币而报其使晋人舍之他国非所当与也而必欲纳其乱臣存亡兴灭其若是乎仲尼重伤中国深美其有讨贼之功故特从末减不称取陈而书入虽曰与之可矣
　　丁亥楚子入陈纳公孙寜仪行父于陈
　　程颐曰诛其罪义也取其国恶也入者不受而彊之也致乱之臣国所不容也故书纳
　　谢湜曰夏徴舒陈之大逆也楚子以罪讨而杀之诸侯之师未有义于此者也杀书楚人善其得讨贼之义也徴舒之罪人人皆欲杀之故也晋主盟之国也陈之乱晋不能讨而楚能讨之则义举在楚而不在晋矣虽然楚之讨陈也以陈之富因欲县陈以叔时之谏然后反之书入罪其因人之乱而利之也入恶辞以其为陈病也公孙寜仪行父导君于淫以起乱陷君于危以取亡其罪在所絶也而楚子复纳于陈书纳罪其党邪臣也纳恶辞以其胁陈而返之也二子不系之陈絶于陈也春秋不以恶废善不以善掩恶楚子始正而终邪杀有罪而纳有罪故春秋美其义于前而惩其恶于后所以明天王之法也
　　胡安国曰此二臣者从君于昏宣淫于朝诛杀谏臣使其君见弑盖致乱之臣也肆诸市朝与众同弃然后快于人心今乃诡词奔楚托于讨贼复雠以自脱其罪而楚庄不能察其反覆又使陈人用之是犹人有饮毒而死者幸而复生又强以毒饮之可乎故圣人外此二人于陈而特书曰纳纳者不受而强纳之者也为楚庄者宜奈何潴徴舒之宫封泄冶之墓尸孔宁仪行父于朝谋于陈众定其君而去其庶几乎朱熹曰臣下不匡之刑盖施于邦君大夫之防国亡家者君臣一体不得不然如汉废昌邑王贺则诛其羣臣如宋太祖下岭南亦诛其乱臣龚澄枢李托之类是也澄枢等实亡刘氏乃飞亷恶来之比诛之自不为寃若昌邑羣臣与贺同恶者固不得不诛其余止可当古者墨刑之坐耳乃不分等级例行诛杀是则霍光之私意也又如胡安国论楚子纳孔仪处事虽不同意亦类此试参考之则知成汤之制官刑正是奉行天讨毫髪不差处何疑之有哉





　　春秋集义卷三十二
　　钦定四库全书
　　春秋集义卷三十三
　　宋　李明复　撰
　　宣公
　　十有二年春葬陈灵公
　　谢湜曰楚子以义讨贼与本国臣子讨贼无异故书葬
　　胡安国曰讨贼者非臣子也何以书葬天下之恶一也本国臣子或不能讨而上有天王下有方伯又其次有四隣有同盟有方域之诸侯有四夷之君长与凡民皆得而讨之所以明人伦存天理也徴舒虽楚讨之臣子亦可以释怨矣故得书葬君子词也
　　楚子围郑
　　谢湜曰辰陵既盟之后郑惧难复事晋故楚子围郑围郑之役楚已入郑矣不书入者以楚子叛而伐之服而舍之退三十里而许之平不为郑国患故也胡安国曰按公羊传例战不言伐围不言战入不言围灭不言入书其重者楚子县陈盖灭之矣而经止书入其于郑也入自皇门至于逵道盖即其国都矣而经止书围曷为悉从轻典不书其凭陵中夏之罪乎上无天王下无方伯天下诸侯有臣弑君子弑父诸夏不能讨而夷狄能讨之春秋取大节畧小过虽如楚子凭陵上国近造王都之侧犹从末减于以见诛乱臣讨贼子正大伦之为重也
　　夏六月乙卯晋荀林父帅师及楚子战于邲晋师败绩谢湜曰邲之战不书伐楚者楚来围郑而晋荀林父帅师战之也战由晋起故以林父主战而罪之楚庄暴横久矣修正令合诸侯明大义然后可以惩强楚之纵而建中国之功也林父以力鬭楚以一国之众当强楚之锋其进也计虑不明上下不协非独不足以解郑而安之也适以益晋之祸而已书晋师败绩罪林父战楚之失其道也
　　胡安国曰战而言及主乎是战者也按左氏晋师救郑经既不以救郑书矣又不言楚晋战于邲而使晋主之何也陈人弑君晋不讨贼而楚人能讨之楚人围郑亦既退师与郑平矣而又与之战则非观衅之师也故释楚不贬而使晋主之独与常词异乎按邲之役六卿并在大夫司马皆具官不欲民者三师也违命济师者先縠也而独罪林父何也尊无二上定于一也古者仗钺临戎専制阃外虽君命有所不受况其属乎栾书救郑军师之欲战者八人武子遂还众不敢遏偪阳之举匄偃二将皆请班师荀防令曰七日不克必尔乎取之遂下偪阳林父既知无及于郑焉用之矣诸帅又皆信然其防先縠若独以中军佐济者下令三军无得妄动按军法而行辟夫岂不可既不能令乃畏失属亡师之罪而从韩献子分恶之言知难而冒进是弃晋师于谁责乎故后诛先縠不去其官此称败绩特以林父主之也
　　朱熹曰荀林父邲之役先縠违命而济或谓与其専罪六人同之是何等见识当时为林父者只合按兵不动召先縠而诛之又曰当时楚孙叔敖不欲战伍参争之若事有合争处须当力争不可茍徇人情也吕祖谦曰宣成之间正是楚庄霸业强盛之时举邲之战晋楚之强弱可知当是时晋景公但循常袭故政事少怠楚庄方厉精为治政事修明晋楚之强弱大纲在此楚之所以强盖得叔孙敖整齐军政训教卒伍细大本末无不具举兵威所向虽中国亦不敢当其锋楚之盛不特兵之不可敌亦在善能持胜何故既县陈又复封之既而克郑郑伯肉袒牵羊以逆又复其社稷夫楚用兵以取两国而又复封其社稷此见楚有其功而不居其功齐桓晋文以来未之有也当邲之战晋楚正欲争衡荀林父栾书之徒一见楚师便欲敛军避楚则其强弱又易晓要之邲之败其罪固在先縠然林父亦不能无罪以縠之刚复不仁固不可信用林父以晋之名臣统元帅之权而不能制一先縠者盖其新进之徒威徳未孚于人故如此以楚嬖人伍参之言观之谓晋之从政者新此言论林父最切当大抵贤才处事或至于败事者未必不由于新进处事之不审特其素望之未熟于人也此其所以败事古之人所以四十而仕五十而为政者盖欲涵养积习使威望在人已熟然后可以任用若是养之无素骤然居人上鲜有不败事者良以此也故邲之败虽是彘子之罪然荀林父亦有不是处观彘子以中军佐济及林父不得已而从之此彘子之罪也使赵括更行人失辞是以恶言激楚之怒此彘子之罪不设备而为楚所乘三者虽彘子之罪然荀林父乃元师至于魏锜赵旃以不得官职挟憾而往楚欲败晋师是人皆知其不可用独林父不察焉一请往乃许之遂致于败国事此乃林父之罪先縠先济而林父亦从之此亦林父之罪及后为楚军所乘鼔于军中曰先济者有赏遂致中军下军争舟舟中之指可掬此亦林父之罪原邲之败皆是晋羣帅浮躁不协遂至于败师自邲败之后大率规模与前不同故当厚蓄自养不敢有事乎他师还之后不敢加忿兵于楚但使解致命而已亦不敢加兵当时之诸侯如伐郑但示之整而已惟其如此所以有鞌之胜夫以灭狄数者之事观之林父之谋虑亦可谓明矣至于邲之战何如此之昏乱盖人心最不可昏当邲之战缘先縠强狠必欲先济林父又不得己勉强从之惟其自相矛盾自相攻夺如此故林父方寸精明都昏乱了其从先济之时心已不在军事是以举措乖错邲之战縠曰由我失霸不如死栾书从旁而止之至鄢陵之战栾书为元帅乃曰不可以当吾世失诸侯反蹈先縠之覆辙而不自知范武子从傍而止之何智于前而昏于后也盖天下之事傍观之时无不精审及自临事时利害切于己私心难克所以如此
　　秋七月冬十有二月戊寅楚子灭萧
　　谢湜曰萧宋附庸国
　　胡安国曰假于讨贼而灭陈春秋以讨贼之义重也未减而书入恶其贰已而入郑春秋以退师之情恕也未减而书围与人为善之徳宏矣至是肆其强暴灭无罪之国其志已盈虽欲赦之不得也故传称萧溃经以灭书断其罪也孟子曰以力假仁者霸霸必有大国楚庄盖以力假仁不能久假而遽归者也建万国亲诸侯者先王之政兴灭国继絶世者仲尼之法今乃灭人社稷而絶其祀亦不仁甚矣萧既灭亡必无赴者何以得书于鲁史楚庄县陈入郑大败晋师于邲莫与校者不知以礼制心至于骄溢克伐怨欲皆得行焉遂以灭萧告赴诸侯矜其威力以恐中国耳孟子定其功罪以五霸为三王之罪人春秋史外传心之要典推此类求之斯得矣
　　晋人宋人卫人曹人同盟于清丘
　　程颐曰晋为楚败诸侯惧而同盟既而背渝故书人以贬之
　　程氏学曰同盟之例有三一则主臣在防而书同盟者王臣亦与盟也柯陵鸡泽平丘是也以见尹子单子刘子亦同盟也首止葵丘臯鼬之防曰诸侯盟于某则王世子宰周公刘子不同盟也故止书诸侯又如防王人盟于洮于翟泉及苏子盟于女栗直以鲁防及盟而书更无伐防日月之隔其势自不须云同耳呜呼王者御诸侯王臣将王命必惇信明义而后可以表正乎天下诸侯守邦必尊王奉法而后可以保其社稷周衰一切反是王臣下与诸侯约誓诸侯亦敢上与王臣要言斯大乱之道也然则首止葵丘臯鼬之防犹为有善者矣凡诸侯之盟皆大国率之小国不得已而从焉者也其有小国与之同欲亦书同盟于幽郑伯欲盟故也同盟于新城卫侯之所同愿也同盟于断道鲁卫曹同欲伐齐故也同盟于虚朾谋救晋协谋而为此盟也同盟于重丘欲以讨齐俱志在于定乱也考其前后之文皆诸侯同欲而书同盟者也有恶其反覆而书同盟者夫盟以不信而为之者也又况不信之尤乎盖有既盟而复背之者言已尝同盟所以深责其不然也如庄十六年同盟于幽及清丘虫牢马陵蒲戚戯亳城北之盟是也考其前后之文皆既同盟不旋踵而遂相执伐则又恶其反覆而书同盟者也
　　谢湜曰楚日强盛四国欲恤病讨贰协力相维故晋原縠宋华椒卫孔达曹人同心为盟卿不名者同盟之后四国反覆背盟故清丘之盟卿皆夺节称人以着四国之恶也凡盟既盟而背之者犹以其盟出于不得已也同盟而违之则其恶大矣清丘之盟是也胡安国曰书同盟志同欲也或以恶其反覆而书同盟非也春秋不贵盟誓自隠公始年书仪父盟蔑宋人盟宿已不实言矣奚待清丘然后恶其反覆乎清丘载书恤病讨贰口血未干败其盟好所谓不待贬而恶自见者也又奚必人诸国之卿然后知反覆之可罪乎楚既入陈围郑大败晋师伐萧灭之凭陵中国甚矣为诸侯计者宜信任仁贤修明政事自强于为善则可以保其国耳不是图而刑牲防血要质鬼神蕲以御楚谋之不臧孰大于是故国卿贬而称人讥失职也原縠违命丧师乃晋国罪人而主兹盟约所信任者皆可知矣
　　宋师伐陈卫人救陈
　　谢湜曰陈以卫为好而宋师伐之宋以陈为贰而卫人救之同盟之后二国背戾相违书伐书救罪其失信也
　　胡安国曰陈有弑君之乱宋不能讨而楚能讨之虽曰县陈寻复封之其徳于楚而不贰未足责也宋人不能内自省徳遽以大众伐之非义举矣卫人救陈背盟失信而以救书者见宋师非义陈未有罪而受兵为可恤也且谋国失图妄兴师旅无休息之期则乱益滋矣其以救书意在责宋也若卫叛盟则不待贬絶而恶自见矣
　　十有三年春齐师伐莒
　　谢湜曰莒小国以齐国之力而不能服莒服之不以其道也
　　夏楚子伐宋
　　谢湜曰楚子既灭萧于是伐宋以宋师伐陈故也楚之伐宋也晋卫曹畏楚无一出救者背清丘之盟也胡安国曰楚人灭萧将以胁宋诸侯惧而同盟为宋人计者恤民固本轻徭薄赋使民効死亲其上则可以待敌矣计不出此而急于伐陈攻楚与国非策也故楚人有词于伐而得书爵
　　秋螽冬晋杀其大夫先縠
　　谢湜曰先縠刚愎不仁邲之败起于先縠故晋以国法杀之凡大夫有罪而书国杀善其国之行法也凡大夫无罪而书国杀罪其国之失道也观大夫有罪无罪而国杀之当否见矣
　　胡安国曰先縠违命大败晋师元帅不能用钺已失刑矣今又重有罪焉晋人治其罪而戮之义也曷为称国以杀而不去其官夫兵者安危所系有国之大事也将非其人则败虽得其人使亲信间之则败以刚愎不仁者参焉而莫肯用命则败凡此三败君之过也河曲之战赵穿独出而臾骈之谋不用济泾而次栾黡欲东而荀偃之令不行今林父初将中军乃以先縠佐之使敌国谋臣知其从政者新未能行令谁之过与故称国以杀不去其官罪累上也
　　十有四年春卫杀其大夫孔达夏五月壬申曹伯寿卒谢湜曰晋以楚伐宋讨卫救陈卫之背盟救陈达之谋也故卫以国法杀之
　　胡安国曰杀大夫而书名氏义不系于専杀也孔达弃信以危社稷卫人按其罪而诛之可也何以称国而不去其官用人谋国干犯盟主至于见讨谁之过与称国以杀不去其官罪累上也春秋端本澄源故书法如此
　　吕祖谦曰晋讨卫前后小国贰大国亦多未尝必欲杀其二谋者至此必欲讨卫孔达何与盖晋经邲一败之后欲张纲纪晋国不如是震威则不足以服诸侯
　　晋侯伐郑
　　谢湜曰郑即晋则楚围郑
　　胡安国曰按左氏传为邲故也比事以观知其为报怨复雠之兵词无所贬者直书其事而义自见矣
　　秋九月楚子围宋
　　谢湜曰伐宋围宋以宋伐陈且不服也
　　胡安国曰宋人要结盟誓欲以御楚已非持国之道轻举大众民妄动又非恤患之兵特书救陈以着其罪明见伐之由也国必自伐然后人伐之凡事其作始也简其将毕也必巨易于讼卦曰君子以作事谋始始不谋必至于讼讼而不竟必至于师若宋是矣始谋不臧至于见伐见围几亡其国则自取之也春秋端本故责宋为深若蛮夷围中国则义亦明矣
　　葬曹文公冬公孙归父防齐侯于糓
　　胡安国曰夫礼别嫌明微制治于未乱自天子出者也列国之君非王事而自相防聚是礼自诸侯出矣以国君而降班失列下与外臣防以外臣而抗尊岀位上与诸侯防是礼自大夫出矣君若赘旒陪臣执命岂一朝一夕之故其所由来渐矣故易于坤之初六曰驯致其道至坚氷也易言其理春秋见诸行事若合符节可谓深切着明矣


　　春秋集义卷三十三
<经部,春秋类,春秋集义>
　　钦定四库全书
　　春秋集义卷三十四
　　宋　李明复　撰
　　宣公
　　十有五年春公孙归父防楚子于宋
　　谢湜曰楚围宋歴三时而兵未解鲁人惧难故归父会楚子于宋楚强不讨而又会之宋危不救而又益之诸侯之罪也
　　胡安国曰楚子不假道于宋以启衅端而围之陵蔑中华甚矣诸侯纵不能畏简书攘僣乱存先代之后严兵固圉以为声援犹之可也乃以周公之裔千乗之国谋其不免至于荐贿不亦鄙乎若此类圣人不徒笔之于经也比事以观则知当日治乱盛衰之由春秋经世之略矣
　　朱熹语录宣公十五年公孙归父会楚子于宋夏五月宋人及楚人平春秋之责宋郑正以其叛中国而从荆蛮耳中国讳言此事故学者不敢正言今犹守而不变此不知时务之过也罪其贰霸亦非春秋意岂率天下诸侯以从三王之罪人哉特罪其叛中国耳
　　吕祖谦曰楚在宋此亦自邲之败骄皆不自知觉
　　夏五月宋人及楚人平
　　程氏学曰王道之行诸侯各以法守则何憾而平哉由列国纷乱交相战伐故有憾有憾则有平也宣十五年宋人及楚人平宋及之也定十年及齐平十有一年及郑平我及之也
　　谢湜曰释其争憾曰平宋服楚而楚受之二国于此和焉故书平宋之见围凡九月其告急于晋也外无只轮匹马之援内有柝骸易子之变宋人知怨之不可以结也故请和于楚以求平楚人知忿之不可以恃也故受宋之和而与之平二国之平众之所同欲也故宋及楚皆称人晋主盟之国也邦国之争晋不能平而楚能平之则义行在楚而不在晋矣书楚杀徴舒书宋及楚平罪中国楚之不若也楚为平主而书先宋人者平由宋起故以宋人主平而善之也自宋及楚平两国免攻争之患而宋国赖此以安书宋人及楚人平善之也公羊以称人为贬失春秋之意矣平非盟也不书盟以平为重故也
　　胡安国曰此华元子反二国之卿其称人何贬也春秋贱欺诈恶侵伐二卿不爱其情释怨解纷使宋无亡国之忧楚无灭国之罪功亦大矣宜在所褒何以贬也善则称君过则称已则民作忠今二卿自以情实私相告语取必于上以成平国之功而其君不与知焉非人臣之义也世衰道微暴行交作君有听于臣父有听于子夫有听于妇中国有听于外域仲尼所以惧春秋所以作也故平以解纷虽其所欲而平者在下则大伦紊矣圣人明其道不计其功故褒贬如此然则臣而有安国家利社稷者専之不可乎曰専之而可者谓境外也子反在君之侧无奏报之难几会之失奚急于平而専之若是哉或曰子反攘善则知其罪矣华元救国急难而纾其情实何尤焉夫宋先代之后武王所封以备三恪横见侵逼非有可灭之罪也若以大义责之曰子为上卿不能恤小助桀为虐陵我郊保围我城郭欲灭我社稷纵子得之何面目见中华之士乎使子反果忠楚庄果贤必为义动退师止众结盟而反矣何必轻见情实蹈不测之险乎后世羊陆效其所为交欢边境而议者以为非纯臣也知春秋之法矣
　　六月癸卯晋师灭赤狄潞氏以潞子婴儿归
　　谢湜曰潞子失国臣服于晋故书名潞赤狄别种种各有氏故称潞氏潞氏狄中微国也潞子犹以失国书名以中国之法治之也天子死社稷国君死宗庙大夫死众士死制义也
　　胡安国曰其称日谨之也上卿为主将略而称师者着其暴也灭而举号及氏者减见灭之罪着灭者之甚不仁也潞婴儿不死社稷比于中国而书爵者免婴儿之责词也然则攘外裔安诸夏非耶徐夷并兴东郊不开伯禽征之玁狁孔炽侵镐及方宣王伐之楚人侵郑近在王畿齐侯攘之皆门庭之冦不可纵而莫御者也虽御之亦不极其兵力殄灭之无遗育也今赤狄未尝侵掠晋境非门庭之冦而恃强暴以灭之其不仁甚矣春秋所以责晋而略狄也又有异焉者夫伐国之要讨其罪人斯止矣按左氏潞子夫人晋景公之姊也酆舒为政而杀之又伤潞子之目则酆舒者罪之尤也为晋计者执酆舒轘诸市立黎侯安定潞子改纪其政而返则诸狄服疆域安矣今乃利狄之土灭潞氏以其君归何义乎春秋所以责晋而略狄也
　　朱熹曰上党即今潞州春秋赤狄潞氏即其地也以其地极髙与天为党故曰上党
　　秦人伐晋
　　谢湜曰自晋道狄伐秦秦人【阙文】
　　王札子杀召伯毛伯
　　程氏学曰王札子杀召伯毛伯王之卿士而王札子杀之周衰天子失政刑其乱甚矣
　　谢湜曰王札子王子弟之为大夫者也王以私恩宠札子故札子系王言之召伯毛伯王之卿士也王之卿士而札子杀之札子之乱国也天王在上而札子一日杀二伯定王之失道也诛赏国之纪纲也诛赏出于臣下而王不问则国之纪纲壊矣故春秋之道虽亲有罪在所不恕虽仇有善在所不废
　　胡安国曰王臣有书字而言子者王季子是也有书字而系名者王子虎是也此称王札子者糓梁以为当上之词也其为当上之词者矫王命以杀之也为天下主者天也继天者君也君之所司者命也为人臣而侵其君之命则不臣为人君而假其臣以命则不君君不君臣不臣天下所以倾也邢侯専杀雍子于朝叔向以杀人不忌为贼请施邢侯君子以为义王札子之罪当服此刑而天王不能施之无政刑矣何以保其国而不替乎
　　秋螽
　　胡安国曰人事感于此则物变应于彼宣公为国虚内以事外去实而务华烦于朝会聘问赂遗之末而不知务其本者也故戾气应之六年螽七年旱十年大水十有三年又螽十有五年复螽府库匮仓廪竭调度不给而言利尅民之事起矣
　　仲孙蔑会齐髙固于无娄
　　谢湜曰公孙归父仲孙蔑比年会齐着大夫出入之数也
　　胡安国曰礼之始失也诸侯非王事而自相会也无以正之不自天子出矣然后诸侯与大夫会又无以正之然后大夫与大夫会礼亦不自诸侯出矣田氏簒齐六卿分晋三家専鲁理固然也不能辨于早后虽欲正之其将能乎
　　初税亩
　　谢湜曰什一取民天下之中正也宣公始有税亩之法故曰初公田之外又取私田计亩而税之故曰税亩古者国有常事财有常出故取民不过什一而已后世事倍于古不啻数十财出经用之外不可胜计由是什一不足而加之税亩也税亩之法行而鲁国困矣故春秋取民以什一为正
　　胡安国曰孟子曰耕者助而不税则天下之农皆悦而愿耕于其野矣书初税亩者讥宣公废助法而用税也殷制公田为助助者借也周因其法为彻彻者通也其实皆什一也古者上下相亲上之于下则曰骏尔私终三十里惟恐民食之不给也下之于上则曰雨我公田遂及我私惟恐公田之不善也故助法行而颂声作矣世衰道微上下交恶民惟私家之利而不竭力以奉公上惟邦财之入而不恻怛以利下水旱凶灾相继而起公田之入薄矣所以废助法而税亩乎初者志变法之始也其后作丘甲用田赋至于二犹不足则皆宣公启之也故曰作法于凉其犹贪作法于贪将若何有国家者必欲克守成法而不变其必先务本乎
　　朱熹曰鲁自宣公税亩又逐亩什取其一则通为什二矣
　　冬蝝生
　　谢湜曰蝝螽子冬非蝝生育之时冬而蝝生异之大也秋则为田害冬则螽死矣今又蝝生灾之大也书蝝生着其为异为灾也
　　胡安国曰始生曰蝝既大曰螽秋螽未息冬又生子灾重及民也而详志之如此者急民事谨天灾仁人之心王者之务也遇天灾而不惧忽民事而不修而又为繁政重赋以感之国之危无日矣
　　吕祖谦曰蝝生是嵗本饥所幸得蝝是冬月生不为物害
　　饥
　　谢湜曰上则税亩夺其食下则螽蝝贼其稼故饥杜氏谓幸其冬生不为物害误矣人君代天牧民民一阻饥牧民者之罪也嵗凶而饥犹曰不可又况身为虐政使民受饥者乎
　　胡安国曰春秋饥嵗多矣书于经者三而宣公独有其二何也古者三年耕余一年之蓄九年耕余三年之食虽有凶旱民无菜色是嵗虽螽蝝而遽至于饥者宣公为国务华去实虚内事外烦于朝会聘问赂遗之末而不敦其本府库竭矣仓廪匮矣水旱螽蝝天降饥馑亦无以振业贫乏矣经所以独两书饥以示后世为国者不可不敦本也
　　十有六年春王正月晋人灭赤狄甲氏及留吁
　　谢湜曰甲氏赤狄别种留吁又一种君不书死于兵难之中故也昔武王克商庸蜀羗茅微卢彭濮莫莫不与闻牧野之誓茍能大无外之谟保而有之则逺方之国皆吾股肱就使以为不可用先王绥有徳接有礼迎来送往治乱持危亦使之各遂其生而已又曷常以杀灭为事哉赤狄其种非一也晋人并赤狄三种而灭之赤狄种类尽矣书灭潞氏书甲氏及灭留吁罪其不仁也
　　胡安国曰按左氏董是役者士会也上将主兵其称人贬词也甲氏潞之遗种留吁其残邑也春秋于外裔攘斥之不使乱中夏则止矣伯禽征徐夷东郊既开而止宣王伐玁狁至于太原而止武侯征戎泸服其渠帅而止必欲尽殄灭之无遗种岂仁人之心王者之事乎士会所以贬而称人也
　　夏成周宣榭火
　　谢湜曰宣榭宣王所为之榭也成周守备不严故火宣榭书火着王室之怠也宫室非法非制火则书灾以明天降之灾也宫室合于典礼火则书火以明火备不严也若陈灾宋灾之类则以政治舛戾招之也故左氏曰人火曰火天火曰灾
　　胡安国曰成周天子之东都宣榭宣王之庙也按吕大临考古圗有敦者称王格于宣榭呼内史防命是知宣榭者宣王之庙也古者爵有徳禄有功必于太庙示不敢専也榭者射堂之制其堂无室以便射事故凡无室者皆谓之榭宣王之庙谓之榭者其庙制如榭也宣榭火何以书以宗庙之重书之也贵戚擅杀大臣而天子不讨王室不复能中兴矣人火之天所以见戒乎
　　秋郯伯姬来归
　　谢湜曰郯伯姬来归叔姬来归被出而来归也女子以夫为家以嫁为归生死与之同而不可改者也率身不谨而被出来归辱之大者也书郯伯姬叔姬来归着其失妇道也着其失妇道以明鲁之失闺训也女子一于夫而已义无再适者也不得于夫而出则终身由此弃矣然则保姆之训可以不严欤齐人来归子叔姬齐人絶而归之也郯伯姬叔姬来归伯姬叔姬自絶而归也
　　胡安国曰按左氏郯伯姬来归出也内女出书之防者男女居室人之大伦也婚姻之礼废则夫妇之道苦淫辟之罪多矣复相弃背丧其配耦氓之诗所以刺衞日以衰薄室家相弃中谷有蓷所以闵周易叙咸恒为下经首春秋内女出夫人归凡男女之际详书于防所以正人伦之本也其防微矣
　　冬大有年
　　谢湜曰宣而大有年异之大也饥而大有年幸之大也
　　胡安国曰程氏曰大有年记异也旱干水溢饥馑荐臻者灾也山崩地震慧孛飞流者异也景星甘露醴泉芝草百糓顺成者祥也大有年上瑞也何以为记异乎凡灾异庆祥皆人为所感而天以其类应之者也人事顺于下则天气和于上宣公弑立逆理乱伦水旱螽蝝饥馑之变相继而作史不絶书宜也独于是冬乃大有年所以为异乎夫有年大有年一耳古史书之则为祥仲尼笔之则为异此言外微防非圣人莫能修之者也
　　十有七年春王正月庚子许男锡我卒丁未蔡侯申卒夏许昭公蔡文公
　　胡安国曰日卒书名赴而得礼记之祥也而不月其略在内宣公为国务华而无忠信诚慤之心计利而不知礼义邦交之实哀死送终独厚于齐而利害不切其身者皆阙如也大则薄其君亲次则忽于盟主又其次若秦若衞若滕虽来告讣怠于礼而不会也比事以观义自见矣
　　六月癸卯日有食之己未公会晋侯衞侯曹伯邾子同盟于断道
　　程颐曰诸国同心欲伐齐故书同盟
　　谢湜曰齐顷不道鲁衞曹皆欲伐齐故断道之盟书同盟
　　胡安国曰书同盟者志同欲也大国率之小国畏威而从命非同欲也小国诉之大国勉强而应焉非同欲也若断道之盟诸侯同心谋欲伐齐释其愤怒非有不得已而要之者也或以为会同天子之事筑宫为坛设方明如方岳之盟故书同疑其説之误矣
　　秋公至自会冬十有一月壬午公弟叔肸卒
　　谢湜曰叔以宠弟得政为卿书公弟着其宠也书叔着其氏也仲叔季三桓子孙之氏也友以宁国之功遂以援立之力以母弟之宠鲁皆生赐族氏以世其官先王选贤之法壊矣其卒也书季友书仲遂书叔着其兆乱也
　　胡安国曰称弟得弟道也称字贤也何贤乎叔宣弑而非之也非之则胡为不去也兄弟无絶道故虽非之而不去也与之财则曰我足矣终身不食宣公之禄君子以是为通恩也论情可以明亲亲言义可以厉不轨所以取贵乎春秋书曰子弟而称字以表之也公子为正大夫而书卒贵也不为大夫而特书卒贤也或以为叔宠弟在宣公有私亲之爱故生而赐氏俾世其卿与季友仲遂比则其説误矣诚使叔有宠生而赐氏则贵戚用事之卿岂有不见于经者齐年郑语在外之见于经者季友仲遂在内之见于经者势必与闻政事执国命矣况宣公之时烦于聘问会朝之礼遂蔑季孙归父交于邻国众矣而独叔不与焉其非生而赐氏俾世其卿亦明矣
　　十有八年春晋侯衞世子臧伐齐
　　谢湜曰衞穆公失训世子之道故世子臧会晋伐齐国君善恶习自世子为世子而从事兵革其后不以攻战为事者寡矣衞书世子着其失职也世子仁不仁系天下治乱故春秋崇世子以正国纲
　　胡安国曰保国以礼为本者也齐顷公不谨于礼自已致冦所谓人必自伐而后人伐之矣诸侯上卿皆执国命取必于其君以行其克伐怨欲之私故盟于断道师于阳糓大战于鞍逞其志而后止春秋详书于防见伐与伐者之罪皆可以为鉴矣
　　公伐夏四月秋七月邾人戕鄫子于鄫
　　谢湜曰戕残贼而杀之也戕之为害尤为不仁非特杀之而已诸侯皆南面之尊也或用之或戕之王法在所黜故夺爵称人
　　胡安国曰戕者残贼而杀之也于鄫者刺臣子不能救君难也外域无城郭宫室百官有司单车使者直造其国中执其君长者则有之矣中国则重门系柝帘陛等威侍衞守御之严奚至于坐使其君为邾人残贼杀之而莫御乎邾人盖尝执鄫子用之则不共戴天之世雠也既不能复又使邾人得造其国都而戕杀其君曰于鄫者所以深责鄫之臣子至此极也吕祖谦曰邾人戕鄫子于鄫邾却与鄫是邻国鄫又小于邾故邾常欺鄫向来时襄公执鄫子于次睢之社易得放手只縁前时有此事后来所以如此不然其他国则无此
　　甲戍楚子旅卒
　　范祖禹曰春秋吴楚之君不称王所以存周室也谢湜曰楚庄赴告之礼通于中国故书卒吴楚僭号称王故二国生称子以中国爵命治之也死不书黜其号也故礼曰春秋不称楚越之王丧恐民之惑也
　　胡安国曰楚僭称王降而称子者是仲尼笔之其不书者恐民之惑而避其号是仲尼削之也若楚若吴若徐皆自王降而称子若滕自侯降而称子若自伯降而称子四裔虽大皆曰子其降而称子者外之也或谓春秋不擅进退诸侯乱名实则非矣述天理正人伦此名实所由定也奚名为乱哉
　　公孙归父如晋
　　胡安国曰宣公因齐得国故刻意事之虽易世犹未怠也及顷公不能谨礼怒晋鲁上卿而却克当国决防讨之晋方强盛齐少懦矣于是背齐而事晋其于邦交以利为向背无忠信诚慤之心者也按左氏归父欲去三桓以张公室与公谋而聘于晋欲以晋人去之夫轻于背与国易于谋大家而不知其本未有能成而无悔也然则公室不可张乎务引其君当道正心以正朝廷礼乐刑政自已出也其庶防乎必欲倚外援以去之是去疥而得腹心之疾也庸愈哉
　　冬十月壬戍公薨于路寝归父还自晋至笙遂奔齐谢湜曰归父仲遂之子也遂害子赤立宣公归父怙公之宠久矣公之薨也鲁人怨仲逐东门氏归父至笙闻变不返国奔齐人臣奉命以出虽死守节不变君虽薨必以命复之而后已归父之还也闻君丧不奔不复君命而出茍利其身而不顾其职其不恭大矣故奔齐书遂罪其无君也还已反其至之辞公羊以还为善误矣自外奔故不书出
　　胡安国曰仲尼称孟庄子之孝其不改父之臣与父之政是难能也又曰三年无改于父之道可谓孝矣夫仁人孝子于其父之臣非有大不可如晋悼公于夷羊五之属以存始终进退之礼而不遽也归父以君命出使未返而君薨在聘礼有执圭复命于殡之文升自西阶子臣皆哭情亦戚矣今宣公犹未殡而东门氏逐忍乎哉书曰归父还自晋者已毕事之词也至笙遂奔齐者罪成公君臣死君而忘父逐之亟也糓梁子曰捐殡而奔其父之使者是亦奔父也得经意矣君薨家遣方寸宜亦乱而造次颠沛不失礼焉非志于仁者弗能也词繁而不杀归父之善自着矣比事以观则见当国者有无君之心此春秋所以作不可不察也
　　春秋集义卷三十四
　　钦定四库全书
　　春秋集义卷三十五
　　宋　李明复　撰
　　成公
　　程颐曰成公名黑肱宣公子定王十七年即位成諡也安民立政曰成
　　元年春王正月公即位二月辛酉我君宣公无冰谢湜曰寒气严肃则水凝为冰月建丑而无冰冬伤温也天地之气应则万物和天地之气不应则万物病故春秋书无冰以明燮理失其道
　　胡安国曰寒极而无冰者恒燠也按洪范传曰豫恒燠若此政事舒缓纪纲纵弛之象成公幼弱政在三家公室不张其象已见故当固阴沍寒而常燠应之古者日在北陆而藏冰献羔而启朝之禄位賔食丧祭冰皆与焉此亦爕调愆伏之一事也今既寒而燠遂废凌人之职然防书所载皆经邦大训人有微而不登其姓名事有小而不记其本末雨雹冰雪何以悉书天人一理也万物一气也观于隂阳寒暑之变以察其消息盈虚此制治于未乱谨于微之意也每谨于微然后王事备矣
　　三月作丘甲
　　谢湜曰作与建之名甲甸赋也成公初易旧制使丘出甲故书作财用不足故初税亩军旅不足故作丘甲书初书作皆以着其所起也古者度地以养民度民以养兵一甸之夫凡五百七十六所出长毂一马四牛十二甲士三步卒七十二而已方是时扞难讨暴无不足于用者故民常裕而力有余兵常足而用不匮后世征讨无常干戈四出由是军旅不足而丘甲所由兴也丘甲之法行而民困于兵矣故春秋养兵以甸法为正
　　胡安国曰作丘甲益兵也古者九夫为井四井为邑四邑为丘四丘为甸甸之地方八里旁加一里为成所取于民者出长毂一乗此司马法一赋之成也为齐难作丘甲益兵备敌重困农民非为国之道其曰作者不宜作也唐太宗问李靖楚广与周制如何靖曰周制一乗步卒七十二人甲士三人以二十五人为一甲凡三甲共七十五人然则一丘所出十有八人积四丘而具一乗耳今作丘甲者即丘出一甲是一甸之中共百人为兵矣则未知其所作者三甸而增一乗乎每乗而增一甲乎鲁至昭公时常搜于红革车千乗则计甸而増乗未可知也楚人二广之法二乗至用百有五十人则鲁每乗而增一甲亦未可知也赋虽不同其实皆为益兵其数皆增三之一耳先儒或言甲非人人之所能为又以为丘出甸赋加四倍者误矣
　　朱熹语録或问都鄙四丘为甸六十四井出车一乗甲士三人步卒七十二人不审乡遂车赋如何曰乡遂亦有车但不可见其制六乡一家出一人排门是兵都鄙七家而出一兵在内者役重而赋轻在外者役轻而赋重六军只是六乡之众六遂不与六遂亦有军但不可见其数侯国三军亦只是三郊之众大国三郊次国二郊小国一郊或説车一乗不止甲士三人步卒七十二人此是轻车用马驰者更有二十五人将重车在后用牛载糗粮戈甲衣装见七书如鲁颂公徒三万已具其説或又问侯国亦仿乡遂都鄙之制否曰郑氏説侯国用都鄙法然观鲁人三郊三遂及孟子请野九一而助国中什一使自赋则当亦是乡遂
　　吕祖谦曰丘甲是丘出一甸之赋盖一甸六十四井出长毂一乗马四疋牛十二头甲士三人步卒七十二人计五百十二家七人以上可出一人一丘止十六井计一百二十八人乃三人出一人盖四倍于常矣司马法二十五人为一甲一车七十五人正是三甲胡春秋论此已详但司马法大率与周礼不同盖当时更革非一次所以不同也如驷介百乗徒兵千便是不同
　　夏臧孙许及晋侯盟于赤
　　谢湜曰齐为鲁难故
　　胡安国曰初宣公谋以晋人去三桓归父为是见逐而奔齐矣今季孙当国恨齐人之立宣公纳归父又惧晋侯之或见讨也故往结此盟赤晋地也其称及鲁所欲也盟非春秋所贵而恶屡盟者非惟长乱亦国用民力所难给也成公即位之初方经大故未有施舎已责逮鳏寡赦乏困之事也为齐难既作丘甲矣闻将出楚师又逺与晋寻盟岂固本保邦之道乎书及晋侯盟于赤非特备齐惧晋盖三桓懐忿怼君父之心将有事于齐而汲汲欲之者罪可见矣
　　秋王师败绩于茅戎
　　程氏学曰王师败绩于茅戎不言战者王者至尊天下无敌书曰王师败绩于茅戎自败也王者不能以义征四方乃徼戎以致败岂不曰自取之乎圣人立法以垂后世示之以意而已一书王师败绩于茅戎而尊王之义与王自取败之道咸得而见矣
　　谢湜曰王者无敌于天下其师有征无战故东面征西夷怨南面征北狄怨定王失此道矣义不足以征戎而以诡道徼戎师不足以服戎而以干戈敌戎此其所以取败也然则王师之败非戎能敌王而败之也其败乃王自取之而已春秋败不书战以明王师无敌也师以自败为文以明王之自取也王之在郑也书出以正其失道矣书居则以尊之也王之不利于戎也书败绩以正其失道矣不书战则以尊之也春秋着时王之失明王徳于天下其法皆如此而已矣胡安国曰程氏曰王师于诸侯不言败诸侯不可敌王也于外域不言战外域不能抗王也不可敌不能抗者理也其敌其抗王道之失也桓王伐郑兵败身伤而经不书败存君臣之义立天下之防也刘康公邀戎伐之败绩于徐吴氏而经不书战辨华夷之分立中国之防也是皆圣人笔削非鲁史之旧文也然笔于经者虽以尊君父外域然为义而君父所以尊外域所以服则有道矣桓王不以讨贼兴师而急于伐郑康公不以惇信持国而轻于邀戎是失其所以君天下御四夷之道也书败绩于茅戎者言自败也其自反亦至矣
　　冬十月
　　二年春齐侯伐我北鄙
　　谢湜曰鲁衞曹皆恶齐故齐侯来伐
　　胡安国曰初鲁事齐谨甚虽易世而聘会不絶也又与晋侯盟于断道而后怨隙成再盟于赤而后伐我北鄙齐侯之兴是役非义矣鲁人为鞌之战岂义乎同曰愤兵务相报复而彼此皆无善者则亦不待贬而罪自见矣
　　夏四月丙戌衞孙良夫帅师及齐师战于新筑衞师败绩谢湜曰齐侯伐鲁北鄙师之还也衞孙良夫帅师战之卫师败焉故新筑之战以孙良夫主战而罪之胡安国曰齐师侵虐而以衞主此战何也衞侯初与晋同盟于断道矣又使世子臧与晋同伐齐矣又使孙良夫石稷将侵齐矣及与齐师遇石稷欲还良夫不可曰以师伐人遇其师而还将谓君何若知不能则如无出今既遇矣不如战也遂战于新筑故齐师虽侵虐而此战以衞主之也春秋善解纷贵逺怨而恶以兵刃相接故书法如此
　　六月癸酉季孙行父臧孙许叔孙侨如公孙婴齐帅师会晋郤克衞孙良夫曹公子首及齐师战于鞌齐师败绩
　　谢湜曰顷公即位十年初未尝一与会盟侮盟主病诸侯断道之盟四国将以伐齐也顷公不知自反且又伐鲁北鄙败衞于新筑结怨诸侯甚矣故四国会师攻齐而败之于鞌晋之败齐也至欲以萧同叔子为质使齐之耕者尽东其亩然则诸侯怨齐其深可知也虽然齐为不道晋率诸侯讨之义也乃若问罪不明大义不举务以攻战为心使齐人至于积尸流血而后已失吊民伐罪之道矣故鞌之战战不书伐其战也以四国主战而罪之也鲁书四大夫帅师罪其逞怨也
　　胡安国曰大国三军次国二军鲁虽大国而四卿并将是四军也当此时旧制犹存尺地皆公室之士也一民皆公室之兵也上卿行父与侨如婴齐各帅一军会战而臧孙许如晋乞师又逆晋师为之道本不将兵特往来晋鲁两军之间与谋议耳成公初立主幼国危为季孙一怒扫境内兴师而四卿并出肆其愤欲虽无人乎成公之侧有不恤也然后政自季氏出矣将称元帅略其副属词之体也而四卿皆书者岂特为详内録哉坚氷之戒亦明矣经之大例受伐者为主而此以四国及之者以一笑之微残民毒众防获其君而怒犹未殆焚雍门之茨侵车东至海故以四国主之为愤兵之大戒见诸行事深切着明矣又曰鞌之战齐师败绩遣使致赂若以例言当曰来盟于师春秋特变其文曰及国佐盟于爰娄何也晋人欲以萧同叔子为质而使齐之封内尽东其亩国佐震怒愤其侵侮请合余烬背城借一当此时晋郤克以八百乗之众连鲁衞之党乗战胜之威屈于一言反与之盟而不能复也圣人特书曰及以明国佐之功以抑郤克之横以示天下后世忠臣义士克敌之方在于曲直不以彊弱分胜负也
　　秋七月齐侯使国佐如师己酉及国佐盟于袁娄谢湜曰齐师败绩于是顷公使国佐以纪甗玉磬与地听命于师四国乃及国佐为盟齐虽数侵诸国然未若荆楚之暴也四国虽以报怨兴师然未若齐桓伐楚之义也故袁娄之盟与召陵之盟其不同逺矣齐侯使国佐如师非齐服我而来也齐以赂求晋而纾厄也及国佐盟非齐以义求盟也晋受齐赂而与之盟也使国佐如师则其盟未定也与来盟于师异矣及国佐盟则盟出于晋也与屈完来盟异矣然则春秋之盟能使敌国自服而来者未有若召陵之美也
　　胡安国曰齐国佐如师与楚屈完来一也然陉之役则曰来盟于师盟于召陵鞌之战则曰及国佐盟于袁娄何也荆楚暴横慿陵诸夏齐桓公仗义声罪致讨威行江汉之上不待加兵而楚人悦服其书来盟于师者楚人自服而求盟也盟于召陵者桓公退舎礼与之盟也在春秋斯为善矣若夫袁娄则异于是齐虽侵虐未若荆楚之暴也诸国大夫含愤积怒欲雪一笑之耻至于杀人盈野非有击强扶弱之心国佐如师将以赂免非服之也晋大夫又不以徳命使齐人尽东其亩而以萧同叔子为质夫萧同叔子齐君之母也则亦悖矣由是国子不可请合余烬背城借一揖而去之郤克使鲁衞之使以其词为之请逮乎袁娄而与之盟则汲汲欲盟者晋也故反以晋人及之若此类见曲直之绳墨矣是故制敌莫如仁义天下莫大于理而强有力不与焉亦可谓深切着明矣
　　八月壬午宋公鲍卒庚寅衞侯速卒取汶阳田
　　谢湜曰汶阳田本鲁地鞌之败晋人使齐人反鲁侵地而归之书取以其因攻战而得之也
　　胡安国曰汶阳之田本鲁地也取者得非其有之称不曰复而谓之取何也恃大国兵力一战胜齐得其故壤而不请于天王以正疆理则取之不以其道与得非其有奚异乎然则宜奈何攷于建邦土地之图若在封域之中则先王所锡先祖所受经界世守不可乱矣不然侵小得之春秋固有兴灭国继絶世之义必有处也鲁在战国时地方五百里而孟氏语慎子曰如有王者作在所损乎在所益乎经于复其故田而书取所损益亦可知矣
　　冬楚师郑师侵衞十有一月公会楚公子婴齐于蜀程颐曰楚为强盛凌轹中国诸侯茍能固疆圉要结邻好岂有不能自存之理乃惧而服从与之会异时盟称人以见其衰弱责诸侯则鲁可知矣
　　胡安国曰按左氏鲁衞受盟于晋从于伐齐故楚为阳桥之役令尹子重曰师众而后可于是王卒尽行二国称师着其众也侵衞则书侵我师于蜀致赂纳质没而不书非讳也书其重者则莫重乎其以中国诸侯降班失列下与荆蛮之大夫会也季孙行父为国上卿当使其君尊荣其民免于侵凌之患而危辱至此特起于愤忮肆其褊心而不知制之以礼也书曰必有忍其乃有济惩忿窒欲徳之修也不忮不求行之善也躬自厚而薄责于人逺怨之方也季孙忿忮弗能惩也而辱逮君父不亦憯乎
　　胡宏曰以周公之裔宗卿之嗣至货赂乞盟其弃礼义人民辱国家也着明矣
　　丙申公及楚人秦人宋人陈人衞人郑人齐人曹人邾人薛人鄫人盟于蜀
　　谢湜曰楚以四国伐齐故婴齐率郑师侵衞将以救齐也婴齐楚卿帅师者婴齐也不书婴齐而书楚师者以着楚国威势之盛也以楚国威势之盛故宣公出会婴齐公及列国大夫皆相率受盟于蜀也蜀之盟婴齐贬称人黜荆楚之强也自秦宋至于薛鄫其卿皆贬称人罪其从楚人也是时晋为盟主诸侯同心附晋则威力固足以制楚而攘之矣鲁衞曹邾有断道之盟臧孙许有之盟三国复赖晋以败齐师晋于诸侯固有力矣四国弃信背义不旋踵受盟于夷以至列国大夫纷然四起从之何以振华夏之威哉信义中国之纪纲也诸侯无信义以从大国之晋则中国之纪纲壊矣故列国之卿皆贬而人之所以尊中国也卿贬称人则公之恶不待贬黜而见矣蜀鲁地盟在鲁地虽外为主亦书及賔主之辞也婴齐始称师以着其强终书人以着其贬中书名以着其人春秋立言之法也
　　胡安国曰盟而鲁与必先书公尊内也次书主盟者众所推也此书公及楚人则知主盟者楚也公子婴齐秦右説宋华元陈公孙宁衞良夫郑去疾皆国卿也何以称人楚僭称王春秋黜之不齿列国晋虽不竞犹主夏盟诸侯茍能任仁贤修政事保固疆圉要结邻好同心择义坚事晋室荆楚虽大何畏焉今乃西向服从而与之盟不亦耻乎夫召陵城濮之事故府可按也乃是之从亦为不善择矣经于鲁君盟会不信则讳公而不书不臣则讳公而不书蜀之盟弃晋从楚书公不讳何也事同而既贬则从同同正始之义也从荆楚而与盟既讳公于僖十九年齐之盟矣是以于此不讳而人诸国之大夫以见意也
　　三年春王正月公会晋侯宋公卫侯曹伯伐郑
　　谢湜曰晋讨楚郑侵衞故伐郑蜀盟之后晋侯伐郑而四国复从则晋国之力固足以合诸侯而用之也景公能明信义以懐服邦国则楚安有今日之暴哉蜀盟之后继书晋侯伐郑与之也先君未而宋共衞定以成君会伐书爵着其恶也
　　胡安国曰按左氏诸侯伐郑讨邲之役也遂东侵郑公子偃帅师御之覆诸鄤败诸丘舆夫讨邲之役则复怨勦民非观衅也遂东侵则潜师掠境非以律也覆而败诸则専用诈谋非正胜也度彼叅此皆无善也略而不纪胜负微也晋侯称爵而以伐书何也初为是役必以郑之从楚也附荆蛮扰中国则盟主有词于伐耳宋衞未曷为称爵背殡越境以吉礼从金革之事也
　　辛亥衞穆公二月公至自伐郑甲子新宫灾三日哭程氏学曰三年二月新宫灾三日哭春秋宗庙之事得礼者不书凡书者着其失也庙灾而哭于礼合矣此何以书乎曰庙灾之所以哭者为神灵之所止而遭变焉斯人情之所宜哀也新宫者宣公之宫也不曰宣宫者神主未迁也何以知其然曰丹桓宫楹刻桓宫桷皆举諡以目之此而曰新宫故知其未迁也宣公丧终当迁于庙宫成而主未入遇灾而哭此何礼哉宣公薨至此二十八月缓于迁主兹可知矣言灾则不恭之致亦自见矣
　　谢湜曰新宫宣公之宫也桓宫僖宫称諡宣宫独曰新宫者以宣公神主未迁也先君三年丧毕主归于庙宣公薨二十有八月矣主犹未迁盖可知也宫庙亲之神灵所在也宫庙遭变则神灵失其所安孝子所宜致哀也庙灾三日哭哀之至也新宫神主未入也新宫遇灾则亲之神主未有害也神主无害而哭之哀哭不得其道矣书新宫灾着其不敬也书三日哭着其非礼也成公之不得于亲宣公之不祐于天其义皆见于此矣
　　胡安国曰庙灾而哭礼也得礼为常事则何以书缑山刘绚曰新宫者宣宫也不曰宣宫者神主未迁也知然者丹楹刻桷皆称桓宫此不举諡故知其未迁也宫成而主未入遇灾而哭何礼哉宣公薨至是二十有八月缓于迁主可知矣言灾则不恭之致亦自见矣此説据经为合或曰礼称焚其先人之室则三日哭新宫将以安神主也虽未迁而哭不亦可乎曰先人之室盖尝寝于斯食于斯会族属于斯其居处笑语之所在皆可想也事死如事生故有焚其室则哭之礼也神主未迁而哭于人情何居
　　乙亥宋文公
　　胡安国曰按左氏文公卒始厚益车马重器备君子谓华元乐举于是乎不臣攷于经未有以验其厚也数其之月则信然矣天子七月诸侯五月大夫三月士逾月以隆杀迟速为礼之节不可乱也文公之卒国家安静外无危难曷为越礼逾时逮乎七月而后克襄事哉故知华元乐举之弃君于恶而益其侈无疑矣夫礼之厚薄称人情而为之者也宋公在殡而离次出境从金革之事哀戚之情忘矣顾欲厚其君亲此非有所不忍于死者特欲夸耀淫侈无知之人耳世衰道微礼法既壊无以制其侈心至于秦汉之间穷竭民力以事丘陇其祸有不可胜言者春秋据事直书而其失自见此类是也岂不为永戒哉
　　夏公如晋郑公子去疾帅师伐许公至自晋
　　胡安国曰宣公薨至是三年之丧毕矣宜入朝京师见天子受王命然后归而即政可也嗣守社稷之重而不朝于周以拜汶阳田之故而往朝于晋其行事亦悖矣此春秋所为作也公行多不致其书公至自晋何其至也必有以矣
　　秋叔孙侨如帅师围
　　谢湜曰汶阳邑至于围之则取之不以其道故也胡安国曰按左氏取汶阳之田不服故围之复故地而民不听至于命上将用大师环其邑而攻之何也鲁于是时初税亩作丘甲税役日益重矣虽归故国所以不愿为之民也欤成公不知薄税敛轻力役修徳政以来之而肆其兵力虽得之亦必失之矣吕祖谦曰围汶阳之地亦縁其他皆服惟不服所以围之
　　大雩晋郤克衞孙良夫伐廧咎如
　　谢湜曰廧咎如左氏谓赤狄余类
　　冬十有一月晋侯使荀庚来聘衞侯使孙良夫来聘丙午及荀庚盟丁未及孙良夫盟
　　谢湜曰公如晋故荀庚来聘公为衞伐郑故衞孙良夫来聘二卿来聘而又与之盟坚二国之好也聘而后盟我及之盟也非来盟也故二盟皆书及鲁与二卿各为盟故盟不同日盟在国则公为主可知故不书公
　　胡安国曰刘敞曰诸侯有聘无盟聘礼也盟非礼也庚与良夫不务引其君当道而生事専命为非礼不信以干先王之典故不系于国以见其遂事之辱非人臣之操此説然也其言及者公与之盟而不言公见二卿之抗也盟者春秋所恶于恶之中又有恶焉者此类是也
　　郑伐许
　　程颐曰郑附于楚一年而再伐许故夷之
　　谢湜曰郑与楚比一嵗再伐许君臣嗜好皆与狄类矣书郑狄之也
　　胡安国曰称国以伐外之也晋楚争郑郑两事焉及邲之役于是乎専意事楚不通中华晋虽加兵终莫之听也至此一嵗而再伐许甚矣利在于晋则从晋
　　人利在于楚则从楚人而不择于义之可否以为去就其不见齿于列国宜也况又冯弱犯寡一嵗之中而再动干戈于邻国不既甚乎春秋之法有敢于为不义者则外之所以惩恶也以为告词略而从告乃实録耳一字为褒贬义安在也
　　四年春宋公使华元来聘
　　谢湜曰宋共公新即位故
　　三月壬申郑伯坚卒伯来朝夏四月甲寅臧孙许卒公如晋
　　谢湜曰公比年如晋以会楚婴齐及楚人盟于蜀召之也故人君所举不可不谨
　　郑襄公秋公至自晋冬城郓
　　谢湜曰杜氏谓公欲叛晋为晋备
　　郑伯伐许
　　程颐曰称郑伯见其不复为丧以吉礼从戎
　　谢湜曰先君丧未逾年悼公以成君之礼出伐书爵着其恶也二年之间三伐许着其暴也
　　胡安国曰前此郑襄公伐许既狄之矣今悼公又伐许乃复称爵何也丧未逾年以吉礼从金革之事则忘亲矣称爵非美词所以着其恶也
　　五年春王正月叔姬来归
　　谢湜曰失妇道被出故书来归
　　胡安国曰前书伯来朝左氏以为归叔姬也此书叔姬来归则出也春秋于内女之归其録之详者男女居室人之大伦也男子生而愿为之有室女子生而愿为之有家父母之心人皆有之而不能为之择家与室则夫妇之道苦僻之罪多矣王法所重人伦之本录之详以为世戒也
　　仲孙蔑如宋
　　谢湜曰报华元聘
　　夏孙叔侨如会晋荀首于糓
　　谢湜曰糓齐地左氏谓荀首如齐逆女宣伯防之然则宣成之世大夫専恣有如此者
　　梁山崩
　　谢湜曰梁山髙大静重不宜倾壊者也梁山崩变之大者也山隂物其体安静积阳薄之则崩不书晋者梁山系天下休戚非独晋异故也自后君道日陵大夫日横小国日亡诸侯不知反身修徳则祸患之来有如此者不可不畏也
　　胡安国曰梁山韩国也诗曰奕奕梁山韩侯受命而谓之韩奕者言奕然髙大为韩国之镇也后为晋所灭而大夫韩氏以为邑书而不系国者为天下记异是以不言晋也左氏载绛人之语于礼文备矣而未记其实也夫降服乗缦彻乐出次祝币史词六者礼之文也古之遭变异而外为此文者必有恐惧修省之心主于内若成汤以六事检身髙宗克正厥事宣王侧身修行欲销去之是也徒举其文而无实以先之何足以弭灾变乎夫国主山川至于崩竭当时诸侯未闻有戒心而修徳也故自是而后六十年间弑君十有四亡国三十二其应亦憯矣春秋不明着其事应而事应具存其可忽诸
　　秋大水冬十有一月己酉天王崩
　　谢湜曰天王定王
　　十有二月己丑公会晋侯齐侯宋公衞侯郑伯曹伯邾子伯同盟于虫牢
　　程颐曰天王崩而会盟不废书同见其皆不臣谢湜曰虫牢郑地郑服而从中国故盟于虫牢虫牢之盟诸侯之贰于楚者复同心为盟以景公复能主盟而合诸侯也故书同盟
　　胡安国曰按左氏许灵公愬郑伯于楚郑伯如楚讼不胜归而请成于晋盟于虫牢郑服也郑服则何以书同盟天王崩赴告已及在诸侯之防矣以所闻先后而奔丧礼也而九国诸侯防盟不废故特书同盟以见其皆不臣春秋恶盟誓于恶之中又有恶焉此类是也
　　六年春王正月公至自防二月辛巳立武宫
　　程氏学曰礼王制曰诸侯五庙二昭二穆与太祖之庙而五祭法曰诸侯立五庙一坛一墠曰考庙曰王考庙曰皇考庙皆月祭之显考庙祖考庙享尝乃止去祖为坛去坛为墠坛墠有祷焉祭之无祷乃止去墠为鬼然则诸侯宗庙古有彝则毁之不可复立武宫其毁已久而辄立之非礼明矣书立者不当立也定元年立宫同
　　谢湜曰诸侯五庙二昭二穆与太祖之庙五凡亲庙过则毁之不可复立也毁则归之祧矣其庙二昭二穆先王酌逺近而为之制尽人子孝思而为之节也过制则乱违节则不可继然则诸侯庙数止五天下之中制也武宫亲已尽矣其毁亦已久矣公复立之非礼也武宫书立以明不当立也
　　胡安国曰武宫武公之宫立武宫非礼也丧事即逺有进而无退宫庙即逺有毁而无立故二昭二穆与太祖而五者诸侯之庙制也曰考庙曰王考庙曰皇考庙皆月祭焉曰显考庙曰祖考庙享尝乃止去祖为坛去坛为墠坛墠有祷则祭无祷乃止去墠为鬼诸侯之祭法也武公至是厯世十一其毁已久而辄立焉非即逺有终之意故特书曰立立者不宜立也
　　取鄟
　　谢湜曰鄟附庸国内讳灭故书取
　　胡安国曰鄟微国也书取者灭之也灭而书取为君隐也项亦国也其书灭者以僖公在会季孙所为故直书其事而不隠此春秋尊君抑臣以辨上下谨于微之意也人伦之际差之毫厘缪以千里故仲尼特立此义以示后世臣子使以道事君而无朋附权臣之恶于有之犯上干主其罪可救乖忤贵臣祸在不测故臣子多不惮人主而畏权臣如汉谷永之徒直攻成帝不以为嫌至于王氏则周旋相比结为死党而人主不之觉此世世之公患也归父家遣縁季氏也朝吴出奔因无极也王章杀身忤王凤也邺侯寄馆避元载也惟杀生在下而人主失其柄是以党与众多知有权臣而不知有君父矣使春秋之义得行尊君抑臣以辨上下每谨于微岂有此患哉
　　衞孙良夫帅师侵宋
　　谢湜曰衞侵宋罪其违虫牢之盟也诸侯违同盟而主盟不能治晋之罪也
　　夏六月邾子来朝
　　谢湜曰以取鄟故来朝
　　公孙婴齐如晋壬申郑伯费卒
　　谢湜曰郑伯郑悼公鲁不会故不书
　　秋仲孙蔑叔孙侨如帅师侵宋
　　谢湜曰罪其违同盟
　　胡安国曰鲁遣二卿为主将动大众焉有事于宋而以侵书者潜师侵掠无名之意盖陋之也于衞孙良夫亦然上三年尝会宋卫同伐郑矣次年宋使华元来聘通嗣君矣又次年鲁使仲孙蔑报华元矣是年冬郑伯背楚求成于晋而鲁衞与宋又同盟于虫牢矣今而有事于宋上卿授钺大众就行而师出无名可乎故特书侵以罪之也左氏载此师晋命也后二年宋来纳币请伯姬焉则此师为晋而举非鲁志明矣兵戎有国之重事邦家人道之大伦听命于人不得已焉将能立乎春秋所以罪之也
　　楚公子婴齐帅师伐郑冬季孙行父如晋
　　谢湜曰鲁惧难故夏婴齐如晋冬行父如晋
　　吕祖谦曰文子如晋此是重礼而遣上卿往
　　晋栾书帅师救郑
　　谢湜曰郑伯受盟虫牢故婴齐伐郑鲁衞大夫侵宋而楚大夫伐郑中国乃楚之不若也晋为盟主楚伐同盟栾书帅师救之义之大者也
　　胡安国曰荆楚僭号称王圣人屏诸四裔而不赦之大一统以存周使民着于君臣之义也郑能背楚即晋是改过迁善出幽谷而迁乔木也婴齐为是帅师又因其丧而伐之不义甚矣经所以深恶之也书卿帅师伐郑于文无贬词何以知其深恶楚也下书栾武子帅师救郑则知之矣凡书救者未有不善之也而伐者之罪着矣按左氏晋楚遇于桑隧军帅之欲战者八人武子遂还则无功也亦何善之有曰此春秋之所以善栾书也两军相加兵刃既接折馘执俘计功受赏此非仁人之心王者之事故舞干而苗格者舜也因垒而崇降者文也次于陉而屈完服者齐桓也会于萧鱼而郑不叛者晋悼也武子之能不迁戮而知还也亦庻防乎






　　春秋集义卷三十五
<经部,春秋类,春秋集义>
　　钦定四库全书
　　春秋集义卷三十六
　　宋　李明复　撰
　　成公
　　七年春王正月鼷鼠食郊牛角改卜牛鼷鼠又食其角乃免牛
　　谢湜曰鼷鼠食郊牛角改卜牛鼷鼠又食其角养牲不敬可知也牛为鼠食不称牲伤则不可以为牲也乃免牛不郊也以鼠食牛角而废郊不敬之大也书大室屋壊而事亲之礼怠矣书鼠食牛角而事天之礼怠矣人君能用其敬则施于事物之间者安有不治哉故孔子曰明乎郊社之礼禘尝之义治国如示诸掌
　　胡安国曰谷梁子曰郊牛曰展斛角而知伤展道尽矣其所以备灾之道不尽也改卜牛鼷鼠又食其角则亡乎人矣非人之所能也所以免有司之过也有司免过即变异也其应云何许翰曰小害大下贼上食而又食三桓子孙相继之象也宣公有虞三桓之志至成始弗戒矣理或然也
　　吴伐郯
　　谢湜曰吴始入中国称吴狄之也郯微国
　　胡安国曰称国以伐狄之也吴本太伯之后以族属言则周之伯父也何以狄之为其僭天子之大号也按国语云命圭有命固曰吴伯不曰吴王然则吴本伯爵也后虽益炽亲与中国会盟进而书爵不过曰子亦不以本爵与之故纪于礼书曰四夷虽大皆曰子此春秋之法仲尼之制也而以为不敢擅进退诸侯乱名实者误矣
　　夏五月曹伯来朝不郊犹三望
　　谢湜曰免牛则不郊可知再言不郊为犹三望书胡安国曰呉郡朱长文曰礼天子有四望诸侯则祭境内山川而已鲁当祭太山太山鲁之境也礼所得祭故不书三望僭天子礼是以书之其説是矣楚子轸言三代命祭祀不越望而曰江汉沮漳楚之望非也楚始受封濵江之国汉水沮漳岂其境内哉此亦据后世并兼封略言之耳
　　秋楚公子婴齐帅师伐郑公会晋侯齐侯宋公卫侯曹伯莒子邾子伯救郑八月戊辰同盟于马陵
　　程颐曰诸侯同心病楚
　　谢湜曰景公以虫牢之盟率诸侯救郑同盟之信义行于列国矣书救郑善之也景公虑列国之复贰于楚也故又为马陵之盟郑不受楚而从中国诸侯皆同心外楚故书同盟
　　胡安国曰楚人军旅数起频年伐郑以其背已而从诸夏也与庄之欲讨征舒而入陈亦异矣书大夫之名氏书帅师书伐而无贬词者所谓不待贬絶而罪自见者也晋合八国之君亲往救郑则攘外冦安中国之师也欲着其善故特书救郑以美之言救则楚罪益明而郑能背夷即华善亦着矣前此晋遣上将诸国不与焉此则其君自行而防合诸侯则楚人暴横慿陵诸夏之势益张可见矣故盟于马陵而书同盟者同病楚也
　　公至自防吴入州来
　　谢湜曰申公巫臣自晋使吴始通吴于晋巫臣教吴乗车战陈故吴初伐郯又入州来
　　冬大雩衞孙林父出奔晋
　　谢湜曰林父孙良夫子孙氏父子専国久矣故林父得罪出奔
　　八年春晋侯使韩穿来言汶阳之田归之于齐
　　程氏学曰汶阳者鲁国之旧也尝为齐所取二年六月季孙行父等会晋郤克及齐侯战于鞌齐师败绩秋七月齐侯使国佐如师己酉及国佐盟于袁娄于是晋命归侵田故我复得之鲁以师伐齐取不以道故春秋书曰取汶阳田归之于齐归之者归之不以道也鲁国分地岂晋侯所得制哉晋侯之罪明矣其曰来言者缓辞晋侯使韩穿来言而鲁遂以天子之
　　命先祖之田与人鲁罪亦可知也
　　谢湜曰汶阳田鲁之分地受之天子者也齐之害我封境也晋命归我侵田齐之听命于晋也晋复命我田归齐以汶阳与齐为不顺故晋使韩穿来言者谕鲁之辞也以汶阳与齐非鲁所欲故鲁归之于齐归之于齐者不得已之辞也归于直辞以其归以其道也归之于曲辞以其不得已而归之也鲁之分地天子所封也或取或归一出于晋则天子予夺之柄晋国専之矣书来言书归之于齐着景公之罪也汶阳田鲁之旧也袁娄之盟齐归我田也书曰取罪鲁得之非其道也得之非其道者以其假兵力也马陵之盟齐取我田也书曰归者罪鲁与之非其道也与之非其道者以其不能辩也始以争夺取于齐而终以其地归之齐前书取后书归着鲁之失也
　　胡安国曰汶阳之田本鲁田也鲁人恃大国之威以兵力胁齐得其故地而不正疆理于天王则取之不以其道也郤克战胜令于齐曰反鲁卫之侵地齐既从之今复有命俾归之齐则归之不以其道也而齐人贪得晋有二命穿也列卿无所谏止皆罪矣来言者缓词也归之于者易词也为国以礼者无惮于强而鲁侯微弱遂以归齐而不能保罪亦见矣
　　晋栾书帅师侵蔡
　　谢湜曰晋以蔡从楚故侵蔡
　　公孙婴齐如莒宋公使华元来聘
　　谢湜曰宋为共姬来聘
　　夏宋公使公孙夀来纳币
　　程颐语録或问宋共姬书首尾最详何故曰贤伯姬故详録之昔胡先生尝説共姬是妇人中伯夷为其不下堂而死矣
　　谢湜曰逆女使卿礼也纳币使卿非礼也以共姬有贤行详録其礼重之也
　　胡安国曰纳币不书此何以书公孙夀卿也纳币使卿非礼也礼不可略亦不可过惟其称而已矣略则轻大伦过则溺私爱宋公之请伯姬鲁侯之嫁其女皆致其厚者也而不知越礼逾制岂所以重大婚之礼哉经悉书之为后法也
　　吕祖谦曰宋华元来聘共姬左氏载共姬始终叙得甚详盖縁其有后来一节
　　晋杀其大夫赵同赵括
　　谢湜曰赵庄姬谮同括将为乱晋讨其罪杀之然则同括之死皆非其罪也书晋杀罪其国也
　　胡安国曰按左氏赵庄姬为赵安之亡谮于晋侯曰原屏将为乱栾郤为证晋讨赵同赵括以其田与祁奚韩厥言于君曰成季之勲宣孟之忠而无后为善者惧矣乃立武而反其田然则同括无罪为庄姬所谮而栾郤害之也故称国以杀而不去其官以见晋之失政刑矣
　　秋七月天子使召伯来赐公命
　　谢湜曰天子天王王者之通称也天王者言能奉天以行王道天子者言能继天而为之子方是时简王三年丧毕以王命宠锡诸侯故以天子言之以明继天而临天下也
　　胡安国曰诸侯嗣立而入见则有赐已修聘礼而来朝则有赐能敌王所忾而献功则有赐成公即位服丧已毕而不入见既更五服一朝之嵗矣而不如京师又未尝敌王所忾而有功也何为来赐命乎召伯者县内诸侯为王卿士者也来赐公命罪邦君之不王讥天子之僭赏也临诸侯曰天王君天下曰天子盖一人之通称
　　冬十月癸卯叔姬卒
　　谢湜曰叔姬絶于矣鲁犹以夫人为丧书叔姬卒着其失礼也
　　吕祖谦曰叔姬卒鲁之女亦多惟书叔姬最详五年书叔姬来归九年书来逆叔姬之丧以归
　　晋侯使士燮来聘叔孙侨如会晋士燮齐人邾人伐郯谢湜曰郯事吴故伐郯士燮以礼来聘修邻好也以礼修好而反率三国伐郯罪其以聘兴兵也
　　胡安国曰按左氏士燮来聘言伐郯也以其事吴故公请缓师不可吴初伐郯季孙固曰中国不振旅蛮夷入伐而莫之或恤亡无日矣当其时既不能救及其既成岂获已也而又率诸国伐之何义乎前书来聘下书会伐晋侯之为盟主可见矣鲁既知其不可从大国之令而不敢违其不能立亦可知矣
　　衞人来媵
　　程颐曰媵小事不书伯姬之嫁诸侯皆来媵之故书以见其贤女子之贤尚闻于诸侯况君子乎或曰鲁女之贤岂能闻于逺乎曰古者庻女与非敌者则求为媵固为之择贤小君则诸国之贤女当自闻也又语録或问成八年九年三书来媵皆以伯姬之故书否曰然又问媵女之礼如何曰古有之
　　程氏学曰八年夏宋公使公孙夀来纳币十月衞人来媵九年二月伯姬归于宋夏季孙行父如宋致女晋人来媵十年五月齐人来媵伯姬有贤徳故始终之礼皆遇于厚使公孙夀来纳币季孙行父如宋致女俱使卿皆非礼也三国来媵亦非礼也宋灾伯姬卒襄三十年守礼而卒于火也当是之时天下大乱夫妇之道不明男女之徳不正能全妇道受死不回见于春秋者宋伯姬一人而已在家有贤行故其妇之礼特厚既嫁能死义故送终之礼益笃书曰叔弓如宋宋共姬噫伯姬之贤虽当乱世鲁国犹能嘉之独遣卿佐会其而圣人特冠以夫諡所以异乎佗国也
　　谢湜曰嫡夫人有左右媵媵各有侄娣凡九女媵为二国三国媵非礼也媵惟一姓所以致亲睦也同姓不足然后以义起
　　胡安国曰媵者何诸侯有三归嫡夫人行则侄娣从二国来媵亦以侄娣从凡一娶九女所以广继嗣三国来媵非礼也夫以礼制欲则治以欲败礼则乱而诸侯一娶十有二女则是以欲败礼矣备书三国以明逾制为后戒也
　　吕祖谦曰同姓媵凡嫁女适女为正庻女皆为媵
　　九年春王正月伯来逆叔姬之丧以归
　　谢湜曰叔姬已为出矣伯复迎其丧者为鲁以夫人卒之也逆书以归者鲁不絶而反之不絶而逆之故也叔姬于生不可以奉祭死不可以祔姑鲁复反之复逆之二国之过也
　　胡安国曰凡笔于经者皆经邦大训也叔姬一女子尔而四书于防何也有男女然后有夫妇有夫妇然后有父子故春秋谨男女之配重大婚之礼以是为人伦之本也事有大于此者乎男而贤也得淑女以为配则自家刑国可以移风俗女而贤也得君子以为归则承宗庙奉祭祀能化天下以妇道岂曰小补之哉夷攷叔姬之行虽贤不若宋共姬亦不至如鄫季姬之越礼也伯初来朝鲁然后出之卒而复逆其丧以归者岂非叔姬本不应出故鲁人得以义责之使复乎鲁在春秋时内女之归不得其所者有矣圣人详録其始卒欲为后鉴使得有终而无弊也其经世之虑逺矣
　　吕祖谦曰逆叔姬丧此段杜预注恐未穏当从左氏解叔姬已絶于今来迎丧见鲁是一大国所以为鲁来也
　　公会晋侯齐侯宋公衞侯郑伯曹伯莒子伯同盟于蒲
　　程颐曰诸国患楚之强同盟以相保郑既盟复叛深辠其反复
　　谢湜曰景公欲固结诸侯故马陵之盟未乆又盟于蒲诸侯同心从晋故书同盟春秋班序以强弱为先后故晋以侯先宋莒以子先
　　胡安国曰按左氏为归汶阳之田故诸侯贰于晋晋人惧会于蒲以寻马陵之盟夫盟非固结之本也衞献公言于甯喜求复国喜曰必子鲜在不然必败小邾射以勾绎来奔曰使季路要我吾无盟夫信在言前者不言而自喻诚在令外者不令而自行晋能下令于齐反鲁衞之侵地而齐不敢违者以其顺也齐既从之鲁君亲往拜其赐矣复有二命俾归诸齐一与一夺信不可知无惑乎诸侯之解体也晋人不知反求诸已惇信明义以补前行之愆而又欲刑牲歃血要质鬼神以御之是从事于末而不知本也特书同盟以罪晋也
　　公至自会二月伯姬归于宋
　　谢湜曰逆者非卿故不书
　　夏季孙行父如宋致女
　　程颐曰女既嫁父母使人安之谓之致女古者三日而庙见始成妇也伯姬贤鲁国重之使卿致也谢湜曰逆女使卿礼也致女使卿非礼也女嫁三月随加聘问谓之致女书致女详其礼也
　　吕祖谦曰致女何休释公羊古者妇人三月而后庙见父母使大夫操礼而致之此亦然
　　晋人来媵
　　胡安国曰致女者何女既嫁三月而庙见则成妇矣而后父母使人安之故谓之致也常事尔何以书致女使卿非礼也经有因褒以见贬者初献六羽之类是也亦有因贬以见褒者致女来媵是也伯姬贤行着于家故致女使卿特厚其嫁遣之礼贤名闻于逺故诸国争媵信其无妬忌之行程氏以为一女子之贤尚闻于诸侯况君子哉或曰鲁女虽贤岂能闻于逺乎曰古者庻女与非敌者则求为媵固为之择贤小君则诸侯之贤女自当闻矣
　　秋七月丙子齐侯无野卒晋人执郑伯晋栾书帅师伐郑
　　谢湜曰虫牢之盟马陵之盟蒲之盟郑伯皆同盟郑之从晋久矣其于晋未有背叛之实也晋侯以反侧疑郑一日执其君伐其国非所以服诸侯也景公贬爵称人罪其违同盟也古之长人者其为心公其立志逺待之以信而不疑其诈也懐之以徳而不忧其变也执郑伯以晋之失徳也为天下盟主而失信失徳君子疾之
　　胡安国曰按左氏楚人以重赂求郑郑伯会公子成于邓秋郑伯如晋晋人讨其二于楚执诸铜鞮栾书伐郑郑使伯蠲行成晋人杀之楚子重侵陈以救郑称人而执者既不以王命又不归诸京师则非伯讨也杀伯蠲不书者既执其君矣则行人为轻亦不足纪也楚子重侵陈与处父救江何异削而不书者郑亦有罪焉耳夫背楚即晋正也今以重赂故又与楚会则是惟利之从而不要诸义也故郑无可救之善楚不得有能救之名
　　冬十有一月齐顷公楚公子婴齐帅师伐莒庚申莒溃
　　谢湜曰易曰王公设险以守其国言备之不可废也莒城恶而不修国陋而不备一日楚师加国民众不守而奔书莒溃罪莒之取祸也莒子既同盟于马陵又同盟于蒲楚之伐莒也诸侯无一出救以致莒人溃焉书莒溃罪晋之不能衞同盟也
　　胡安国曰七月伐郑而十月楚公子伐莒至庚申而莒溃师出有名也
　　楚人入郓
　　谢湜曰郓属莒又属鲁
　　胡安国曰按左氏楚子重自陈伐莒围渠丘城恶众溃楚师围莒莒城亦恶庚申莒溃楚遂入郓孟子曰凿斯池也筑斯城也与民守之效死而民不去是则可为也夫凿池筑城者为国之备所谓事也效死而民不去为国之本所谓政也莒恃其陋不修城郭浃辰之间楚克其三都信无备矣然兵至而民逃其上不能使民效死而不去则昧于为国之本也虽降宫之城何益乎故经于莒溃特书日以谨之者以明城郭沟池重门击柝皆守邦之末务必以固本安民为政之急耳
　　秦人白狄伐晋
　　谢湜曰晋尝导白狄伐秦故秦复导白狄伐晋胡安国曰经所谨者中外之辨也晋尝与白狄伐秦秦亦与白狄伐晋族类不复分矣其称人贬词也武王伐商誓师牧野庸蜀羗髳微卢彭濮皆与焉岂亦不谨乎除天下之残贼而出民于水火之中虽逺在异国以义驱之可也亦虑其同恶相济贻患于后也中国友邦自相侵伐已为不义又借狄之强以求胜焉不亦甚乎昔既失信复听妇人防説杀其世子而诸侯皆贰秦狄交伐比事以观可谓深切着明矣吕祖谦曰如秦晋初间同围郑秦从烛之武之言遂与郑盟此是秦曲至晋为令狐之盟而又召狄与楚伐晋诸侯是以睦于晋此秦最曲
　　郑人围许城中城
　　谢湜曰虫牢马陵蒲三盟许皆不与郑人围许将以解国难也
　　胡安国曰经世安民视道之得失不倚城郭沟池以为固也谷梁子谓凡城之志皆讥其説是矣莒虽恃陋不设备至使楚人入郓茍有令政使民效死而不溃冦亦岂能入哉城非春秋所贵而书城中城其为儆守益微矣王公设险以守其国非欤曰百雉之城七里之郭设险之大端也谨于礼以为国辨尊卑分贵贱明等威异物采凡所以杜絶陵僭限隔上下者乃体险之大用也独城郭沟池之足恃乎
　　十年春衞侯之弟黑背帅师侵郑
　　谢湜曰黑背定公母弟以同母之爱得位専政故称弟公孙剽黑背之子也其后孙林父背君立剽亦以君弟子致之也然则黑背称弟着其兆祸与公子年来聘称弟同意
　　胡安国曰按左氏衞子叔黑背侵郑晋命也其曰卫侯之弟者子叔黑背生公孙剽孙林父甯殖出衞侯衍而立剽亦以其父有爱之私故得立尔此与齐之夷仲年无异其特书弟以为后戒可谓深切着明矣
　　夏四月五卜郊不从乃不郊
　　谢湜曰免牲免牛皆不郊也有牲而不用则书免牲非牲不善也以卜郊不从而免之也牛不可用则书免牛免牛非郊不从也以鼷鼠又食牛角而免之也牲物未有则书不郊宣公之不郊以牛死无牛可免而谓之不郊也自宣公不郊推之则成公襄公之不郊皆以牲牛未具而直书不郊可知也
　　五月公会晋侯齐侯宋公衞侯曹伯伐郑
　　谢湜曰栾书伐郑不服于是卫黑背侵郑黑背侵郑不服于是诸侯伐郑同盟之国其离心至于如此者以晋执郑伯不道致之也大国所以结邦国者信而已信不足故小国不从有如此者自郑伯见执之后再书伐郑一书侵郑以明不信之生祸也
　　齐人来媵
　　谢堤曰二国媵矣齐人又媵非礼也同姓不患不足而齐以异姓来媵非礼也
　　丙午晋侯獳卒秋七月公如晋
　　谢湜曰公如晋吊丧且会也晋景公不书者天王在上不与公防晋侯絶之也景公絶不书而公之恶着矣
　　胡安国曰此晋侯也而不书讳之也天子之丧动天下属诸侯诸侯之丧动通国属大夫公之晋侯非礼也惟天子之事焉可也以晋人止公送诸侯莫在焉鲁人辱之故讳而不书非矣假令诸侯皆在鲁人不以为辱而可书乎
　　冬十月
　　十有一年春王三月公至自晋
　　谢湜曰公留晋凡九月
　　晋侯使郤犨来聘己丑及郤犨盟
　　谢湜曰厉公使郤犨来聘鲁又与盟以坚好也
　　夏季孙行父如晋
　　谢湜曰报郤犨聘
　　秋叔孙侨如如齐
　　谢湜曰鞌战以后鲁始聘齐以灵公会伐郑又且来媵故也
　　冬十月


　　春秋集义卷三十六
　　钦定四库全书
　　春秋集义卷三十七
　　宋　李明复　撰
　　成公
　　十有二年春周公出奔晋
　　程氏学曰周公书出奔王子瑕王子朝奔不书出义与天王出居于郑略同以周室衰弱黍离变为国风号令不行乎天下则畿外皆非王有故始于周公之奔特书曰出以王者无外天之下莫非王土也故后于子瑕子朝之奔而止书曰奔由天子之令不行于诸侯故逋逃罪戾之人晋楚敢受书之而晋楚之罪亦自昭然矣
　　谢湜曰王畿之外皆非王土故周公奔晋书出天王在郑书出居以明王室下同列国也周公奔晋书出奔以明王臣下同列国大夫也
　　胡安国曰按左氏周公楚恶恵襄之逼且与伯舆争政不胜怒而出王使刘子复之盟于鄄而入三日复出奔晋夫人主无诚慤之心而下与大臣盟是谓君不君人臣无忠信之实而上与人主盟是谓臣不臣既已要质鬼神以入矣又叛盟失信而出奔则是自絶于天也自周无出而书曰出者见周室衰微刑政号令不行于天下尔
　　夏公会晋侯衞侯于琐泽秋晋人败狄于交刚冬十月十有三年春晋侯使郤锜来乞师
　　程颐曰不以王命兴诸侯师故书乞
　　谢湜曰征伐自天子则邦国军兵诸侯所不得擅也小国擅命求师于大国大国擅命取师于小国其罪一也公子遂如楚乞师以小国求之大国者也晋侯使郤锜来乞师以大国取之小国者也师不可乞乞师邦国之専也小国求师大国取师皆书曰乞罪其専也师非所乞乞师卑者之事也晋之大鲁之小皆书曰乞着其弱也
　　胡安国曰晋主夏盟行使诸侯徴会讨贰谁敢不从以伯主之尊而书曰乞师何也列国疏封虽有大小土地甲兵受之天子不相统属鲁兵非晋所得専也今晋不以王命兴诸侯之师故特书曰乞以见其卑大屈损无自反而缩之意矣圣人作春秋无不重内而轻外至于乞师则内外同词者盖皆有报怨复讐贪得之心是以如此若夫诛乱臣讨贼子请于天王以大义驱之谁不拱手以听命何至于乞哉噫此圣人所以垂戒后世见诸行事之深切着明者也
　　三月公如京师
　　程颐曰不书朝王因会伐而行也故不成其朝
　　夏五月公自京师遂会晋侯齐侯宋公衞侯郑伯曹伯邾人滕人伐秦
　　程颐曰以伐秦为遂事明朝为重
　　谢湜曰成公会晋伐秦以道出京师因而朝王书曰公如京师为其不成朝也首书晋来乞师次书公自京师遂会晋侯伐秦以明公如京师非専以朝王行也二百四十二年朝王于京师者成公一人而已又且朝礼不成则天下无朝王之实可知也公子遂之聘也书如京师而不书聘以其遂如晋非専于聘也成公之朝也书如京师而不书朝以其遂会伐秦非専于朝也以朝聘王室为名而其终继以遂事则鲁无朝聘之实于此见矣伐秦书遂着其恶也郑复从晋故郑伯会晋伐秦
　　胡安国曰诸侯每嵗侵伐四出未有能修朝觐之礼者今公欲会伐秦道自王都不可越天子而往也故皆朝王而不能成朝礼书曰如京师见诸侯之慢也因会伐而行矣又书公自京师以伐秦为遂事者此仲尼亲笔明朝王为重存人臣之礼也古者诸侯即位服丧毕则朝小聘大聘终则朝巡狩于方岳则朝观春秋所载天王遣使者屡矣十二公之述职盖阙如也独此年书公如京师又不能成朝礼不敬莫大焉君臣人道之大伦而至于此极故于是天子当阳诸侯用命之义遂荡然无有存者孔子惧作春秋或抑或纵或予或夺所以明君臣之义者至矣其义得行则臣必敬于君子必敬于父天理必存人欲必消大伦必正岂曰小补之哉此以伐秦为遂事之意也
　　曹伯庐卒于师秋七月公至自伐秦
　　谢湜曰公如京师本非朝王故公至不以京师
　　冬曹宣公
　　十有四年春王正月莒子朱卒
　　谢湜曰莒子莒渠丘公鲁不会故不书
　　夏衞孙林父自晋归于衞
　　谢湜曰林父赖晋之力衞国释其罪复其位故其返国书归故定姜曰大国以为请不许将亡书自晋罪晋之容恶也书归罪卫之失刑也若蔡季书归所以正法若林父书归所以着乱
　　秋叔孙侨如如齐逆女郑公子喜帅师伐许
　　谢湜曰郑恃晋故公子喜又伐许
　　九月侨如以夫人妇姜氏至自齐
　　谢湜曰孙称夫人不称姜氏絶之也至与入称姜氏不称妇姜贬之也女子以姓为氏故或以諡配姓或以妇配姓姓随之矣则虽不称氏可也或书妇姜或书妇姜氏其义一也公子遂以夫人至侨如以夫人至皆以夫人系遂侨如者遂侨如以君命逆夫人故也
　　胡安国曰谷梁曰大夫不以夫人以夫人非正也刺不亲迎也侨如之不氏一事而再见者卒名耳然则娶于他邦而道里或逺必亲迎乎以封壤则有大小以爵次则有尊卑以道途则有逺迩或迎之于其国或迎之于境土或迎之于所馆中礼之节可也
　　冬十月庚寅衞侯臧卒秦伯卒
　　谢湜曰秦伯秦桓公鲁不会故不书
　　十有五年春王二月卫定公三月乙巳仲婴齐卒谢湜曰婴齐公子遂之子宣公以私恩赐遂为仲氏鲁人不絶其族故公子遂公孙婴齐卒书仲以仲为氏自遂始故也
　　胡安国曰婴齐者公子遂之子公孙归父之弟也归父出奔齐鲁人徐伤其无后也于是使婴齐后之故书曰仲婴齐此可谓乱昭穆之序失父子之亲者以后归父则弟不可为兄嗣以后襄仲则以父字为氏亦非矣
　　癸丑公会晋侯衞侯郑伯曹伯宋世子成齐国佐邾人同盟于戚晋侯执曹伯归于京师
　　程颐曰十三年曹伯卒于师公至自伐秦负刍弑世子自立既三年诸侯与之盟矣方执之稽天讨也故书同盟见其既同矣
　　又或问晋侯之执曹伯是否曰曹伯有弑逆之罪即执之是也晋与之同盟而复执之故称曹伯而不去其爵晋侯不夺爵未至于夺爵也归自京师则言若无罪而归罪天王不能行爵赏也凡言归者易辞以归者强归之辞
　　谢湜曰戚之盟郑复受盟于晋故书同盟曹宣之卒于师也公子负刍杀太子自立子臧不义成公而致其邑戚之会厉公以成公有杀适之罪也于是执而归于京师去逆治乱以正大义听命王室以正天刑得侯伯讨罪之道矣凡强国擅执诸侯不以有罪无罪皆称人贬之也惟厉公执曹伯执得其罪又归于王故执书晋侯善之也凡诸侯无罪见执皆不名以其义不当絶也成公执得其罪不名者以明厉公以贬絶之罪听于王故也然则曹伯负刍义当絶也义当絶而不絶所以善厉公也曹伯襄衞侯郑义不当絶也义不当絶而絶所以罪文公也
　　胡安国曰称侯以执伯讨也何以为伯讨晋合诸侯伐秦曹宣公卒于师曹人使公子负刍守使公子欣时逆曹伯之丧负刍杀其太子而自立至是晋侯执之又不敢自治而归于京师使即天刑夫是之谓伯讨春秋执诸侯者众矣未有执得其罪如此者故独书其爵
　　吕祖谦曰曹宣公从晋侯伐秦卒于师使公子负刍守国使公子欣时逆曹伯之丧公子欣时即臧也负刍与欣时俱曹伯庻子公子欣时逆丧未归之间负刍杀其太子而自立晋为伯主率诸侯讨弑太子之祸执曹成公而归之京师诸侯将见子臧于王而立之子臧辞曰圣达节次守节下失节遂逃奔宋不肯立后来负刍归自京师自为曹君大抵学者之患最是勇于义而不能精择如子臧轻千乗之国视之如弊屣而不肯受固是勇为义然而讲学不明择义不精所以辞受取予之际亦不晓自曹宣公之卒太子是正嫡本当立负刍杀太子而自立其罪当讨晋人讨簒弑之贼诸侯择其贤者而立之太子在时子臧固不当立然而既死之后子臧固当受之可也亦当讨前日弑君之贼今乃迁延不受反使簒弑之人俨然居一国之上使三纲五常都失序岂是晋人之罪都縁子臧归洁其身太过轻重隆杀都不分却説圣达节次守节之语观这一二句便见他讲学未尽择义不精亦皆有病夫所谓节者天降生民民之秉彛不可加损天地圣愚人物同守之不可加损所谓节如文王之圣则曰顺帝之则在易则曰干之为道乃见天则今子臧讲学不明郤以七纵八横超乎节之外亦是子臧未晓得帝则民彛处虽有髙世之行难行之操不免所以得罪于君子都是择义不精之过
　　公至自会夏六月宋公固卒楚子伐郑
　　谢湜曰郑伐许又受盟于戚故楚伐郑
　　秋八月庚辰宋共公宋华元出奔晋宋华元自晋归于宋
　　谢湜曰宋共公卒平公防弱权臣争执国柄更相攻讨故有华元荡山鱼石之乱孙林父自晋归于衞华元自晋归于宋其罪一也
　　吕祖谦曰鱼石止华元华元欲出奔晋此见得元畏桓族之强所以欲奔晋鱼石曰国人与之此见华元有重望在已又有二大功于国故国人懐之万一华元不反则宋国之人必讨五桓之族鱼石虽如此犹能知向戍贤鱼石能知向戍则必能免祸然终不免何故以此见言之则易为之则难当时鱼石归华元亦是好意元既反后遽逐鱼石此是元曲处终不免能计较利害故后来宋之祸始于此要之当时五覇虽强若留在宋时亦不妨况当时鱼石之言尽好自鱼石世为左师到此元乃易以向戍不用鱼氏之族
　　宋杀其大夫山
　　程颐曰去族害公族也
　　程氏学曰宋杀其大夫山山荡山也荡山宋公族也乗君之丧作乱以弱公室杀公子肥背其族也是背其族者伐其本也人而无本人道絶矣故去族以示法
　　谢湜曰荡山公族大夫乗国丧祸弱公室杀公子肥臣之自絶其族者也絶其族者絶于族王法在所弃絶故去族以絶之物以根为本人以宗族为本人而无本则人道絶矣衞之衞侯燬宋之大夫山或书名或去族其恶一也
　　宋鱼石出奔楚
　　谢湜曰鱼石乃荡山之党故奔楚
　　胡安国曰宋六卿鱼氏荡氏向氏鳞氏皆桓族也华氏戴族也华元为右师鱼石为左师荡氏汰而骄共公卒已荡泽弱公室杀公子肥华元曰我司君臣之训而不能正罪大矣不能治官敢赖宠乎乃出奔晋鱼石将止之鱼府曰元反必讨是无桓氏也石曰彼多大勲国人所与不反惧桓氏之无祀于宋也遂自止元于河上元归使国人攻桓氏杀荡山出鱼石国然后定元之出奔晋与归于宋皆不省文者着其正也书之重词之复必有大美恶焉词繁而不杀所以与之也以不赖宠而出奔以国人与晋皆许之讨而后入正可知矣苏辙谓使元懐禄顾宠重于出奔则不能讨此説是也山不书氏背其族也伐其本也人而无本人道絶矣葛藟犹能庇其本根况于人而忍伐其本乎
　　冬十有一月叔孙侨如会晋士燮齐髙无咎宋华元衞孙林父郑公子防邾人会吴于钟离
　　程颐曰吴益强大求会于诸侯诸侯之众往而从之故书诸国往与之会以见句吴盛中国衰也时中国病楚故与吴亲
　　谢湜曰吴子横慿陵邦国尤重于楚方是时上无明天子下无贤方伯列国皆屈节防吴虽齐晋大国其大夫亦往亲吴而会之中国陵迟甚矣会吴于钟离会吴于柤会吴于向吴皆殊会者斥呉人而外之也外呉人所以责诸侯也呉本泰伯之后为太王之昭今虽介在南蛮使率其軄贡通于王朝固与鲁卫诸邦俱为同姓之戚乃不此之图而名荐食自同强楚此春秋所以斥呉人而外之也
　　胡安国曰吴以号举夷之也会而殊会外之也殊会有二义会王世子于首止意在尊王室不敢与世子抗也会吴于钟离于柤于向意在贱夷狄而罪诸侯不能与之敌也夫以太伯至徳是始有吴以族言之则周之伯父也至其后世遂以号举者以其僭窃称王不能居中国之爵号耳成襄之间中国无霸齐晋大国亦皆俯首东向而亲吴圣人盖伤之故特殊会可谓深切着明矣
　　许迁于叶
　　谢湜曰许虽偪郑与民効死守之可也失保国之道而畏难以迁灵公之自弱也与盘庚之迁异矣
　　十有六年春王正月雨木冰
　　谢湜曰隂气太胜雨着木则成冰隂气胜而雪常也隂气太胜而雨木冰非常也
　　胡安国曰雨木冰者雨而木冰也何休曰木者少阳幼君大臣之象冰者凝隂兵之类也冰胁木者君臣将执于兵之徴未防而有沙随苕丘之事天人之际休咎之应焉可诬也而欲尽废五行传亦过矣朱熹语録或问春秋成十六年雨木冰谷梁曰雨而木冰也注云介胄之象何休公羊注云木少阳幼君也冰隂凝臣也臣将胁君此乃五行家牵合之説未可信终未见上温下冷之意
　　夏四月辛未滕子卒
　　谢湜曰滕子滕文公鲁不会故不书
　　郑公子喜帅师侵宋
　　谢湜曰成公背戚盟出师侵宋前书同盟后书侵宋罪其无信也
　　六月丙寅朔日有食之晋侯使栾黡来乞师
　　程颐曰时以穆姜叔孙侨如将作难故师出后期
　　甲午晦晋侯及楚子郑伯战于鄢陵楚子郑师败绩谢湜曰鄢陵之战楚师轻窕而郑成恃楚敌晋故楚子郑师败绩楚子伤目而退故败不言师举重也郑伯反覆违盟叛晋即楚其罪在所讨矣厉公不能明大义以行伐务以攻战为心故以晋侯主战而罪之楚不书侵伐者三国之战其源出于郑公子喜侵宋故也前书侵宋则二国之败郑伯尤为大罪由此见矣
　　胡安国曰不书楚师败绩以其君亲集矢于目而身伤为重也当是时两军相抗未有胜负之形晋之捷也亦幸焉耳幸非持胜之道范文子所以立于军门有圣人能内外无患盍释楚以为外惧之戒乎楚师虽败其势益张晋遂怠矣卒有栾氏之谮而诛三郤国内大乱圣人备书以见行事之深切着明也吕祖谦曰鄢陵之战以兵家曲直论之楚新与晋盟而背之用师是晋直楚曲胜败之势显然可见晋元帅愤然兴师却欲讨楚独范文子不欲战曰若逞吾愿诸侯皆叛晋可以逞及临阵又曰惟圣人能内外无患自非圣人内宁必有外忧栾书之徒徒能外面看晋楚之曲直不能于内看君之昏明説背盟弃好讨之必胜不知厉公骄纵遂至于灭亡大抵天下之事有当作而不作惟知义之君子随时轻重权衡隆杀观一时之胜败如射共王中目见得楚之大败晋师三日馆谷见得晋之大胜然楚大败之后君臣戒惧兢兢守国终始保全厉公一胜之后杀郤锜郤犨郤至又欲杀栾书中行偃君臣相贼然文子虽见之明忧之深立于戎马之前而言之其拳拳之忠恳恳之意可谓深切而终不救厉公之骄至使祝宗祈死但以不见祸为幸文子之志固亦可哀然亦有可责处文子虽有区区之意养之未充信未孚于人威望不足以压羣臣是以终无所济区区于众邪之间事穷计迫拱手无防徒欲避祸而死使其加之讲学终无愤争之祸必将见防而作或出或处亦不至于徒欲速死后之有志之士规模狭小者可以此为戒
　　楚杀其大夫公子侧
　　谢湜曰鄢陵之败公子侧以司马将中军故楚以国法杀之
　　秋公会晋侯齐侯衞侯宋华元邾人于沙随不见公程颐曰晋侯怒公后期故不见公君子正已而无恤乎人鲁之后期国难故也晋不见为非矣彼曲我直故不足为耻也
　　程氏学曰夫子于鲁事凡可耻者必为之讳礼也其我无失道乃为横逆所加则不讳沙随之会晋强无义而不见公我何耻焉故直书之而在会诸侯俱有罪也昭十三年同盟于平丘公不与盟义同此谢湜曰会于沙随谋伐郑也鄢陵之战公不出师故晋侯不见公以强令征师微国晋侯之无义也两君相会而恃大以却小晋侯之无礼也然则不见公恶不在鲁而在晋矣讳国恶目子之礼也君无失道而强国以横逆来加非君恶也非君恶则我国何耻焉故沙随之会书不见公着晋侯之恶也
　　胡安国曰臣子之于君父其美不其恶为尊者讳为亲者讳礼也圣人假鲁史以示王法其于鲁事有君臣之义故君弑则书薨易地则书假灭国则书取出奔则书逊屈已而与强国之大夫盟则书及叛盟失信而莫适守则没公而书会凡此类虽不没其实示天下之公必隠避其词以存臣子之礼然则沙随之会晋不见公是鲁侯之大辱深可耻焉者矣曷为直书其事而不讳乎曰春秋伸道不伸邪荣义不荣势正已而无恤乎人以仁礼存心而不忧横逆之至者也沙随之会鲁有内难师出后期所当恤者晋人听叔孙侨如之谮怒公而不见曲在晋矣鲁侯自反非有背仁弃礼不忠之咎也昔曾子尝闻大勇于夫子曰自反而缩虽千万人吾往矣孟子言浩然之气至大至刚以直养而无害则塞乎天地之间沙随之不见于公何嫌乎直书而不讳者示天下后世使知大勇浩然之气所以守身应物如此其垂训之义大矣
　　吕祖谦曰会于沙随谋伐郑郑自鄢陵之败后却坚意事楚盖感当时夷王之伤不肯叛楚直至终郑伯之死后方从晋
　　公至自会公会尹子晋侯齐国佐邾人伐郑
　　谢湜曰厉公以王命伐郑故会尹子尹子诸侯为王卿士者也
　　吕祖谦曰公会尹武公此是王官伯借之以为重
　　曹伯归自京师
　　程颐曰曹伯不名不称复归王未尝絶其位也自京师王命也
　　程氏学曰十有五年公会晋侯卫侯郑伯曹伯宋世子成齐国佐邾人于戚晋侯执曹伯归于京师他执诸侯皆称人未有书其爵者称人者执无罪故夺其爵此独称侯者执得其罪且不敢自治而归于京师使即天刑故与其伯讨也按十有三年诸侯伐秦曹伯卢卒于师左氏曰曹人使公子负刍守公子欣时逆曹伯之丧秋负刍杀其太子而自立也传与经意合益足以为证矣奈何周王不能用晋之执寘诸刑典旋使复国失君甚矣故书曰曹伯归自京师以讥之曹伯不名者未尝絶也不絶曹伯所以累乎天王也
　　谢湜曰成公身负不可容之大罪晋侯执归京师方伯之义也天王不加大刑使以无罪复国失顺天讨逆之道矣故曹国之归也爵而不名以明天王不絶其位也书自京师以明天王释乱容逆也蔡季赖陈以归衞侯赖楚以归故蔡书自陈归蔡衞书自楚归衞曹伯非有所赖也天王赦之而已故曹书归自京师曹伯虽在京师王不加絶非失国也故书伯归不书国
　　胡安国曰曹伯不名其位未尝絶也不絶其位所以累乎天王也其言自京师王命也言天王之释有罪也善不蒙赏恶不即刑以尧为君舜为臣虽得天下不能一朝居也负刍杀世子而自立不能因晋之执寘诸刑典而使复国则无以为天下之共主矣
　　九月晋人执季孙行父舍之于苕丘
　　程颐曰寘之于苕丘也
　　谢湜曰行父吾国股肱之臣也执而舍之苕丘幽之使不得通也公之会沙随也晋侯不见公公之会伐郑也晋人执行父鲁以一不出师君则黜而不得进卿则闭而不得通晋之逼辱鲁国甚矣书不见书执书舍累其恶而罪之
　　冬十月乙亥叔孙侨如出奔齐
　　谢湜曰杜氏谓侨如欲去季孟国人逐之
　　十有二月乙丑季孙行父及晋郤犨盟于扈
　　谢湜曰晋释行父故行父及郤犨盟扈之盟晋为盟主盟以行父及郤犨者折晋之强也行父释不书至者随公在会被执故也
　　公至自会
　　谢湜曰会而执国卿其恶大故以会至
　　乙酉刺公子偃
　　谢湜曰左氏谓穆姜欲立公子偃行父归杀之胡安国曰按左氏宣伯通于穆姜欲去季孟而取其室战于鄢陵之日公将行穆姜送公而使逐二子公以晋难告曰请反而听命姜怒公子偃公子鉏趋过指之曰女不可是皆君也公待于壊隤申宫儆备设守而后行是以后使孟献子守于公宫宣伯使告郤犨曰鲁侯待于壊隤以待胜者郤犨取货于宣伯而诉公子晋侯晋侯不见公公会诸侯伐郑将行姜又命公如初公又申守而行宣伯使告郤犨曰鲁之有季孟犹晋之有栾范也政令于是乎成今其谋曰晋政多门不可从也宁事齐楚有亡而已蔑从晋矣若欲得志于鲁请止行父而杀之我毙蔑也不然归必叛晋人执季文子舍于苕丘公还待于郓使子叔齐伯请季孙于晋郤犨曰茍去仲孙蔑而止季孙行父吾与子国亲于公室对曰侨如之情子必闻之矣若去蔑与行父是太弃鲁国而罪寡君也若犹不弃使寡君得事晋君则夫二人者鲁国社稷之臣也若朝亡之鲁必夕亡范文子谓栾武子曰季孙于鲁相二君矣妾不衣帛马不食粟可不谓忠乎信才慝而弃忠良若诸侯何乃许鲁平赦季孙出叔孙侨如而盟之季孙及郤犨盟于扈归刺公子偃
　　十有七年春衞北宫括帅师侵郑夏公会尹子单子晋侯齐侯宋公衞侯曹伯邾人伐郑
　　谢湜曰郑畏楚未服故衞以师侵郑晋再以王命合诸侯伐郑
　　六月乙酉同盟于柯陵
　　谢湜曰柯陵之盟谋复伐郑也王臣亦与盟故书同盟
　　秋公至自会
　　谢湜曰会尹子伐郑会尹子单子伐郑皆以伐事未成故以会至
　　齐髙无咎出奔莒九月辛丑用郊
　　谢湜曰三王之郊一用夏正九月失时甚矣而鲁用以郊用者不宜用也三月四月虽失时然犹夏之春也九月夏之秋也天事不敬未有甚于此者也故九月之郊书用郊着其失礼之大也
　　胡安国曰郊之不时未有甚于此者也故特曰用郊用者不宜用也或曰盖以人享叩其鼻血以荐也古者六畜不相为用况敢用人乎
　　晋侯使荀防来乞师冬公会单子晋侯宋公衞侯曹伯齐人邾人伐郑
　　谢湜曰以蕞尔之郑晋以王命三合诸侯出伐而不能服以强楚为之援也郑太子为质于楚楚公子成戍郑夏之伐楚子重师于首止而诸侯还冬之伐楚公子申师于汝上而诸侯还然则诸侯伐郑不若先楚之为利也能若齐桓修政事辑人民和邦国以王命伐楚而攘之则郑不待干戈及境而来服矣晋厉公欲为覇主而内无逺谋此中国所以不振也尹子单子会诸侯伐郑非正也诸侯致尹子单子伐郑非正也然诸侯不遵王室久矣晋假天子命以王臣伐叛乃孟子所谓彼善于此者也诸侯比年伐郑秋起兵冬而息夏起兵秋而息冬起兵十有一月而息内外疲苦甚矣孔子所谓吾恐季孙之忧不在颛臾而在萧墙之内也
　　十有一月公至自伐郑壬申公孙婴齐卒于貍脤谢湜曰卿卒于外书地重之也尤氏谓从公伐郑未至而卒婴齐恐非叔子以其不以叔氏
　　十有二月丁巳朔日有食之邾貜且卒
　　谢湜曰邾子邾定公鲁不会故不书
　　晋杀其大夫郤锜郤犨郤至
　　谢湜曰厉公欲尽去羣大夫而立其左右郤锜郤犨郤至由此被害厉公亲昵谗嬖一日而杀三卿取祸之道也杀书国罪其国也
　　楚人灭舒庸
　　十有八年春王正月晋杀其大夫胥童庚申晋弑其君州蒲
　　谢湜曰弑书国举朝之臣害之也厉公不道数诛大臣由此臣下离心身罹不测故弑称国以明祸于国也左右大臣君之股肱手足也人君诛杀无常则股肱手足疑贰不安反为一人冦虐者有之矣有国家者其于抚御羣臣不可不戒也宋人杀其大夫不知治而其终宋人之祸上及于昭晋杀其大夫不知虑其终晋之祸上及于厉故易曰由辨之不早也胡安国曰弑君天下之大罪讨贼天下之大刑春秋合于人心而定罪圣人顺于天理而用刑固不以大霈释当诛之贼亦不以大刑加不弑之人然赵盾以不越境而书弑许世子止以不甞药而书弑郑归生以惮老惧谗而书弑楚公子比以不能效死不立而书弑齐陈乞以废长立幼而书弑晋栾书身为元帅亲执厉公于匠丽氏使程滑弑公而以车一乗之于翼东门之外而春秋称国以弑其君而不着栾书之名氏何哉仲尼无私与天为一奚独于赵盾许止归生楚比陈乞则责之甚备讨之甚严而于栾武子阔略如此乎学者深求其防知圣人诛乱臣讨贼子之大要也而后可与言春秋矣
　　朱熹曰胡解晋弑其君州蒲一叚意不分明似是为栾书出脱曾问胡伯逢云厉公无道但当废之
　　齐杀其大夫国佐
　　谢湜曰髙国専齐久矣髙无咎出奔国佐被杀权臣之不保其终也
　　公如晋
　　谢湜曰悼公新立公修朝礼
　　夏楚子郑伯伐宋宋鱼石复入于彭城
　　谢湜曰鱼石以罪奔楚今以楚郑伐宋入于彭城乃鱼石结楚以伐其国恃楚兵力而入为冦敌也复入絶之之甚也鱼石外连楚郑引兵向国虽曰楚郑所纳而志乃欲危社稷背逆之罪大矣入书复入以明在所诛絶也以复入着鱼石大罪而楚郑之恶不待黜责而见矣
　　胡安国曰此伐宋以纳鱼石其不曰纳宋鱼石于彭城何也刘敞曰不与纳也诸侯失国纳之正也诸侯世也大夫失位诸侯纳之非正也大夫不世也诸侯托于诸侯礼也大夫托于诸侯非礼也其言复入者已絶而复入恶之甚者宋鱼石晋栾盈是也
　　吕祖谦曰宋彭城在南京彭城在徐州二处相近
　　公至自晋晋侯使士匄来聘秋伯来朝八月邾子来朝筑鹿囿
　　谢湜曰筑囿以养鹿故称鹿囿
　　己丑公薨于路寝冬楚人郑人侵宋晋侯使士鲂来乞师十有二月仲孙蔑防晋侯宋公衞侯邾子齐崔杼同盟于虚朾
　　谢湜曰诸侯同盟谋救宋也是时宋鱼石连楚郑入彭城楚郑复兴兵侵宋其为宋患大矣病恶恤患诸侯所同欲也虚朾之盟诸侯协谋救宋故书同盟吕祖谦曰会虚朾此是诸侯借兵
　　丁未我君成公





　　春秋集义卷三十七
　　钦定四库全书
　　春秋集义卷三十八
　　宋　李明复　撰
　　襄公
　　程颐曰襄公名午成公子简王十四年即位襄諡也因事有功曰襄
　　元年春王正月公即位仲孙蔑会晋栾黡宋华元衞甯殖曹人莒人邾人滕人薛人围宋彭城
　　谢湜曰楚以兵入鱼石于彭城鱼石以彭城附楚然则彭城以入楚矣故列国以救难之师为宋讨鱼石于彭城而围之围彭城书宋以明彭城宋之分地也春秋正彭城归宋以着楚子之罪则列国之围彭城可谓得讨罪之义矣鱼石之处彭城宋之大患也释而不治则宋之宗庙社稷将为鱼石所危矣然则彭城之师善之大者也
　　胡安国曰按左氏曰非宋地追书也然则书围彭城者鲁史旧文也曰围宋彭城者仲尼亲笔也楚巳取彭城封鱼石戍之三百乗矣则曷为系之宋楚不得取之宋鱼石不得受之楚虽専其地君子不登叛人所以正疆域固封守谨王度也
　　夏晋韩厥帅师伐郑
　　谢湜曰晋韩厥伐郑列国大夫出次于鄫备楚而为晋援也然则诸侯恶郑可知矣
　　胡安国曰楚人释君而臣是助事已悖矣晋于是乎降彭城以鱼石等归遂伐郑而诸侯次于鄫此皆放于义而行者也传书楚子辛救郑而经不书者郑本为楚以其君之故亲集矢于目是以与楚而不贰也弃中国从荆蛮不能以大义裁之惟私欲之从则郑无可救之善楚不得有能救之名经所以削之不言救也
　　仲孙蔑会齐崔杼曹人邾人人次于鄫秋楚公子壬夫帅师侵宋
　　谢湜曰楚师为郑故侵宋
　　九月辛酉天王崩邾子来朝冬衞侯使公孙剽来聘晋侯使荀防来聘
　　谢湜曰王室方有大丧邾宣来朝衞献晋悼遣大夫来聘诸侯无臣子之哀于王室也
　　胡安国曰简王崩赴告已及藏在诸侯之防矣则宜以所闻先后而奔丧今邾子方来修朝礼衞侯晋侯方来修聘事于王丧若越人视秦人之肥瘠曾不与焉而左氏以为礼此何礼乎滕定公薨世子定为三年丧父兄百官皆不欲曰吾宗国鲁先君莫之行也丧纪益废民习于耳目而不察故后世以日易月人子安而行之不知春秋之义无君臣之礼岂不惜哉
　　二年春王正月简王郑师伐宋夏五月庚寅夫人姜氏薨
　　谢湜曰姜氏成公夫人先穆姜卒
　　六月庚辰郑伯睔卒
　　谢湜曰郑伯郑成公鲁不会故不书
　　晋师宋师衞甯殖侵郑
　　谢湜曰郑背晋固有罪矣然乗丧攻国非仁书侵罪之也
　　秋七月仲孙蔑防晋荀防宋华元衞孙林父曹人邾人于戚
　　谢湜曰列国大夫谋郑
　　己丑我小君齐姜叔孙豹如宋
　　谢湜曰豹始为卿
　　冬仲孙蔑会晋荀防齐崔杼守华元衞孙林父曹人邾人滕人薛人小邾人于戚遂城虎牢
　　程颐曰设险所以守国也有虎牢之险而不能守故不系于郑责其不能守也
　　谢湜曰僖公恃楚未服故列国据虎牢而城之将以偪郑也虎牢郑邑不系之郑者列国取虎牢城之则虎牢非郑所有故也虎牢郑要害之地也城虎牢而郑人乃成以力偪其心腹而制之也大夫出疆临权制变不可中复者然后専之可也非此则大事必请而后行城筑大事也上不请命天子下不请命诸侯而辄城虎牢大夫之専命也城虎牢书遂罪其専也胡安国曰虎牢郑地故称制邑至汉为成皋今为泛水县岩险闻于天下犹虞之下阳赵之上党魏之安邑燕之榆闗吴之西陵蜀之汉乐地有所必据城有所必守而不可以弃焉者也有是险而不能守故不系于郑然则据地设险亦所贵乎天险不可升也地险山川丘陵也王公设险以守其国大易之训也城郭沟池以为固亦君子之所谨也凿斯池筑斯城与民同守孟子之所以语滕君也夫狡焉思启封疆而争地以战杀人盈野争城以战杀人盈城者固非春秋之所贵守天子之土继先君之世不能设险守国将至于迁溃灭亡亦非圣人之所与故城虎牢而不系于郑程氏以为责郑之不能有也其圣人以待襄世之意小康之事耶
　　朱熹曰郑之虎牢即汉之成皋也虎牢之下即溱洧之水后又名为泛水
　　吕祖谦曰晋悼公戚之会以郑从楚故谋讨郑孟献子请城虎牢以偪郑知武子善其言遂城虎牢郑乃服此一叚事虽小最见得悼公所以霸处盖孟献子鲁国之臣也当戚之会献城虎牢之谋知武子遂从其言此见悼公之君臣惟善是用初无亲竦内外之间孟献子虽鲁之臣言一可用则欣然从之亦见悼公规模稍阔处晋之君臣能用善所以致得孟献子敢言虽然是如此又须观孟献子纳忠之由亦縁悼公初即位大率规模足以服诸侯之心且鲁君初朝晋归语桓公以晋侯之徳是时鲁之君臣已心服于晋孟献子虽不立晋之朝于戚之会便献城虎牢之谋武子欣然从之又须看献子所以不外于晋晋亦不外于献子这两句须兼看晋之君臣视诸侯为一体此晋之所以霸
　　楚杀其大夫公子申
　　谢湜曰左氏谓公子申偪子重子辛
　　三年春楚公子婴齐帅师伐吴公如晋
　　谢湜曰齐姜丧未毕出朝失子道也
　　夏四月壬戌公及晋侯盟于长樗公至自晋
　　谢湜曰以朝晋行故以晋至
　　六月公会单子晋侯宋公衞侯郑伯莒子邾子齐世子光己未同盟于鸡泽
　　谢湜曰是会也悼公假王命以合诸侯僖公新听命于晋故会单子为鸡泽盟是盟也王臣亦与盟故书同盟
　　陈侯使袁侨如会戊寅叔孙豹及诸侯之大夫及陈袁侨盟
　　程颐曰楚彊诸侯皆畏之而修盟故书同
　　谢湜曰自郑背戚盟列国凡四伐郑再侵郑不能制郑而服之及城虎牢然后郑国恐惧而从鸡泽之会王臣主令郑伯听命于晋陈虽与楚成公不待征召亦遣大夫如会从盟书陈袁侨如会以明中国威力之盛也诸侯能以义服郑如城虎牢则疑贰之国安有不心服者哉诸侯既盟袁侨始至故诸侯大夫及陈袁侨盟总曰诸侯之大夫者陈服而与之诸侯之所同欲故也鸡泽之盟郑伯既受命于前陈侯复请命于后方是时中国威令翕然复振者悼公之力也上书及殊外大夫下书及殊陈袁侨
　　胡安国曰同盟或以为有三例一则王臣预盟而书同二则诸侯同欲而书同三则恶其反覆而书同夫恶其反覆与诸侯同欲而书同信矣王臣预盟而书同义则未安盟于女栗及苏子也而不书同盟于洮于翟泉会王人也而不书同然则此三盟者正所谓诸侯同欲而书同盟也其同欲奈何同病楚也会于柯陵之嵗夏伐郑楚人师于首止而诸侯还冬伐郑楚人师于汝上而诸侯还鸡泽之盟陈袁侨如会楚师在繁阳而韩献子惧平丘之行楚弃疾立复封陈蔡而中国恐是知此三盟者诸侯皆有戒心而修盟故书同不以尹子单子刘子亦预此盟而讥之也夫王臣将命必惇信明义而后可以表正乎天下诸侯守邦必尊王奉法而后可以保其社稷今王臣下与诸侯约誓诸侯亦敢上与王臣要言斯大乱之道也则亦不待书同盟而罪自见矣
　　秋公至自会冬晋荀防帅师伐许
　　谢湜曰灵公不会鸡泽故晋伐许
　　四年春王三月己酉陈侯午卒
　　胡安国曰午者襄公名也孔子作春秋在哀公之世襄公哀公之皇考也曷不讳乎古者死而无諡不以名为讳周人以諡易名于是乎有讳礼故孟子曰讳名不讳姓姓所同也名所独也然礼律所载则有不讳者夫子兼帝王之道参文质之中而作春秋以法万世如公薨不地灭国书取出奔称逊之类所以放其文也庄公名同而书同盟僖公名申而书戊申定公名宋而书宋人之类所以从其质也后世不明此义则有以讳易人之名又有以讳易人之姓者诗书则讳临文则讳嫌名则讳二名则偏讳愚者违礼以为孝謟者献侫以为忠忌讳繁名实乱而春秋之法不行矣
　　夏叔孙豹如晋秋七月戊子夫人姒氏薨
　　谢湜曰姒氏成公妾襄公母姒姓
　　陈成公八月辛亥我小君定姒
　　谢湜曰哀姜既薨成风始正出姜既出敬嬴始正齐姜既薨定姒始正妾母之得从夫人以此而已尊无二上母以子贵故嫡母在则妾母屈而不伸嫡母亡则妾母伸而不屈
　　吕祖谦曰定姒成公妾非襄公适母又曰定姒鲁襄公之母季文子鲁之正卿定姒薨季文子降杀夫人之礼以从菲薄国君之母薨而无榇当是时季文子秉一国之政不能成君母之丧他主意要非薄谁能谏止得他若要谏止须是势均力敌之人如孟孙尚敢废嫡立庻这一等人又不然其次如臧孙犹似可谏而数子又无一言以及之匠庆不过工人之贱乃能以此责季氏又擅伐蒲圃之槚以成其礼物季孙为已树六槚于蒲圃他日准备要自已用匠庆请木季孙説道与刼略何异以上卿如此忿辞匠庆一面自斫更不恤他季文子亦不能止御以知至理所在虽至微贱之臣所守既正虽如正卿之贵有所不能屈此最学者不可不讲防
　　冬公如晋
　　谢湜曰比年如晋卑弱之道也襄公幼大臣不能辅君以道三卿之罪也
　　陈人围顿
　　谢湜曰顿恃楚不服陈故陈围顿
　　五年春公至自晋夏郑伯使公子来聘
　　谢湜曰郑与中国亲故公子来聘
　　叔孙豹鄫世子巫如晋
　　程氏学曰叔孙豹鄫世子巫如晋非聘也左氏曰以成属鄫注四年左氏传云公如晋听政晋侯飨之公请属鄫杜氏曰前年请属鄫故将鄫太子巫如晋以成之盖鲁欲属鄫而鄫欲属于鲁也故不曰及其事未果于成否故不系事列国有制皆统乎天子而鲁鄫私相属又禀命于强国乱莫甚焉
　　谢湜曰鄫国世子同叔孙豹如晋者鲁欲属鄫鄫欲属于鲁二国同听命于晋故也列国皆天子所封也变易天子封国不得王命而受之强晋乱之大者也不书及者二国私欲相属其志同其罪均故也
　　仲孙蔑衞孙林父会吴于善道
　　谢湜曰会不殊衞者二国大夫皆受命于晋故也吕祖谦曰会吴善道此叚须通看晋防次会吴不至晋会得吴则分得楚之势
　　秋大雩楚杀其大夫公子壬夫公会晋侯宋公陈侯衞侯郑伯曹伯莒子邾子滕子薜伯齐世子光吴人鄫人于戚
　　程颐曰吴来会非为主
　　谢湜曰晋欲统一诸侯故合诸侯会吴于戚是会也陈郑服从吴亦听命会之盛者也以吴能从中国政令故进称人以吴来会于戚故会不殊吴鄫也繋鲁故列吴下以鄫人列之诸侯则不与鲁之属鄫也胡安国曰吴何以称人按左氏吴子使夀越如晋请听诸侯之好晋人将为之合诸侯使鲁衞大夫会吴于善道且告会期然则戚之事乃吴人来会不为主也来会诸侯而不为主则进而称人诸侯往与之会而主吴则贬而称国圣人之情见矣春秋之义明矣
　　公至自会冬戌陈
　　谢湜曰以兵守之曰戍戍陈备楚难也救灾恤患诸侯之义也陈有外难而鲁人戍之得诸侯救患之义矣书戍陈善之也戍陈晋命也诸侯之力也不书诸侯者诸侯心力不齐故也使诸侯同心协力则陈由此安矣又岂有后日之患哉
　　楚公子贞帅师伐陈公会晋侯宋公衞侯郑伯曹伯齐世子光救陈十有二月公至自救陈
　　程氏学曰五年冬戍陈十年冬戍郑虎牢鲁非王命勤民逺戍戍陈为善戍郑虎牢为不善何哉陈附中国而楚争之则戍之者义助陈而拒楚师与之可也经曰楚公子贞帅师伐陈公会晋侯宋公衞侯郑伯曹伯齐世子光救陈斯善可见矣戍郑虎牢则异于是晋楚争郑为日滋久郑之从楚固云不义然未尝以义服之也二年戚之会遂城虎牢以逼之九年伐之十年伐而复戍焉经曰楚公子贞帅师救郑则中国诸侯之恶益明矣城不系郑者诸侯城已驻师则已非郑有故耳戍而系郑者若曰郑国分地非诸侯可得制也故还系之
　　谢湜曰戚之会陈国受盟于晋矣今也楚师犯陈而晋率诸侯救之中国之义也书救陈善之也
　　辛未季孙行父卒
　　谢湜曰行父季友孙以季为氏故书季孙
　　六年春王三月壬午伯姑容卒夏宋华弱来奔谢湜曰子荡以弓梏华弱于朝平公以华弱不堪司武逐之
　　秋桓公滕子来朝莒人灭鄫
　　谢湜曰鄫属于鲁鄫出会晋以迫莒难故也鲁属鄫而不能保鄫晋会鄫而不能救鄫二国之罪也胡安国曰谷梁子曰莒人灭鄫非灭也立异姓以莅祭祀灭亡之道也公羊亦云莒女有为鄫夫人者盖欲立其出也或曰鄫取莒公子为后罪在鄫子不在莒人春秋应以梁亡之例而书鄫亡不当但责莒人也今直罪莒舍鄫何哉曰莒人之以其子为鄫后与黄歇进李园之妹于楚王吕不韦献邯郸之姬于秦公子其事虽殊其欲灭人之祀而有其国则一也春秋所以释鄫而罪莒欤以此防民犹有以韩谧为世嗣昏乱纪度如郭氏者
　　吕祖谦曰莒灭鄫齐灭莱鄫恃其公行赂于鲁莱恃其私有赂于齐卒皆见灭以此知其不可有所恃莱虽小国亦不易取齐自是年中围莱至十二月方灭莱以此见莱亦不専是倚仗夙沙衞
　　冬叔孙豹如邾季孙宿如晋
　　谢湜曰宿行父子行父卒未期而季孙宿出聘大夫之释丧从事也
　　十有二月齐侯灭莱
　　谢湜曰齐为莱病久矣至是灭莱
　　七年春郯子来朝夏四月三卜郊不从乃免牲小邾子来朝城费
　　谢湜曰费季氏邑季氏専鲁故城费家邑过制而不知禁此季氏所以耦国
　　胡安国曰费季氏邑也按左氏南遗为费宰叔仲昭伯为队正欲善季氏而求媚于南遗谓遗请城费吾多与而役故季氏城费夫文子相三君无衣帛之妾无食粟之马无藏金玉无重器备则固忠于公室而不顾其所食之私邑也及行父卒宿之不忠遂専鲁国之政羣小媚之无故劳民妄兴是役季氏益张其后孔子行乎季孙三月不违至于帅师堕费其越礼不度可知矣然则书城费乃履霜坚冰之戒强私家弱公室之萌据事直书而义自见矣用人不唯其贤惟其世岂不殆哉
　　秋季孙宿如衞八月螽冬十月衞侯使孙林父来聘壬戍及孙林父盟楚公子贞帅师围陈十有二月公会晋侯宋公陈侯衞侯曹伯莒子邾子于鄬
　　谢湜曰会于鄬谋救陈也楚师围陈三月矣而诸侯方会于鄬以诸侯畏楚出救之缓也不书救陈着其救陈之不力也鄬郑地
　　郑伯髠顽如会未见诸侯丙戌卒于鄵
　　谢湜曰诸侯卒名郑伯如会名者为如会而卒故也楚之围陈也僖公惧楚又惧晋故鄬之会独后诸侯书郑伯如会着其后时也郑伯以出会后时不为诸侯所见故未见诸侯而卒书未见诸侯着诸侯之不义也鄵郑地诸侯卒于外书地重之也
　　胡安国曰按郑僖公三传皆以为弑而春秋书卒者左氏则曰以疟疾赴也公羊则曰为中国讳也谷梁夫天下之恶莫大乎弑君声罪致讨大义也而可以伪赴又顺其欲而不彰则乱臣贼子免于见讨而春秋非传信之书矣然则弑而书卒公羊以为为中国讳以视左氏伪赴之説为较优疑得圣人之意故习其説者未之察耳夫弑君之贼其恶不待贬絶而自见矣见弑者岂无不善之积以及其身者乎衞桓则以嫡母无宠宋殇则以亟战疲民齐襄则以行同鸟兽郑夷则以侮慢大臣蔡固则以滛而不父陈平国则以杀谏臣而通于夏氏楚防则以多行无礼奚齐则以嬖孽而国人不之君吴余祭则以轻近刑人而晋州蒲欲尽去羣大臣而立其左右也若夫郑僖公则异于是矣晋也者诸夏之盟主也楚也者借王之盗芋也僖公欲从诸侯会于鄬则是贵礼义为中国之君也诸大夫欲背诸夏与荆楚则是敢于党恶僣乱之臣也以中国之君而见弑于僣乱之臣岂有不善之积以及其身者乎圣人至是伤之甚惧之甚故变文而书曰郑伯髠顽如会未见诸侯丙戌卒于鄵未见诸侯其曰如会何致其志也诸侯卒于境内不地鄵郑邑也其曰卒于鄵见其弑而隐之也卒郑伯逃归陈侯圣人之防微而公谷之义精矣存天理抑人欲之意逺矣
　　陈侯逃归
　　谢湜曰陈国被围陈公子黄见执难固大矣然晋合诸侯会陈于鄬有救陈之志也哀公不能效死以从中国责诸侯以捍御之力戒臣民以死国之义一日背弃列国若匹夫惧难奔逃国君守衞社稷之忠不复见矣书曰逃归罪其失人君之道也救难之师如解焚溺以死力率诸侯赴楚救陈之道也楚之围陈也诸侯书会鄬郑伯书如防陈侯书逃归晋失救陈之道由此见矣其不能保陈可知也
　　胡安国曰谷梁子曰逃义曰逃逃者匹夫之事上二年诸侯戍陈今楚令尹来伐诸侯又救之亦既勤矣为陈侯计者下令国中大申儆备立太子以固守亲听命于诸侯谋御敌之防当是时晋君方明八卿和睦诸侯听命必能致力于陈矣不此之顾弃仪衞而逃归此匹夫之事耳夫义路也礼门也轻弃中国惟楚人之惧是不能由是路出入是门故书逃归以罪之可谓深切着明矣
　　八年春王正月公如晋
　　谢湜曰公惧难故数朝晋
　　夏郑僖公
　　谢湜曰僖公书则鄵之卒非子驷行逆明矣
　　郑人侵蔡获蔡公子变
　　谢湜曰蔡楚之属也郑不恤楚难既以不道侵蔡又以不道获其大夫取祸之道也不书战及败者非败掩不备而获之也故子产曰小国无文徳而有武功祸莫大焉
　　季孙宿会晋侯郑伯齐人宋人衞人邾人于邢丘谢湜曰邢丘之会以郑有蔡功而会之也襄公在晋而季孙宿出会晋侯鲁国权在季氏故也晋为盟主而尊臣抑君何以率诸侯邢丘晋地
　　胡安国曰苏辙曰晋悼公修文襄之业改命朝聘之数使诸侯之大夫听命于会大夫称人众词也朝聘之节俭而有礼众之所安也臣则以为大夫称人贬之也昔周公戒成王以继自今我其立政立事夫不自为政而委于臣下是以国之利器示人而不知寳也朝聘事之大者重颂诸侯而使大夫听命无乃以姑息爱人而不由徳乎使政在大夫而诸侯失国又岂所以爱之也后此八年溴梁之会悼公初没诸侯皆在而大夫独盟君若赘旒夫岂一朝一夕之故哉故邢丘之事鲁公在晋而季孙宿防见鲁之失政也诸侯之大夫贬而称人谨其始也
　　公至自晋莒人伐我东鄙
　　谢湜曰莒既灭鄫鲁侵其西界故莒人来伐莒鲁不义其罪一也
　　秋九月大雩冬楚公子贞帅师伐郑
　　谢湜曰郑人侵蔡获蔡公子燮故楚师不旋踵伐郑公子贞五年伐陈七年围陈八年伐郑楚一大夫而列国之师累嵗不能制中国治政不葺可知也悼公欲为霸主而会盟兵革累嵗不得息肩中国人民疲困可知也
　　胡安国曰齐宣王问于孟子曰交邻国有道乎孟子曰有惟智者为能以小事大故太王事薰鬻勾践事吴以小事大者畏天者也畏天者保其国郑介大国之间困强楚之令而欲息肩于晋若能信任仁贤明其刑政经画财赋以礼法自守而亲比四邻必能保其封境荆楚虽大何畏焉而子耳子国加兵于蔡获公子燮无故怒楚所谓不修文徳而有武功者也楚人来讨不从则力不能敌从之则晋师必至故国人皆喜而子产独不顺焉以晋楚争郑自兹弗得宁矣是以获公子燮特书侵蔡以罪之而公子贞来伐郑及楚平不复书矣平而不书以见郑之屈服于楚而不信也牺牲玉帛待于境上以待强者而请盟其能国乎
　　晋侯使士匄来聘
　　九年春宋灾
　　谢湜曰大火所害者众故书宋灾凡称灾天降之祸而为之灾也火隂中之阳也阳气偏胜则火乗物为灾
　　夏季孙宿如晋
　　谢湜曰宿报士匄聘
　　五月辛酉夫人姜氏薨
　　谢湜曰姜氏宣公夫人成公母
　　秋八月癸未我小君穆姜冬公会晋侯宋公衞侯曹伯莒子邾子滕子薛伯伯小邾子齐世子光伐郑十有二月己亥同盟于戏
　　谢湜曰公子贞之伐郑也郑子驷请从楚以纾民乃及楚平以郑从楚故诸侯伐郑以郑服故盟于戏戏郑地也以郑服而盟故书同盟以小事大惟智与信而已智以行之信以终之完守仗信保国之道也郑之从晋失此道矣故郑人困于兵革而不得宁也胡安国曰郑之见伐于楚子展曰小国无信兵乱日至亡无日矣请完守以老楚仗信以待晋其防未为失也而子驷遂及楚盟于是晋师至矣诸侯伐郑晋人令于列国修器备盛糇粮归老幼居疾于虎牢肆眚围郑郑人恐乃行成荀偃曰逐围之以待楚人之救而与之战不然无成知防曰许之盟而还师以敝楚吾三分四军与诸侯之鋭以逆来者于我未病楚不能矣犹愈于战暴骨以逞不可以争大劳未艾君子劳心小人劳力先王之制也乃许郑成同盟于戏夫善为国者不师善师者不阵善阵者不战知武子明于善阵之法以佐晋悼公屡与诸侯伐郑楚辄救之而不与之战楚子遂屈得善胜之道矣故下书萧鱼之会以美之
　　楚子伐郑
　　谢湜曰诸侯之伐郑也郑人恐行成以郑从晋故楚伐郑方是时郑能完守以备楚恃信以求晋晋有大援而楚不能加暴于我则小国之难解矣惟郑二三其徳而内无固守之忠故春秋着其祸而责之也















　　春秋集义卷三十八
　　钦定四库全书
　　春秋集义卷三十九
　　宋　李明复　撰
　　襄公
　　十年春公防晋侯宋公卫侯曹伯莒子邾子滕子薛伯杞伯小邾子齐世子光防呉于柤
　　程氏学曰成十五年防呉于钟离襄十年防呉于柤十有四年防呉于向三者殊防呉者圣人罪诸侯而外呉人也盖天子失政而诸侯乱中国无覇虽晋楚大国亦皆俛首以与呉人防且呉之暴横冯陵上国尤非楚比故也至哀十三年黄池之防书公防晋侯及呉子者成襄之间中国无覇而诸侯与呉人防然中国犹且为主焉故惟书防呉至此则又非钟离柤向所可拟也春秋之末中国无伯黄池之防夫差擅强中国愈不能抗而呉子为主焉书呉之爵所以见中国之衰书晋之及所以抑呉人之横也抑呉人存中国圣人之防微矣
　　吕祖谦曰防于柤此是中国初与呉防是一件大事最要防
　　夏五月甲午遂灭偪阳
　　谢湜曰呉子夀梦在柤而晋率诸侯防之故曰防呉戚之防彼来防于戚中国为防主也中国为防主则称呉人以人待之也柤之防此徃防于柤呉人为防主也呉人为防主则称呉外之也外呉所以责诸侯也偪阳妘姓国也防呉将以服呉也因柤之防而迁师以灭偪阳诸侯以不仁不义示外冦而道之也强呉入为中国冦害必始于此矣灭偪阳书遂罪其因防而灭国也罪其因防强呉而示之虐也
　　公至自防楚公子贞郑公孙輙帅师伐宋
　　谢湜曰公孙輙从楚伐宋以其背晋也戯之盟口血未干而郑国背之罪其违同盟也郑介于晋楚之间事晋则有楚难事楚则有晋难晋楚交兵久矣为郑计者一心以协中国凿池筑城以备楚修政令辑人民以致效死之守则楚虽暴横亦不可以为吾之患矣今乃反覆二心晋至则受命从晋楚至则受命从楚子孔为晋计则子驷为楚计子孔欲守盟则子驷欲背盟徒使祸连兵结士不得解甲而安春秋前书同盟后书伐宋着其反覆生祸也
　　晋师伐秦秋莒人伐我东鄙公防晋侯宋公卫侯曹伯莒子邾子齐世子光滕子薛伯伯小邾子伐郑谢湜曰郑从楚伐宋故诸侯伐郑齐世子光先滕薛以强弱为序也以强弱为序诸侯之乱也
　　冬盗杀郑公子騑公子公孙輙
　　程頥曰盗杀三卿不称大夫失卿职也
　　谢湜曰楚之讨侵蔡也子孔子蟜子展欲待晋子驷子国子耳欲从楚然则诸侯伐郑其祸皆三卿为之也郑国兵难不息三卿结怨于民者深故微贱之人乘国怨怒而出为三卿之难也辅臣建立国议可以不为逺虑者哉凡微贱之人窃而为乱春秋谓之盗政刑修举则盗亡政刑败乱则盗起三卿国之股肱也盗以蓄怨入杀三卿则郑之政刑败乱可知也杀不称大夫以盗杀之故也
　　胡安国曰按左氏郑公子騑当国为司马輙为司空騑与尉止有争及为田洫司氏堵氏侯氏子师氏皆防田故五族聚羣不逞之徒以作乱入西宫杀三卿于朝不称大夫程氏以为失卿职也卿大夫者国君之陪贰政之本也本强则精神折冲闻者偃息谈笑而郤敌国之兵胜千里之难者矣乃至于身不能保而盗得杀之于朝安在为陪贰乎故削其大夫为当官失职者之鉴也
　　戍郑虎牢
　　谢湜曰戍郑虎牢晋命也诸侯为之也不书诸侯者诸侯心力不一故也虎牢不若戍陈之善也陈已背楚矣楚为陈害而诸侯戍之将以安陈也安陈中国之义也上书楚师伐陈而下书诸侯救陈则鲁人之戍陈其善可知矣郑虽有即楚之罪也然诸侯服郑未尝以义也或城虎牢偪之或合诸侯伐之或戍虎牢阨之而已戍虎牢将以危郑也危郑中国之不义也上书诸侯伐郑而下书楚师救郑则鲁人之戍郑虎牢其不善可知矣戍虎牢书郑者以明虎牢郑之分地而归之郑也以虎牢归郑罪诸侯之专虎牢也胡安国曰虎牢之地城不系郑者责在郑也戍而系郑者罪诸侯也曷为责郑设险所以守国有是险而不能设牺牲玉帛待盟境上使其民人不享土利辛苦垫隘无所底告然后请成故城不系郑者责其不能有也曷为罪诸侯夫郑人从楚固云不义然中国所以城之者非欲断楚之路为郑蔽也驻师阨险以逼之耳至是伐而复戍焉犹前志也则可谓以义服之乎故戍而系郑者若曰郑国分地受诸天子非列国所得专所以罪诸侯也圣人既以虎牢还系于郑又书楚公子贞帅师救郑诸侯之罪益明矣夫以救许楚所以深罪诸侯不能保郑肆其陵逼曽荆楚之不若也亦可谓深切着明也哉
　　楚公子贞帅师救郑
　　谢湜曰救郑恤之也恤之义也救而恤之为义则戍而病之不义可知矣书楚救郑所以责诸侯也
　　公至自伐郑
　　十有一年春王正月作三军
　　谢湜曰周礼大国三军次国二军小国一军皆因民力多寡厚薄而为之制也多乎此则伤民少乎此则伤国鲁虽次国其地皆大国之地自入春秋人民雕耗兵不满三军久矣襄公欲为三军故称作作兴建之名也以兵不足故作丘甲以丘甲不足故作三军胡安国曰三军鲁之旧也古者大国三军次国二军小国一军鲁侯封于曲阜地方数百里天下莫强焉及僖公时能复周公之宇而史克作颂其诗曰公车千乘説者以为大国之赋也又曰公徒三万説者以为大国之军也故知三军鲁之旧耳然车而谓之公车则臣下无私乘也徒而谓之公徒则臣下无私民也若有侵伐诸卿更帅以出事毕则将归于朝车复于甸甲散于丘卒还于邑将皆公家之臣兵皆公家之众不相系也文宣以来政在私门襄公防弱季氏益张废公室之三军而三家各有其一季氏尽征焉而旧法亡矣是以谓之作其明年季孙宿救台遂入郓又其后享范献子而公臣不能具三耦民不属公可知矣春秋书其作者以见昭公失国定公无正而兵权不可去公室有天下国家者之所宜鉴也
　　朱熹曰天子六卿故有六军诸侯三卿故有三军吕祖谦曰作三军胡春秋以为鲁本三军想周公受封之初赐之三军或后来子孙微弱减削不可知或欲减之以避覇国贡税亦不可知然此作三军季氏之心最不善孟氏最弱四分其人三分归公而已取其一叔孙取其二季氏尽征之
　　夏四月四卜郊不从乃不郊
　　谢氏曰免牲以郊事不吉而免之也免牛以牛体不完而免之也然则免牛之为不敬又甚于免牲可知也无牲可免则谓之不郊而不称牲无牛可免则谓之不郊而不称牛然则不郊之为不敬又甚于免牛可知也
　　郑公孙舍之帅师侵宋公防晋侯宋公卫侯曹伯齐世子光莒子邾子滕子薛伯杞伯小邾子伐郑秋七月己未同盟于亳城北
　　程頥曰郑服而同盟也随复从楚伐宋云同见其反覆
　　谢湜曰郑未服故郑舍之侵宋以舍之侵宋故诸侯复伐郑郑服故盟于亳城北以郑服而盟故称同盟亳城郑地
　　胡安国曰盟于亳城北郑服而同盟也寻复从楚伐宋故书同盟见其既同而又叛也既同而又叛从子展之谋欲致晋师而后与之也故亳之盟其载书曰或简兹命明神殛之俾失其民队命亡氏踣其国家虽渝此盟而不顾也噫慢鬼神至于此极而盟犹足恃乎
　　吕祖谦曰同盟于亳北载书皆大与前戏之书不同毋保奸与留慝同大槩则是毋保藏邻国之奸恶
　　公至自伐郑楚子郑伯伐宋
　　谢湜曰郑伯从楚伐宋以其背晋也亳北之盟口血未干而简公背之罪其违同盟也
　　吕祖谦曰楚郑伐宋此出于展之谋
　　公防晋侯宋公卫侯曹伯齐世子光莒子邾子滕子薛伯伯小邾子伐郑防于萧鱼
　　程頥曰頥读春秋至萧鱼之防叹曰至诚之能感人也晋悼公推诚以待反覆之郑信而不疑郑伯自是不背晋者二十四年至哉诚之能感人也
　　又曰诸侯数月之间再伐郑郑之反覆可知郑又服而请防不书郑防谓其不可信也而晋悼公推至诚以待人信之不疑至哉诚之能感人也自此郑不背晋者二十四年
　　谢湜曰郑伯从楚伐宋故诸侯复伐郑伐而防于萧鱼以郑伯服晋而出防诸侯也悼公以郑之反覆也二年之间四合诸侯伐郑大则齐宋鲁卫小则曹莒邾滕薛杞莫不顺命而从郑人知楚之不可恃也由是一意归于中国不待兵革久淹不待誓盟要约以诚意出防诸侯是防也诸侯归郑纳斥候禁侵掠是防也以伐事始以防事终是后郑人不复从楚而干戈休息者二十余年然则萧鱼之防防之美者也书防于萧鱼善之也
　　胡安国曰程氏曰防于萧鱼郑又服而请防也不书郑防谓其不可信也而晋悼公推至诚以待人信郑不疑礼其囚而归焉纳斥候禁侵掠遣叔肹告于诸侯而郑自此不复背晋者二十四年至哉诚之能感人也自悼公能谋于魏绛以息民听于知武子而不与楚战故三驾而楚不能与之争虽城濮之绩不越是矣
　　吕祖谦曰萧鱼之会是郑人实服于晋与前后之服晋不同纳斥候禁侵掠是郑以信得示人以不疑晋悼公自萧鱼之防以后虽未全弱毕竟是骄更后来卫之乱不能讨伐秦又不肯济此处皆可见
　　公至自防
　　程頥曰兵不加郑故书至自防
　　楚人执郑行人良霄
　　谢湜曰两国传命必有行人行人所以通两国之信也事有不直罪在国不在行人执非其罪也凡执行人皆称人贬之也郑之服于晋也以良霄告服于楚楚咎行人而执之楚之罪可见矣
　　冬秦人伐晋
　　十有二年春王三月莒人伐我东鄙围台
　　谢湜曰莒人伐东鄙屡矣鲁不能制故围台
　　季孙宿帅师救台遂入郓
　　谢湜曰莒人围台固有罪矣宿受命救台而违指入郓大夫之专权生事也入郓书遂罪其专也救台义也入郓不义也君以义始而臣以不义终季孙宿之罪也
　　胡安国曰郓莒邑也遂者生事也入者逆词也大夫无遂事受命而救台不受命而入郓恶季孙宿之擅权使公不得有为于其国也或曰古者命将得专制阃外之事有可以安国家利社稷者专之可也曰此为境外言之也台在邦域之中而专行之非有无君之心者不敢为也昭公逐定无正夫岂一朝夕之故哉其所由来者渐矣
　　吕祖谦曰台郓皆莒地后入鲁
　　夏晋侯使士鲂来聘秋九月呉子乘卒
　　谢湜曰呉子夀梦防同赴告通于中国故书卒不书葬黜其号也
　　冬楚公子贞帅师侵宋
　　吕祖谦曰秦楚伐宋欲聊以报晋之取郑
　　公如晋
　　谢湜曰襄公防弱政出大夫故公数朝晋
　　十有三年春公至自晋夏取邿
　　谢湜曰邿微国
　　秋九月庚辰楚子审卒冬城防
　　谢湜曰楚子楚共也
　　十有四年春王正月季孙宿叔老防晋士匄齐人宋人卫人郑公孙虿曹人莒人邾人滕人薛人人小邾人防呉于向
　　谢湜曰诸侯防呉欲以病楚且诸樊新立故也殊防呉狄之也鲁书二卿罪其废国事也向宋地
　　胡安国曰使举上客而叔老并书者以内卿行则不得不书矣季孙宿以卿为介而不使之免叔老介于宿而不敢避盖两失之虽晋人轻其币而敬其使于君命使人之体岂为得哉
　　吕祖谦曰范宣子数呉之不徳必防诸侯而数之者晋为覇主故欲明大义以示诸侯
　　二月乙未朔日有食之夏四月叔孙豹防晋荀偃齐人宋人卫北宫括郑公孙虿曹人莒人邾人滕人薛人杞人小邾人伐秦
　　谢湜曰十年晋师伐秦十一年秦人伐晋秦晋报怨相攻未之息也故晋率列国大夫伐秦晋士匄春防列国大夫防呉晋荀偃夏防列国大夫伐秦诸侯委任大夫益重而列国之权皆大夫专之矣
　　己未卫侯出奔齐
　　谢湜曰献公出奔公羊称名是也献公以不道自取播越其位絶于国以故出奔书名献公之出孙林父逐之也臣无逐君之道故君虽见逐春秋亦以自奔为文
　　范祖禹曰卫献公舍大臣而与小臣谋故失国出奔且大臣之所任者大小臣之所任者小而以小谋大以逺谋近此人君偏聴之蔽鲜有不败事者也胡安国曰按左氏卫寗殖将死语其子曰吾得罪于君名在诸侯之策曰孙林父寗殖出其君夫所谓诸侯之策则列国之史也诸侯则若晋若鲁是也史则若晋之乘鲁之春秋是也今春秋书卫侯出奔齐而不曰孙林父寗殖出其君者盖仲尼笔削不同旧史之文也欲知经之大义深考旧文笔削之不同其得之矣或曰孙寗出君众所同疾史策书之是也圣人曷为掩奸藏恶不暴其罪而以归咎人主何哉曰臣而逐君其罪已明矣人君擅一国之名宠神之主而民之望也爱之如父母仰之如日月敬之如神明畏之如雷霆何可出也所为见逐无乃肆于民上纵其虐以弃天地之性乎故卫衎出奔使祝宗告亡且告无罪而定姜曰有罪若何告无春秋端本清源之书故不书所逐之臣而以自奔为名所以警乎人君者为后世鉴非圣人莫能修之为此类也
　　莒人侵我东鄙秋楚公子贞帅师伐呉
　　谢湜曰自中国防呉呉数为楚害故楚伐呉
　　冬季孙宿防晋士匄宋华阅卫孙林父郑公孙虿莒人邾人于戚
　　谢湜曰卫孙林父以臣逼君而晋士匄率大夫防之士匄以大国之力为恶首而党逆臣也诸侯日微大夫日强以此而已
　　十有五年春宋公使向戍来聘二月己亥及向戍盟于刘刘夏逆王后于齐
　　程氏学曰婚姻者人伦之本王后者天下之母刘夏非三公而逆后是不重人伦之本不尊天下之母礼义何以兴而风化何以成乎
　　谢湜曰王后配天子以主宗庙社稷者也其体尊矣以王后之尊而不以三公逆之非所以敬宗庙社稷也王后上以母道育天下下以妇道风天下其体重矣以王后之重而不以三公逆之非所以母天下而育之风天下而劝之也王后书刘夏着王室婚姻之失道也刘夏王国之士故书名
　　胡安国曰刘夏何以不称使不与天子之使刘夏也婚姻人伦之本王后天下之母刘夏士也而逆后是不重人伦之本而重天下之母矣然则如何使卿徃逆公监之礼也官师从单靖公逆王后于齐书刘夏而不书靖公是知卿徃逆公监之礼也春秋婚姻得礼者常事不书
　　夏齐侯伐我北鄙围成公救成至遇季孙宿叔孙豹帅师城成郛
　　程氏学曰齐侯伐我北鄙图成武备不谨邑城见围救患当速救成至遇公畏齐而不敢至成也由不能救乃复畏避公之所为可知矣季孙能救故城郛见壊而城也
　　谢湜曰伐我北鄙围成灵公为鲁之难也救成至遇襄公畏齐之强也宿豹帅师城成郛以成郛见壊而城之也边邑遇难救之不可以缓也至遇不行则鲁人无救援之力也此所以成郛为齐所壊而城邑几危也为千乘主而力不能出救一邑则公之萎蕤不振可知矣
　　秋八月丁巳日有食之邾人伐我南鄙
　　谢湜曰武备不严故四鄙为邻国侵伐
　　冬十有一月癸亥晋侯周卒
　　朱熹曰晋悼公防年聪惠似周世宗或问晋悼公曰甚次第他才大叚髙观当初人去周迎他时只十四嵗他说几句话便有操有纵才归晋做得便别当时厉公弑晋室大段费力及悼公归来不知如何便被他做得恁地好恰如久雨积隂忽遇大晴光景都别赫然为之一新
　　又问胜桓公否曰尽胜但桓公是白地做起来悼公是见成基址熹尝谓晋悼公周武帝周世宗三人是一般都做得事都是一做便成及才成又便死了吕祖谦曰厉公既弑悼公初立若论事势晋自襄公以来权柄浸移臣下至灵公之弑臣下之权渐重到得厉公既弑之后最是难为时节然悼公即位之后自朝廷至于田野旷然大变使复见文公之威仪纲纪此见得悼公得要领处悼公自大夫逆于清原之日先与之定要约凡晋之骄臣皆耸然股栗此亦是正其纪纲此一段正与厉公相反厉公未入之初许赂中大夫惟恐不得入今悼公先与羣臣要约而后肯大抵天下之事须是初时做得是若太阿倒持已授他柄那时如何正得是时悼公即位之始先逐不臣者七人以明君臣之义使威令赫然始命百官施舍已责逮鳏寡振废滞匡乏困救灾患禁淫慝薄赋敛宥罪戾节器用时用民大布旷荡之泽使覇业复兴是知覇业之所以兴者一则明要约如悼公初入之言曰二三子用我今日否亦今日如此等言是也二则立威令如逐不臣者七人是也三则布恩惠如施舍已责是也四则定规模如命荀家等使训卿之子弟恭俭孝悌是也五则举贤才如六官之长举不失徳已下是也晋悼公之所以覇其规模根本皆在于此又曰晋悼公再修文公之覇业复使晋之威令赫然布于诸侯自襄公厉公未有如悼公者所以后世论晋之覇业必须称悼公然其问亦有得有失其小处固不足论今则论其大处所谓得之大者向者固已言之至其大失却未有説出晋自厉公以来政事弛堕权移臣下悼公初立方其朝于武宫逐不臣者七人固已能揽权柄使上下知所畏到此为之一新固是得之大若失之大者是何处晋自襄公以后权在臣下世世都如此自襄公时先轸不顾而唾已有臣强之渐后来灵公以下驯至厉公威令在臣下以悼公之覇一时収晋国之权及细考之政在臣下君弱臣强根本之患元不曽除去悼公事不一如十年荀防为元帅荀偃士匄请伐偪阳防不能违卒从之及十四年偃为元帅令军中曰鸡鸣而驾塞井夷灶惟余马首是瞻栾黡很僻从下军而归当时此事甚不一自此数事观之以悼公之明其臣尚如此后六卿遂至分晋在悼公论固如是今则论时深为晋惜自晋传至悼公出来祸乱萌芽当尽扫去悼公自以在自家粗可以办事止説目前不能深忧逺虑此是悼公大失后不免至于六卿分晋正如唐宦官之盛敬宗文宗皆不能去此二君柔懦无志固不足论以武宗之英武宣宗之明察反不能去唐家宦官之祸乱根本宦官之固盘根错节不能尽去但能使之稍戢不为大害而已此所以终不免朱全忠之患武宣唐之贤君二君自可除宦官之祸既不能去后来何縁去得晋自襄公厉公以来都不能去权臣至于悼公亦晋之贤君却都不理会后来如何去得以此见悼公规模狭小虽有违命之臣反将就容养悼公自以为办事得一时之便不知乱根所在子孙之所深忧惜乎以悼公之明臣强可削而不能削也
　　献俘反谓夷俘偪阳乃鲁之附庸国而谓之夷俘晋自穆襄以来灭耿灭霍灭虞灭虢非不多也皆未尝隠其名而谓之夷俘悼公君臣稍贤独知中国自相屠戮之耻遮盖其名谓之夷俘又不欲尽灭其嗣使内史选其族嗣纳诸霍人其贤可见然就此责之既知其罪自当不为乃隠其名上欺先君下欺国人自可见悼公大失所在所以不忍书灭使周内史者可见制度尚在周官内史之职掌八柄曰爵曰赏以封诸侯晋要封偪阳必命周内史此周之官制尚在左氏与周礼源流体统相接

　　春秋集义卷三十九
<经部,春秋类,春秋集义>
　　钦定四库全书
　　春秋集义卷四十
　　宋　李明复　撰
　　襄公
　　十有六年春王正月葬晋悼公三月公防晋侯宋公卫侯郑伯曹伯莒子邾子薜伯伯小邾子于溴梁戊寅大夫盟
　　谢湜曰平公新立防诸侯盟于溴梁继先君之烈也大防未毕而出防诸侯则其恶不待贬而见矣袁侨之盟非诸侯盟宋之盟诸侯不在防故盟称诸侯之大夫溴梁之盟诸侯在防而大夫受命为盟故盟称大夫
　　胡安国曰牡丘之防诸侯既次于匡则书曰公孙敖帅师及诸侯之大夫救徐鸡泽之防诸侯既盟而陈侯使袁侨如防则书曰叔孙豹及诸侯之大夫及陈袁侨盟今溴梁之防诸侯皆在是若欲使大夫盟者则宜书鲁卿及诸侯之大夫盟可也而独书大夫何也诸侯政失大夫皆不臣也上二年春正月防于向十有四国之大夫也夏四月防伐秦十有三国之大夫也冬防于戚七国之大夫也此三防皆国之大事也而使大夫专之而诸侯皆不与焉是列国之君不自为政弗躬弗亲礼乐征伐已自大夫出矣况悼公既殁晋平初立无先公之明也君若赘旒而大夫张亦宜矣岂一朝一夕之故哉善恶积于至微而不可揜常情忽于未兆而不预谋荀偃怒大夫盟而晋靖公废赵借韩防魏斯为诸侯之势见矣有国者谨于礼而不敢忽此春秋以待后世之意也
　　吕祖谦曰人君即位之初便可占知终身之昏明治乱之由晋平公继悼公之后恃晋国之少安放于奢侈溺于宴安观其即位之初使羊舌为太傅张君臣为中军司马祁奚韩襄栾盈士鞅为公族大夫虞丘书为乘马御改服修官蒸于曲沃警守而下防于溴梁平公固是无知其初即位能用许多人何故后来衰弱须防他承悼公之后典刑法度尚在畧有可观固是平公之力亦皆是悼公之余平公即位之初规模便与悼公别了且悼公即位之初政事用之一国上下焕然一新其初如此后来萧鱼既防之后早是渐衰况平公即位之初规模已不如悼公頼悼公之旧政遗法尚在慿借扶持平穏安帖至数十年而平公又渐渐昏堕以此知覇业之衰亦可占知于即位之初其后之覇主强弱昏明治乱亦基于此
　　晋人执莒子邾子以归
　　谢湜曰二国虽为鲁难然非有罪恶及民也溴梁之会二国受盟非违命也平公首令诸侯而不以其罪执邾莒失政刑矣晋侯夺爵书人贬之也二子罪非在所絶也执以归则非屈辱于晋也故虽失位不名
　　齐侯伐我北鄙夏公至自防五月甲子地震叔老防郑伯晋荀偃卫寗殖宋人伐许
　　谢湜曰许不与中国防盟故列国伐许
　　秋齐侯伐我北鄙围成
　　谢湜曰齐侯难鲁不已故再围成
　　大雩冬叔孙豹如晋
　　十有七年春王二月庚午邾子牼卒
　　谢湜曰不书卒于晋晋人复释之故也
　　宋人伐陈
　　谢湜曰陈自七年逃归未与中国防盟
　　夏卫石买帅师伐曹秋齐侯伐我北鄙围桃髙厚帅师伐我北鄙围防
　　谢湜曰三年之中五伐我北鄙四围我属邑兵之暴乱者也
　　九月大雩宋华臣出奔陈
　　谢湜曰君书出奔罪其失国臣书出奔罪君不能治
　　冬邾人伐我南鄙
　　谢湜曰邾人又伐南鄙鲁之结怨邻国亦可知也
　　十有八年春白狄来
　　谢湜曰白狄以夷礼来朝不成朝礼故直书来胡安国曰刘敞曰夷狄于中国无事焉其于天子世一见则诸侯虽善其交际不得而通也是以春秋亦不与其朝不与其朝者惩慝一内外也周公致太平越裳氏重九译而献其白雉公曰君子徳不及焉不享其贽此乃天子而让也况列国之君乎守藩之臣乎
　　夏晋人执卫行人石买
　　谢湜曰以卫不直而执之则罪不在行人以买伐曹而执之则不当执于行人
　　秋齐师伐我北鄙
　　谢湜曰五伐四围犹复起师
　　冬十月公防晋侯宋公卫侯郑伯曹伯莒子邾子滕子薛伯杞伯小邾子同围齐
　　程頥曰书同围见诸侯之恶齐
　　程氏学曰凡侵伐围入之类未有言同者独此书同围何哉曰背盟肆暴数伐邻国诸侯共疾而围之啖子曰诸侯同心围齐特曰同围是也十有九年盟于祝柯亦同心故也
　　谢湜曰齐鲁邻国也齐侯怙险负众六伐鲁北鄙四围鲁成邑诸侯背盟弃好肆害虐邻未有过于此者也兵以好恶为主众所好者众欲助众所恶者众欲去齐之不道诸侯恶之甚矣故十有二国同心伐齐而围之也书同围齐以明诸侯疾齐之深也
　　胡安国曰凡侵伐围入未有书同者而独于此书同围齐何也齐环背盟弃好陵虐神主肆其暴横数伐邻国观加兵于鲁则可见矣诸侯所共恶疾故同心而围之也同心围齐其以伐致何也见齐环无道宜得恶疾大诸侯之伐而免其围齐之罪词也春秋于此有沮横逆抑强暴之意孟子曰国必自伐而后人伐之自作孽不可逭其齐侯环之谓矣尚谁怼哉
　　曹伯负刍卒于师
　　谢湜曰诸侯有社稷人民之重卒书于师谨之也
　　楚公子午帅师伐郑
　　十有九年春王正月诸侯盟于祝柯
　　谢湜曰诸侯既围齐于是盟于祝柯盟曰大毋侵小为齐故也同围齐义事也诸侯所同欲也善其同围齐故盟称诸侯
　　晋人执邾子
　　谢湜曰邾子非以罪在所絶见执故不名溴梁既盟之后晋人执莒子邾子祝柯既盟之后晋又执邾子为天下盟主而首犯盟约非以信诸侯也
　　公至自伐齐
　　谢湜曰以伐至围者以明以义伐齐与不道围人之国者异也
　　取邾田自漷水
　　谢湜曰邾小国也其伐我南鄙正以疆界不明故围齐之后晋人执其君鲁人取其田春秋正其曲直而田称邾邾田书取则疆界不明曲乃在鲁而不在邾矣邾田自漷水着其取田之多也围齐义也取邾田不义也以义讨齐之暴复以不义侵邾之疆以乱继乱而已故晋执邾子书人邾以田与鲁书取所以正其乱也
　　季孙宿如晋葬曹成公夏卫孙林父帅师伐齐秋七月辛卯齐侯环卒晋士匄帅师侵齐至糓闻齐侯卒乃还程氏学曰十九年晋士匄侵齐至糓闻齐侯卒乃还善之也天下无王诸侯擅命征伐各自已出利人之难以成其私故伐人之防者比比而士匄乃有恻隐之心恕人之患还师不侵岂不善乎虽然专命乃还书法亦见其讥糓梁曰为士匄者宜奈何宜墠帷而归命乎介士匄若能如是其善何以加乎
　　谢湜曰诸侯暴横侵伐久矣利人之难乘人之危兴兵以济其欲者国国皆是也士匄受命侵齐师已至糓矣其闻齐之防也以不伐防之义退师而还大夫居暴乱之中而能以恤人之患为心者也春秋録其闻防而还善之也晋出师无名不伐防兵之大义士匄虽不待君命还师然其还也上无损于国下无损于忠得临权适变之宜矣然则还不书遂者与其还而不罪其专也虽然为士匄者又能以一介反命于君则臣子之善备矣
　　胡安国曰糓齐地也还者终事之词古之为师不伐防大夫以君命出境有可以安国家利社稷者则专之可也世衰道微暴行交作利人之难以成其私欲者众矣士匄乃有恻隐之心闻齐侯卒而还不亦善乎或曰君不尸小事臣不专大名为士匄者宜墠帷而归命乎介则非矣使士匄未出晋境如是焉可也已至齐地则进退在士匄矣犹欲墠帷而归命乎介则非古者命将不从中覆专制境外之意而况防必不可伐非进退可疑而待请者故至糓闻齐侯卒乃还善之也
　　朱熹曰春秋分明处如晋士匄侵齐至糓闻齐侯卒乃还此分明是与之也
　　八月丙辰仲孙蔑卒齐杀其大夫髙厚郑杀其大夫公子嘉
　　谢湜曰齐髙厚得罪于齐郑公子嘉得罪于郑杀书国皆以国法当杀故也
　　胡安国曰按左氏初盗杀郑三卿于西宫之朝公子嘉知而不言既又欲起楚师以去诸大夫故楚人伐郑至于纯门而返至是嘉之为政也专国人患之乃讨西宫之难与纯门之师子展子西率国人杀嘉而分其室不称郑人者嘉则有罪矣而子展子西不能正以王法肆诸市朝与众同弃乃利其室而分之有私意焉故称国以杀而不去其官此春秋原情定罪之意
　　冬葬齐灵公城西郛叔孙豹防晋士匄于柯城武城谢湜曰城西郛城武城皆以备齐齐犹未协故也
　　二十年春王正月辛亥仲孙速防莒人盟于向
　　谢湜曰鲁及莒平故盟于向
　　夏六月庚申公防晋侯齐侯宋公卫侯郑伯曹伯莒子邾子滕子薛伯杞伯小邾子盟于澶渊
　　谢湜曰齐与晋平故盟于澶渊
　　秋公至自防仲孙速帅师伐邾
　　谢湜曰澶渊之盟仲孙速首犯盟约伐邾罪之也
　　蔡杀其大夫公子爕蔡公子履出奔楚
　　谢湜曰左氏谓公子爕欲背楚之晋履其母弟胡安国曰按左氏初蔡文侯欲事晋曰先君与于践土之盟晋不可弃且兄弟也畏楚不能行而卒楚人使蔡无常公子爕来从先君以利蔡谋国之合于义者也国人乃不顺焉而杀爕此何罪矣故称国而不去其官公子履其母弟也进不能正国退不能逺害惧祸而奔从于荆楚书者罪之也
　　陈侯之弟黄出奔楚
　　谢湜曰公子黄出奔称弟罪哀公之不能全其弟也亲莫亲于兄弟不以谗邪贰之则手足固矣哀公以庆虎之譛疑其弟而奔之非亲亲之道也
　　叔老如齐冬十月丙辰朔日有食之季孙宿如宋二十有一年春王正月公如晋邾庶其以漆闾丘来奔谢湜曰庶其以邑叛来奔而鲁受之其恶不待贬而见矣澶渊既盟之后既犯盟约伐邾又犯盟约纳邾庶其鲁人之失信也纳叛非所以安吾国失信非所以服邻国故臧武仲曰子召外盗而失礼焉何以诘吾盗
　　胡安国曰庶其邾大夫也春秋小国之大夫不书其姓氏微也以其事接我则书其姓氏谨之也莒庆以大夫即鲁而图婚接我不以礼者也邾庶其以地叛其君而来奔接我不以义者也以欲败礼则身必危以利弃义则国必乱春秋礼义之大宗故小国之大夫接我以利欲则特书其姓氏谨之也漆一邑闾丘一邑而不言及者庶其之私邑所受于君而食之者此叛臣何以不书叛书名书地而窃邑叛君之罪见矣夫弃外域从诸夏其慕义之心疑可与也然有据城以求援者君子犹以为不可受而况邻国乎书来奔而鲁受叛臣纳其地之罪亦见矣
　　夏公至自晋秋晋栾盈出奔楚
　　谢湜曰栾盈以好施多士为范氏所逐故出奔楚
　　九月庚戌朔日有食之
　　冬十月庚辰朔日有食之
　　曹伯来朝
　　公防晋侯齐侯宋公卫侯郑伯曹伯莒子邾子于商任二十有二年春王正月公至自防
　　夏四月
　　秋七月辛酉叔老卒
　　冬公防晋侯齐侯宋公卫侯郑伯曹伯莒子邾子薛伯杞伯小邾子于沙随
　　谢湜曰栾盈晋之权臣其奔楚也平公惧盈为乱故再防诸侯将以伐栾盈也
　　胡安国曰按左氏防于商任锢栾氏也防于沙随复锢栾氏也古者大夫去国君不扫其社稷不系累其子弟不収其田邑使人之出疆又先之于其所徃勑五典厚人伦也晋不念栾氏世勲而逐盈又将复执之而命诸侯无得纳焉则亦过也楚逐申公巫臣子反请以重币锢之楚子曰止彼若能利国家虽重币晋将可乎若无益于晋晋将弃之何劳锢焉其贤于商任沙随之谋逺矣
　　公至自会
　　楚杀其大夫公子追舒
　　谢湜曰追舒宠小人生国患故楚以国法杀之胡宏曰有子曰君子务本本立而道生孝弟也者其为仁之本欤按公子追舒非有大逆之罪退之可也而王必欲杀之则非矣为弃疾者进宜陈使臣之礼以諌王退宜陈事君之礼以諌父諌于王而王不聴则窃负父而去之可也諌于父而父不聴则号泣而随之可也諌于王与父皆不聴焉则请后祖庙而以身代父死可也乌有闵黙恬然不动其心坐待王杀其父然后死之者以为子则不孝以为臣则不忠噫大道不明是以人至此极而莫觉莫悟也故愚论之以示为仁之道焉而春秋书楚杀其大夫公子追舒不罪弃疾者大夫者人君之股肱心膂也公子者宗室之枝叶庇荫也而轻杀之所以罪楚君也弃疾杀其父矣岂必待贬絶而后见其恶哉
　　二十有三年春王二月癸酉朔日有食之三月乙巳杞伯匄卒夏邾畀我来奔
　　谢湜曰庶其以邑来奔矣畀我又以罪来奔所谓为邾之逋逃渊薮也鲁无政矣
　　杞孝公陈杀其大夫庆虎及庆寅
　　谢湜曰庆虎得罪于国其祸连及庆寅杀书及以着刑诛之滥也孔父之及以君之祸而连及其臣也庆盈之及以臣之祸而连及其亲也
　　胡安国曰按左氏庆虎无道求专陈国暴蔑其君畏公子黄之偪而愬诸楚曰与蔡司马同谋楚人以为讨公子黄奔楚愬之二庆以陈叛楚屈建围陈杀二庆夫人君擅一国之利势使权臣暴蔑其身而不能逺欲去其亲而不能保譛愬之于大国而不能辨至因楚人之力然后能克则非君人之道也故二庆之死称国以杀公子黄之出特以弟书者讥归陈侯也凡此皆春秋端本之意
　　陈侯之弟黄自楚归于陈
　　谢湜曰公子黄虽頼楚力以归然黄非有罪恶于国书弟着其不失弟道也然则出称弟所以责其兄归称弟所以明其弟
　　晋栾盈复入于晋入于曲沃
　　谢湜曰栾盈之奔也晋国既失讨治又失备御故盈帅曲沃之甲入晋以师败故入于曲沃复入絶之辞也栾盈擅以家邑甲众引兵入国虽曰入讨范氏志乃欲危社稷背逆之罪大矣入书复入以明在所诛絶也宋鱼石晋栾盈郑良霄其罪一也鱼石不称所自者以楚子伐宋见之也栾盈不称所自者以其内恃曲沃也故鱼石栾盈以复入着其罪也良霄不称复入者以自许着其罪也霄以他国兵力逼君以入则罪在所絶可知矣
　　胡安国曰栾氏晋室之世臣故盈虽出奔犹繋于晋复入者甚逆之辞为其既絶而复入也曲沃者所食之地当是时权宠之臣各以利诱其下使为之用至于杀身而不避莫知有君臣之分者也故闲语栾孺子者则或泣或叹以为得主而为之死犹不死也盈从之遂入绛乘公门若非天弃栾氏又有范鞅之谋晋亦殆矣原其失在于锢之甚急使无所容于天地之间是以至此极春秋备书之以见人而不仁疾之已甚乱也其为后世鉴岂不深切着明也哉
　　吕祖谦曰栾盈奔楚初无大罪范宣子直以其势位逼已两不相容而逐之盈亡之后自楚适齐自齐入郛几危晋室盈之罪固不可逃然考其所至之由而宣子之罪尤大当时宣子逐盈之势甚廹以楚锢之使无容身驻足之地所以激成栾盈之祸宣子虽先逐栾盈晋亦从此衰夫晋以堂堂之大国逐一亡大夫东西南北任其所之可也何至勤天下之诸侯见得覇业不竞故诸侯得以轻侮晋室而至于失诸侯也古者大夫出疆三年不反然后收其田里栾盈无大罪乃合诸侯使无所容于天地之间其势无聊安得而不乱所以作乱非其本心使宣子疾之不如此之甚栾盈亦不至如此罪在宣子不可专罪盈然虽就盈身上论亦不能无罪自栾书弑厉公其势已炙手可热继以栾黡骄狠侈虐上无君下无同列以栾书之强又继之以黡之虐栾氏之门如烈火炎炎可畏盈于此继祖父之业正当恐惧修省尚恐不济郤又如何用箕遗黄渊嘉父等人以固其党使其如楚文子自毁其家以纾楚国之难尚未能免郤招许多人如以水济水以火济火其势方炎正满盈之后不能自损抑又郤如此此虽宣子之罪而纵风止炎抱薪救火遂致灭栾氏之门实栾盈之罪也
　　又曰晋栾盈得罪于晋遂出奔齐自齐复入旧邑帅曲沃之甲以昼入绛夫晋以堂堂之大国范宣子为政不设武备而使叛臣得白昼以兵而入于国都当时晋国之社稷不亡若缀旒然向使因栾氏之隙诸侯从而乘之则晋之不亡者几希宣子秉政而致此盖縁他倚靠外里都不曾谨封疆明斥堠使持兵直入国都几亡社稷与其外号令诸侯何如自家谨守封疆宣子初当盈奔在外时非是不知戒观其两次大合诸侯以重锢栾氏宣子自以为诸侯决不受栾氏矣他只管去外理防里备都懈怠了及盈既入曲沃宣子都不知前更无一夫之御盖縁只去外理防然当时处这大乱当此大变粗能支持致败栾氏存晋社稷者其谋皆出于乐王鲋栾氏之入也宣子仓皇无计桓子教之以奉君走固宫及教之以栾氏所得惟魏氏而可强取使当时不从桓子奉君之谋则栾氏之势殆未可御不从强取魏氏之谋则魏舒以佐悼公之智而助栾氏未易可去桓子必欲郤而取之所以能终败栾氏其功亦大矣然防得桓子之功固有力于晋亦所以为晋之害桓子在晋一嬖臣也安晋之谋不出于晋之士大夫而出于嬖幸之桓子则晋君岂不轻视士大夫而益重嬖臣之宠乎故使嬖臣之权愈重而晋之社稷愈不振而覇业愈衰者士大夫之过也
　　秋齐侯伐卫遂伐晋
　　谢湜曰庄公自卫伐晋乘晋栾盈之难而为冦也伐晋书遂罪其不正也防晋盟于澶渊而复背其盟庄公之失信也
　　八月叔孙豹帅师救晋次于雍榆
　　程氏学曰晋有栾盈之难重以齐侯之伐鲁命豹帅师救之斯义事也豹乃怠弃君命不恤同姓之忧次于雍榆卒不克救豹罪明矣
　　谢湜曰栾盈叛晋于内齐侯伐晋于外鲁命帅师救之义之大者也叔孙豹不急盟主之难而以师止于雍榆罪之大者也书救所以善鲁也书次所以责豹也救邢先次后救者罪其救之缓也救晋先救后次者罪其废命不行也
　　己卯仲孙速卒冬十月乙亥臧孙纥出奔邾
　　谢湜曰纥事其主不以道故犯门斩闗而奔
　　晋人杀栾盈
　　谢湜曰杀称人讨逆之辞也卫元喧寗喜虽逆臣然以本国大夫得罪故其死称大夫晋栾盈郑良霄以罪出奔本国皆絶其位故其死不称大夫
　　齐侯袭莒
　　谢湜曰轻行掩不备曰袭以兵袭国冦盗之兵也耻莫大焉晋有难而伐之莒无故而袭之党叛臣伐盟主袭隣国齐庄之君徳丧矣非所以保国也










　　春秋集义卷四十
　　钦定四库全书
　　春秋集义卷四十一
　　宋　李明复　撰
　　防公
　　二十有四年春孙叔豹如晋仲孙羯帅师侵齐
　　谢湜曰齐侯伐晋故鲁师侵齐救而次为不仁出师而侵为不义
　　夏楚子伐呉秋七月甲子朔日有食之既齐崔杼帅师伐莒
　　谢湜曰君袭之臣伐之非伐莒之道也
　　大水八月己巳朔日有食之公防晋侯宋公卫侯郑伯曹伯莒子邾子滕子薛伯杞伯小邾子于夷仪
　　谢湜曰齐侯背盟不道甚矣防于夷仪将以伐齐也
　　冬楚子蔡侯陈侯许男伐郑
　　谢湜曰三国从楚故自陈侯逃归以来不与防盟
　　公至自防陈鍼宜咎出奔楚叔孙豹如京师大饥谢湜曰所至乏食为大饥大水一伤秋稼而国无蓄积故大饥
　　胡安国曰古者救灾之政若国凶荒或廪以赈之或移粟以通用或徙民以就食或为粥溢以救饿莩或兴工作以聚失业之人缓刑舍禁弛力薄征索鬼神除盗贼弛射侯而不燕置廷道而不修杀礼物而不备虽有旱干水溢民无菜色所以备之者如此其至是年秋有隂沴之灾而冬大饥盖所以赈业之者有不备矣故书之以为戒
　　二十有五年春齐崔杼帅师伐我北鄙
　　谢湜曰仲孙羯侵齐故崔杼伐我北鄙
　　夏五月乙亥齐崔杼弑其君光
　　范祖禹曰古者官守其职史书善恶君相不与焉故齐太史兄弟三人死于崔杼而卒不没其罪此奸臣贼子所以惧也后世人君得观史而宰相监修欲其直笔不亦难乎
　　谢湜曰崔杼以世卿専国久矣是以难其君若难匹夫羣臣惟知聴命于崔而不知有君也春秋前书崔氏其祸基于此矣然则世卿之祸可不戒哉庄公妖色黩武事委政权臣而弃身于奸人之室君道于此替矣然则杼之难虽曰臣之逆也亦君自取之而已贼不讨故不书葬
　　胡安国曰齐庄公见弑贾举州绰等十人皆死之而不得以死节称何也所谓死节者以义事君责难陈善有所从违而不茍者是也虽在属车后乘必不肯同入崔氏之宫矣若此十人者独以勇力闻皆逄君之恶从君于昏乱而庄公嬖之者死非其所比诸匹夫匹妇自经于沟渎而莫之知者犹不逮也晏平仲曰君民者岂以陵民社稷是主臣君者岂为其口实社稷是飬故君为社稷死则死之为社稷亡则亡之若为已死而为已亡非其私昵谁敢任之此十人者真其私昵任此宜矣虽杀身不偿责安得以死节许之哉
　　公防晋侯宋公卫侯郑伯曹伯莒子邾子滕子薛伯伯小邾子于夷仪
　　谢湜曰齐有崔杼弑逆之乱防于夷仪以讨齐也胡安国曰诸侯防于夷仪将以讨齐齐使隰鉏请成庆封如师男女以班赂晋侯以宗器乐器自六正五吏三十帅三军之大夫百官之正长师旅及处守者皆有赂晋侯许之夫晋本为报朝歌之役来讨及防夷仪既闻崔杼之弑则宜下令三军建而复斾声于齐人问庄公之故执崔杼以戮之谋于齐众置君以定其国示天讨之义则方伯连帅之职修矣今乃知贼不讨而受其赂则是与之同情也故春秋治之如下文所贬云
　　六月壬子郑公孙舍之帅师入陈秋八月己巳诸侯同盟于重丘
　　谢湜曰盟于重丘将以讨齐之逆也讨逆诸侯之同志故称诸侯其盟诸侯所同欲故称同盟诸侯志在定乱善之大也然卒不能讨治大逆而尸之市朝则诸侯之所同罪亦见矣然则重兵之盟书诸侯书同盟既以着其善又以着其恶
　　胡安国曰崔杼既弑其君矣晋侯受其赂而许之成故盟于重丘特书曰同
　　公至自防卫侯入于夷仪
　　谢湜曰卫立公孙剽主卫则夷仪已非献有矣书入以示献公之失国也以臣逐君林父之逆也立剽卫人之擅命也献公既絶于国然而于国有不可絶之义也其入也爵而不名以示献公之不当絶也衎入夷仪不名与郑伯突入栎异矣
　　胡安国曰郑伯突入于栎卫侯入于夷仪其入则一或名或不名者郑伯夺正以立而国人君之诸侯助之不知其义不可以有国也故特书其名著王法以絶之卫侯蔑其冡卿失国出奔固不为无罪矣然有世叔仪以守有母弟鱄以出或抚其内或营其外有归道焉则其义犹未絶也故止书其爵而不名寗喜弑剽复归于卫然后书名此圣人俟其改过迁善不轻絶人之意曽子曰夫子之道忠恕而已此类是也
　　楚屈建帅师灭舒鸠
　　谢湜曰舒鸠楚属国
　　冬郑公孙夏帅师伐陈十有二月呉子遏伐楚门于巢卒
　　谢湜曰呉子伐楚名者为伐楚而卒故也门于巢攻巢之门也呉子以身当巢门故巢人射而杀之为一国君主而见杀于门乃呉子取之而已其死书卒不书杀罪其自取也凡国君自取祸患而遇害者春秋不以罪人责君之自保也
　　胡安国曰巢南国也其言门于巢卒者呉子将伐楚引师至巢入其门巢人射诸城上矢中呉子而卒非呉子之自轻而见杀也古者入境必假道过门必释甲入国则不驰或曰古者大国过小邑小邑必饰城而请罪亦非巢之轻以一矢相加不餙城而请罪也
　　二十有六年春王二月辛卯卫寗喜弑其君剽
　　谢湜曰衎之奔也孙林父寗殖立剽以主卫卫之政令出于剽者十有三年寗喜北臣之久矣然则寗喜之君也衎之入也寗喜又以子鲜之命攻剽而杀之其杀剽非以社稷为心也特以固宠而已剽之立虽非命且非顺春秋书君书弑者正剽为喜之君以着喜之逆也受其命则为之君食其禄则为之臣北事之矣而后害之逆之大也孙林父寗殖逐衎而立剽寗喜杀剽而复衎其罪一也
　　胡安国喜甞受命于其父使纳献公以免逐君之恶卫侯出入皆以爵称于义未絶而剽以公孙非次而立又未有説焉则喜之罪应末减矣亦以弑其君书何也奕者举棋不定不胜其耦况置君乎于衎则殖也出之喜也纳之于剽则殖也立之喜也弑之是奕棋之不若也不思其终亦甚矣故圣人特正其为弑君之罪示天下后世使知谨于废立之际而不敢忽也霍光以大义废昌邑立宣帝犹有言其罪者而朝廷加肃况私意耶范粲桓彛之徒杀身不顾君子所以深取之者知春秋之防矣
　　卫孙林父入于戚以叛
　　谢湜曰献公将反林父专邑背国有危害社稷之心入戚书叛着其逆也
　　甲午卫侯衎复归于卫
　　程氏学曰凡曰归曰复归曰入曰复入大抵归者易辞入者难辞且言自外也复归者谓其既絶而复归复入者谓其已絶而复入若夫善恶之志轻重之义则不可以一槩求各系其事也盖归者不必尽善以其内外有援故归为易入者不必尽恶以其内外有难故入为难惟复入者则皆甚其恶矣他皆可以例求之
　　谢湜曰衎之出非有大罪剽既弑则国乃其国故其返国书归以其播越失国故书名以其已絶而得归故书复归诸侯虽无大恶茍不能保国而出则其位絶矣故卫侯出奔名复归名以正献公之罪也诸侯虽失位茍无暴逆大恶则其义之未絶也臣子有讨难之忠则君位复矣卫侯入夷仪不名以正卫国之罪也
　　胡安国曰按左氏孙林父以戚如晋书曰入于戚以叛着其据土背君之罪也臣之禄君实有焉专禄以周旋戮也卫侯出奔齐入于夷仪皆以爵称今既复归而得国矣乃书其名何也人之有徳慧术智者甞存乎疢疾卫侯淹恤在外十有二年困于心衡于虑久矣此生于忧患之时而一旦得国失信无刑犹夫人也则是困而弗革虽复得国犹非其国也此见春秋俟人改过之深而责人自弃之重欲其强于为善之意也
　　夏晋侯使荀呉来聘公防晋人郑良霄宋人曹人于澶渊
　　谢湜曰晋人主防故先郑良霄良霄国卿故先宋人卫有孙林父寗喜之乱澶渊之防释卫二大逆而不即讨五国之罪也
　　秋宋公杀其世子痤
　　谢湜曰晋献公以骊姬之譛杀世子申生宋平公以伊戾之譛杀世子痤皆自絶其世者也内有嬖妾宠孽外有邪臣险士则虽世子之亲且重谗言日进而父子之恩离矣有国者不可不戒也
　　胡安国曰杀世子母弟直书君者甚之也宋寺人伊戾为太子内师无宠譛于宋公而杀之则贼世子痤者寺人矣而独甚宋公何哉譛言之得行也必有嬖妾配嫡以惑其心又有小人欲结内援者以为之助然后爱恶一移父子夫妇之间不能相保者众矣尸此者其谁乎晋献之杀申生宋公之杀痤直称君者春秋正其本之意
　　晋人执卫寗喜
　　谢湜曰寗喜弑君之贼也晋国执而不杀者执不以其罪也孙林父寗喜其罪一也喜之弑剽也林父为叛于戚晋之执喜以其背林父而非以其害君也释二逆不治而执逆臣以助逆臣失伯讨之义矣晋侯夺爵书人贬之也
　　八月壬午许男寗卒于楚冬楚子蔡侯陈侯伐郑谢湜曰楚子与三国伐郑郑不从故又与陈蔡伐郑
　　葬许灵公
　　二十有七年春齐侯使庆封来聘
　　谢湜曰齐景公初修好于鲁
　　夏叔孙豹防晋赵武楚屈建蔡公孙归生卫石恶陈孔奂郑良霄许人曹人于宋
　　谢湜曰宋之防晋楚及列国大夫皆与盟二国初以恩好相通也自防宋以后大夫权势益重而防盟之事率大夫为之矣其积习之渐非一日也
　　卫杀其大夫寗喜
　　谢湜曰公孙剽孙寗所立也喜为之臣则剽为之君矣喜杀剽加以逆词者以正剽之为喜君也剽以逆臣逐君而立王法所当絶也岂卫人所宜臣事哉卫杀喜不加以讨贼辞者以正剽之非卫君也晋立奚齐卓子卫立公孙剽立非其立皆失人心故晋杀里克卫杀寗喜皆不称人其义一也
　　胡安国曰寗喜既坐弑君之罪矣不以讨贼之词何也初卫侯使与喜言茍反政由寗氏祭则寡人寗氏纳之卫侯复国患寗喜之专也公孙免余请杀之曰微寗子不及此吾与之言矣对曰臣杀之君勿与知乃攻寗氏杀喜尸诸朝子鲜曰逐我者出纳我者死赏罚无章何以劝沮君失其信而国无刑不亦难乎故称国以杀而不去其官
　　卫侯之弟鱄出奔晋
　　谢湜曰鱄出奔称弟罪献公之不能全其弟也承母之命而不防其兄致臣之忠以成其事可谓有弟之道矣献公诛杀非义失信而无刑以弟之力复国而其终使弟不食卫粟而奔非所以睦宗族也弟而出奔则公之难与共处由此见矣
　　胡安国曰卫侯之入使鱄与寗喜约言既杀寗喜鱄病失言遂出奔晋托于木门不乡卫国而坐木门大夫劝之仕不可曰仕而废其事罪也从之所以昭吾出也吾不可以立于人之朝矣终身不仕其称弟罪卫侯也糓梁子曰鱄之去合乎春秋
　　秋七月辛巳豹及诸侯之大夫盟于宋
　　谢湜曰宋之盟晋为盟主楚亦从盟晋楚交盟则邦国有息肩之地矣故盟称诸侯之大夫以诸侯同欲故也
　　胡安国曰此一地也曷为再言宋书之重词之复其中必有大美恶焉宋之盟合左师欲弭诸侯之兵以为名而楚屈建请楚晋之从交相见自是中国诸侯南向而朝楚及申之防而楚子以簒弑之贼大合十有一国之众而用齐桓召陵之礼宋左师郑子产皆献礼焉宋世子佐以后至遂辞而不见伐呉灭頼无敢违者圣人至是哀人伦之灭伤中国之衰而其事自宋之盟始也故防盟同地而再言宋者贬之也或者乃以宋之盟中国不出荆蛮不入玉帛之使交乎天下以尊周室为晋赵武楚屈建之力而善此盟也其説误矣
　　吕祖谦曰晋楚交相见夷夏自此不分弭兵虽是一时省事又生出一件事又曰宋向戌欲合晋楚之成以弭兵左氏书曰欲弭诸侯之兵以为名左氏説得极好最得法观左氏书以为名三字便见向戍之弭兵非是果欲息民欲求息民之名耳当时大国惟晋与楚向戍善于赵文子又善于令尹子木晋楚既从诸小国自不得不赴故卒成弭兵之一事其后向戍挟弭兵之事又书左师请赏公与之邑六十则向戍弭兵之意非果欲息天下之民平诸侯之争区区为一已之利而已上而为名下而为利左氏于前书弭兵为名既有以诛其心于后则记其请邑之事又有以指其实左氏真有书法则戍弭兵之谋其心固可知矣当时子罕之言犹有可论者以事而论弭兵以为名利固可罪及其以邑示子罕子罕削而投之左师便辞邑向戍欲攻司城左师曰夫子存我徳莫大焉又可攻乎其初固可罪至此而能悔亦可嘉又须防弭兵事全生灵之命息战争之祸固善然惟圣人能内外无患自非圣人内宁必有外忧此意正与孟子入则无法家拂士之意同又如本朝李文靖沆为相时当时南北皆未宁或至旰食羽檄旦至庙堂王文正公沂以为忧叹曰我辈安能坐致太平得优游无事耶文靖公曰少有忧勤足为警戒参政谓今日多事万一边鄙既宁窃恐朝廷事反多于今日参政自将见之其后澶渊既盟之后及北虏讲和西戎纳欵而东封西祀搜讲坠典靡有暇日丁谓王钦若诸公相继更进迭用天下纷纷果符文靖之言子罕之言亦沆之意
　　冬十有二月乙亥朔日有食之










　　春秋集义卷四十一
　　钦定四库全书
　　春秋集义卷四十二
　　宋　李明复　撰
　　襄公
　　二十有八年春无冰夏卫石恶出奔晋
　　谢湜曰石恶寗氏之党故出奔
　　邾子来朝秋八月大雩仲孙羯如晋冬齐庆封来奔谢湜曰庆封崔杼之党嗜酒荒齐大夫以庄公之难攻之而出
　　十有一月公如楚
　　谢湜曰晋楚防盟荆蛮得志故公朝楚
　　十有二月甲寅天王崩
　　谢湜曰天王灵王
　　胡氏曰甲寅天王崩乙未楚子昭卒相距四十二日则闰月之騐也然不以闰书见防服之不数闰也齐景公葬书闰月则明杀恩之非礼也
　　乙未楚子昭卒
　　谢湜曰昭楚康也
　　二十有九年春王正月公在楚
　　程氏学曰杜氏虽知公在外阙朝正之礼者多而特为左氏解纷公之如楚固非常但书公如楚义已自见若公在楚则圣人之防乃不在此按二十有八年十有一月公如楚十有二月甲寅天王崩乙未楚子昭卒公不笃君臣之义以奔天王之防而徇外裔之强以俟楚子之葬久留于楚逮夏乃归故圣人特于朝正之时书公所而其义昭然矣
　　谢湜曰奔防事之大也稽留以终楚葬而王室防告不奔人臣之道废矣朝正礼之大也朝正之敬行于楚而不行于亲人子之道废矣正月嵗之始也为社稷人民主而正月之吉弃身逺夷人君之道废矣三者襄公之过也王正月书公在楚而公之过恶皆见矣
　　胡安国曰嵗之首月公如他国者有矣此独书公在楚者外为荆蛮所制以俟其葬而不得归内为强臣所逼欲擅其国而不敢入故特书所在以存君也按左氏楚人使公亲禭夏四月送楚子葬至于西门之外还及方城季武子取卞以自封使公冶告曰闻守卞者将叛臣帅师徒以讨既得之矣公曰欲而言叛祗见疏也吾不可以入矣将适诸侯有赋式微者乃归故特于嵗首朝正之时而书曰公在楚后世臣子戴天履地视君父之危且困者必有天威不违顔咫尺食坐见于羮墙之意而不以顷刻忘也此义一行岂敢有顾其身与妻子与其家而不恤国朋附权臣以图富贵而背其君者乎
　　夏五月公至自楚
　　谢湜曰公留于楚七月
　　庚午卫侯衎卒阍弑呉子余祭
　　谢湜曰呉人伐越获俘以为阍然则阍人刑也刑人仇雠也呉子为社稷主其体尊矣失于防微杜患而出入防近怨仇故一阍之微出为呉子之难也阍与盗皆凶人不可责以君臣之义故呉子蔡侯遇害皆不称君
　　胡氏曰糓梁子曰阍门者寺人也不称名姓阍不得齐于人不称其君阍不得君其君也礼不使无耻不近刑人不狎敌不迩怨贱人非所贵也贵人非所刑也刑人非所近也举至贱而加之呉子呉子近刑人也阍弑呉子余祭仇之也左氏以为伐越获俘焉以为阍使守舟呉子观舟阍以刀弑之亦迩怨之失也又曰阍寺通传内外以一身兼仆妾之职可谓贱矣春秋书阍弑呉子不称君者言阍寺之贱不使得君呉子也
　　仲孙羯防晋荀盈齐髙止宋华定卫世叔仪郑公孙曹人莒人滕人薛人小邾人城杞
　　谢湜曰杞危不能自守列国大夫为杞城之诸侯之义也齐桓盛时城邢城縁陵出于诸侯今也城杞出于大夫大夫专事而诸侯之权替矣
　　胡安国曰晋平公杞出也故合诸侯之大夫以城杞古之建国立家者必亲九族然有父族而后及母族有母族而后及妻族此葛藟之诗所为次也晋主夏盟令行中国平公不能修文襄悼公之业尊奬王室恤宗周之阙而夏肄是屏轻弃诸姬可谓知本乎平王惟不抚其民而逺屯戍于母家周人怨思焉之水所以降为国风不得列于雅也城杞之役亦不待贬絶而可见矣
　　晋侯使士鞅来聘杞子来盟
　　谢湜曰列国城杞故杞子来盟用夷礼故称子
　　呉子使札来聘
　　程氏学曰札者何呉公子札也何以不称公子贬也札何以贬辞而生乱者札为之也呉子夀梦有子四长曰遏次曰余祭次曰夷末次则季札也夀梦欲立季札札辞不可而立遏縁先君夀梦之志于其卒也有命授弟余祭约传以次必致国于季札而已余祭卒弟夷末立夷末卒欲授国于札札宜受命以安社稷而徇匹夫之节辞位以逃夷末之子僚于是代立公子光者遏之子也以谓父兄弟相传必立季子季子即不受国则光当立乃弑僚而代之是呉之乱札实为之也故春秋因札来聘去公子以示贬焉谢湜曰呉聘礼行于中国故聘与中国同辞公子札不称公子者贬之也夀梦四子以兄弟相传先君之志也遏长余祭夷末季札其次也至夷末以国授札札以匹夫小节辞位出逃由是遏之子光肆逆争国而夷末之子僚不保其终然则呉之乱札为之也春秋因札之聘而黜其公子所以着其贬也然则公子大夫为公子而不称公子有氏族而不称氏族者皆春秋以大义贬之也
　　胡安国曰札者呉之公子何以不称公子贬也辞国而生乱者札为之也故因其来聘而贬之示法焉按呉子夀梦有子四人长曰诸樊次曰余祭次曰夷末札其季子也夀梦贤季札欲立以为嗣札辞不可然后立诸樊诸樊既除防则致国于季子季子又辞而去之诸樊乃舍其子而立弟约以次传必及季子故诸樊卒而余祭立余祭卒而夷末立夷末卒则季子宜受命以安社稷成父兄之志矣乃徇匹夫之介节辞位以逃夷末之子僚僚既立诸樊之子光曰先君所以不与子国而与弟者凡为季子尔将从先君之命欤则季子宜有国也如不从先君之命则我宜立僚乌得为君于是使专诸刺僚而致国乎季子季子不受去之延陵终身不入呉国故曰季子辞国以生乱因其来聘而贬之示法焉或谓子贡问于孔子曰伯夷叔齐何人也曰古之贤人也怨乎曰求仁而得仁又何怨子贡以先圣贤夷齐知其恶卫輙之争而不为也季子辞位独不为贤而奚贬乎曰叔齐之徳不越伯夷孤竹舍长而立糿私意也诸樊兄弟父子无及季札之贤者其父兄所为眷眷而欲立札公心也以其私意故夷齐让国为得仁而先圣之所贤以其公心故季子辞位为生乱而春秋之所贬茍比而同之过矣或曰世衰道微暴行交作臣篡其君者有之子篡其父者有之季子于是焉而辞位则将使闻其风者贪夫亷争夫让而篡弑夺攘之祸损矣其于名教岂不有补何贬之深也曰春秋逹节而不守者也昔太伯奔呉而不反季歴嗣位而不辞武王继统受命作周亦不以配天之业让伯邑考官天下也彼王僚无季歴之贤武王之圣而季子为太伯之让岂至徳乎使争弑祸兴覆师防国其谁阶之也若季子之辞位守节立名全身自牧则可矣槩诸圣王之道则过矣中庸曰道之不明不行也我知之矣季子所谓贤且智过而不得其中者使由于季歴武王之义其肯附子臧之节而不受乎惜其择乎中庸失时措之宜尔此仲尼所以因其辞国生乱而贬之也或曰呉子使札与楚子使椒秦伯使术一例尔呉楚之国秦介僣乱之间其礼未同于中夏故使人之来皆畧之而札何以独为贬乎曰春秋多变例圣笔有特书荆楚无大夫而屈完书族王朝下士以人通而子突书字诸侯公子以名著而季友书子母弟之无列者不登其姓名而叔书氏皆贤而特书者也季札让国天下贤之若仲尼亦贤季札必依此例或以字或以氏或以公子特书之矣今乃畧以名纪此与楚椒秦术之流无异称焉是知仲尼不以其让国为贤而贬之也噫世之君子盛称季札之贤于让国之际以为礼之大节不可乱也公子喜时春秋犹贤其后世于季札则何独贬之深也曰仲尼于季子望之深矣责之备矣惟与天地同徳而逹乎时中然后能与于此非圣人莫能修之岂不信夫
　　朱熹语録或问伯夷叔齐之让使无中子则二子不成委先君之国而弃之必有当立者曰程氏説叔齐当立看来立叔齐虽以父命然终非正礼恐只当立伯夷或曰伯夷终不肯立奈何曰若国有贤大臣则必请于天子而立之不问伯夷情愿矣看来二子立得都不安但以正理论之则伯夷分数稍优耳胡文定春秋解论这一段也好説呉季札让国事圣人不取之【牵引四五事为证】所以经只书呉子使札来聘此何异于楚子使椒来聘之事即但称名则圣人贬之深矣但近世説春秋者皆太巧不知果然否也
　　又曰札让不立又不为立贤而去卒有杀僚之乱故圣人于其来聘书曰呉子使札来聘去其公子言其不得为公子也
　　秋九月葬卫献公齐髙止出奔北燕
　　谢湜曰崔杼肆逆庆封奔鲁髙止奔北燕大臣不率可知
　　冬仲孙羯如晋
　　三十年春王正月楚子使防罢来聘夏四月蔡世子般弑其君固
　　谢湜曰蔡世子般书弑盖与许世子止书弑同意故蔡景公书弑又书葬
　　五月甲午宋灾宋伯姬卒
　　谢湜曰宋灾伯姬卒伯姬守礼而卒于火也伯姬以妇人之义傅保不在宵不下堂遂逮火而死伯姬之妇道【阙文】
　　胡安国曰糓梁子曰取卒之日加之灾上者见以灾卒也伯姬之舍失火左右曰夫人少避火乎曰妇人之义傅姆不在宵不下堂遂逮乎火而死妇人以贞为行者也伯姬之妇道尽矣详其事贤伯姬也易曰恒其徳贞妇人吉夫子凶而或以为共姬女而不妇非也世衰道微暴行交作女徳不贞妇道不明能全其节守死不囘见于春秋者宋伯姬耳圣人冠以夫谥书于春秋曰葬宋共姬以着其贤行励天下之妇道也
　　天王杀其弟佞夫
　　谢湜曰佞夫非有背逆之罪也景王以儋括之乱以私意疑佞夫而杀之故佞夫见杀称弟着天王失兄之道也兄弟手足之亲也以天王之大而恩之所庇不能及手足之亲则徳之在人可知矣
　　王子瑕奔晋
　　谢湜曰佞夫以非罪见杀故王子瑕奔晋溥天莫非王土故瑕奔晋书出以明王室之衰也王子瑕奔晋王子朝奔楚不书出以明王室之尊也明其衰所以责王国正其尊所以责诸侯始之以衰而责王国终之以尊而责诸侯春秋之序也
　　秋七月叔弓如宋葬宋共姬
　　谢湜曰宋共姬公室女妇之贤者也鲁以叔弓防葬嘉之也春秋以夫谥称其姬褒之也其姬为女为妇可谓贤矣其嫁也宋公孙夀纳币鲁季孙行父致女晋人卫人齐人来媵以其贤而昏礼之厚也其终也以死守义而卒于灾以卿送死而共其事以夫配谥而彰其徳以其贤而丧礼之厚也方是时闗雎之化不修汉女之行不闻贤妃正女之节卓然见于乱世者共姬一人而已此春秋所以贤其懿行而褒之也
　　郑良霄出奔许自许入于郑郑人杀良霄
　　谢湜曰良霄以汰侈构祸出奔其还也结许之力兴兵入郑其入也介于襄库伐旧北门此构乱以危社稷者也入称自许以明罪在所讨也杀称人以众弃之辞诛之也入逆辞也以他国兵力逼君而入则罪在所絶可知矣
　　胡安国曰按左氏良霄汰侈嗜酒诸大夫皆恶之而与公孙黒争黒因其醉伐之良霄奔许自许袭郑以伐公门弗胜死于羊肆不言复入者其位未絶也若宋鱼石若晋栾盈去国三年其称复入位已絶矣不言叛者将以灭国非直叛也若华亥之入南里宋辰之入萧其书叛者皆据土背君以自保未有灭国之谋也不言杀其大夫者非其大夫矣讨贼之词也
　　冬十月葬蔡景公
　　谢湜曰君弑贼不讨不书葬景公书葬者盖蔡般之弑与许世子止弑相类传者以为真弑误矣楚子之将灭蔡也内懐奸心外假公义以谲诈诱蔡般而杀之使般有不可容之大逆则春秋于此絶之矣然般之见杀也生名楚子防以彰其恶则般之得罪于亲盖与真弑者异矣然则前书景公葬后名楚子防乃春秋明微以别蔡般之罪也
　　晋人齐人宋人卫人郑人曹人莒人邾人滕人薛人杞人小邾人防于澶渊宋灾故
　　程氏学曰左氏曰为宋灾故诸侯之大夫防以谋归宋财既而无归于宋故不书其人不书鲁大夫讳之也夫王道之所尚者义与信也卿为尊爵所以贵于世者为其能行信义也澶渊之防本以救灾恤患而行虽未能如古以王命施恵亦可以谓之义矣既而背义食言无归宋财贬爵称人以见其罪也
　　谢湜曰灾患相恤之谓义始终不易之谓信邦国所恃者义与信而已义足以为信足以守则邦国之事何求而不获何行而不至哉宋灾难之大者也澶渊之防列国将以救宋灾也可谓有忧患相恤之至矣既而小大信义不立无归宋财国卿负国大夫何以致邦国之安利哉卿皆夺爵称人贱之也防事书曰宋灾故而不曰救宋灾着其不能救也宋亦称人罪其不能辨也列国防盟侵伐莫不有事其事尤重者春秋又且书之救灾恤患以安邻国诸侯之义无大于此故澶渊书宋灾故取财受赂以党逆臣诸侯之恶无大于此故特书以成宋乱
　　胡安国曰春秋大法君弑而贼不讨则不书葬况世子之于君父乎蔡景公何以独书葬遍刺天下之诸侯也葬送之礼在春秋时视人情之疏密而为之者也有尝同盟卒而不赴者有虽同姓赴而不防者则以哀死而致穟为轻吊生而归赙为重必矣今蔡世子般弑其君藏在诸侯之策而徃防其葬是恩义情礼之笃于世子般不以为贼而讨之也人之所以异于禽兽者非以两足而立行也以其有父子之亲君臣之义耳世子弑君是所谓禽兽之不若也而不知讨岂不废人伦灭天理乎故春秋大法君弑贼不讨则不书葬而蔡景公特书葬者圣人深痛其所为遍刺天下之诸侯也鲁隠宋殇之贼不讨则不书葬蔡景公贼亦不讨而特书葬犹闵僖二公不承国于先君则不书即位桓宣篡弑以立而反书之也何以知圣人罪诸侯之意如此乎以下文书防于澶渊宋灾故而贬其大夫则知之矣二百四十二年之间列防亦众而未有言其所为者此独言其所为何遍刺天下之大夫也大夫以智帅人者也智者无不知当务之为急不能三年之防而缌小功之察放饭流歠而问无齿决是之谓不知务蔡世子般弑其君天下之大变人理所不容也则防其葬而不讨宋国有灾小事也则合十二国之大夫更宋之防而归其财则可谓知务乎陈恒弑简公孔子沐浴而朝告于哀公请讨之公曰告夫三子者子曰以吾从大夫之后不敢不告也之三子告不可子曰以吾从大夫之后不敢不告也叔孙豹晋赵武而下皆诸侯上卿执国之政者也三纲国政之本至于沦絶无父与君是禽兽也禽兽逼人虽得天下弗能一朝处矣昔者伯禹过门而不入放龙蛇也周公坐而俟旦驱猛兽也今世子弑君三纲沦絶禽兽逼人则与之同羣而不恤有国者不戒于火自亡其财茍其来告吊之可也则合十二国之大夫驻于澶渊而谋更其所丧尚为知类也乎夫蔡之乱其犹人身有腹心之疾而宋之灾譬诸桐梓犹鸡犬也谋宋灾而不恤蔡之乱奚啻于飬桐梓求鸡犬不顾其身有腹心危疾而不知疗者哉以为未之察也可谓不知茍察此而不谋则亦不仁矣是故诸国之大夫贬而称人鲁卿讳而不书又特言防之所为以垂戒后世其欲人之自别于禽兽之害也可谓深切着明矣或曰夫穆叔赵孟向戍子皮皆诸侯之良也而所谋若是何也世衰道微邪説交作以利害谋国家而不知本于仁义也久矣是以至此极孔子所为惧春秋所以作乎
　　朱熹曰程子所谓春秋大义数十炳如日月者如成宋乱宋灾故之类乃是圣人直着诛贬自是分明
　　三十有一年春王正月夏六月辛巳公薨于楚宫谢湜曰公如楚故薨于其宫
　　秋九月癸巳子野卒
　　谢湜曰襄公薨子野继立以哀毁而卒襄公未葬故名降成君故不薨不地
　　胡安国曰子般子赤弑而书卒子野过毁亦书卒何以别乎曰闵公内无所承不书即位则子般之弑可知下书夫人姜氏归于齐上书公子遂叔孙得臣如齐赤之卒也隠而不日则子赤之弑可知与子野异矣子野有命立昭公故穆叔虽不欲而不能止也
　　己亥仲孙羯卒冬十月滕子来防葬
　　谢湜曰奔丧防葬臣子之礼也诸侯于王室无奔防防葬之事而邾滕反行于强国书滕子邾子奔防防葬而诸侯之恶见矣
　　癸酉葬我君襄公十有一月莒人弑其君密州
　　程頥曰莒子虐国人弑之而立展舆展舆非亲弑也故书国人
　　谢湜曰犁比公虐国人患之上下忿怨以成大祸故弑书莒人左氏谓展舆因国人以攻莒子误矣胡安国曰经以传为案传有乖缪则信经而弃传可也若密州之事是矣左氏称莒子生去疾及展舆既立展舆又废之莒子虐国人患之展舆因国人以攻莒子弑之乃立信斯言则子弑其父矣而春秋有不书乎故赵子谓其文当曰展舆因国人之攻莒子弑之乃立而后来传冩误为以字尔左氏通诸史叙事尤详能令后人得见本末因以求意经文可知而门弟子转相传授日月既乆浸失本真如书晋赵盾许世子止等事详考传之所载以求经之大义可也而传不可疑如莒人弑其君密州独依经之所书以证传之缪误可也而传不可信尽以为可疑而废传则无以知其事之本末尽以为可信而任传则经之宏意大防或泥而不通矣要在学者详考而精择之可也




　　春秋集义卷四十二
　　钦定四库全书
　　春秋集义卷四十三
　　宋　李明复　撰
　　昭公
　　程頥曰昭公名稠襄公子景王四年即位昭谥也容仪恭明曰昭
　　元年春王正月公即位叔孙豹防晋赵武楚公子围齐国弱宋向戍卫齐恶陈公子招蔡公孙归生郑罕虎许人曹人于虢
　　谢湜曰晋楚既防大夫于宋又防大夫于虢大夫相防虽曰出于君命然大夫交相固结权势益重而庇恶容奸皆由此起矣故大夫以罪出奔而列国受而安之者无国无之也招不称弟者先君子孙仕于国则称公子公孙变文示义则称弟
　　胡安国曰此陈侯之弟招也何以不称弟诸侯之尊弟兄不得以属通曰公子者其本当称者也称弟者因事而特称之也所以然者诸侯非始封之君则臣诸父昆弟族人不得以其属戚君也防于虢寻宋之盟而经何不书在宋之盟楚先晋歃若曰狎主诸侯则惧晋之先也故围请读旧书加于牲上而晋人许之观其事虽若楚重得志晋少懦矣然春秋不贵修盟晋人以信为本故毎书必先赵武
　　三月取郓
　　程頥曰乘莒之乱而取之故隠避其辞
　　谢湜曰襄十二年莒人伐我围台季孙救台遂入郑赵孟曰莒鲁争郓为日久矣然则郓本莒邑鲁今取之取郓不书莒者罪鲁人以郓为鲁邑而夺之也胡安国曰按左氏季孙宿伐莒取郓莒人诉于防楚告晋曰寻盟未退而鲁伐莒渎齐盟请戮其使有求货于叔孙豹而为之请者豹弗与曰诸侯之防卫社稷也我以货免鲁必受师是祸之也何卫之为虽怨季孙鲁国何罪赵孟闻之请于楚曰鲁虽有罪其执事不辟难子若免之以劝左右可也莒鲁争郓为日久矣茍无大害于其社稷可无亢也乃免叔孙其不曰伐莒取郓者乘莒乱而取邑故不悉书为内讳也
　　夏秦伯之弟鍼出奔晋
　　谢湜曰鍼有宠先君如二君于景以致出奔恶出奔景公有千乘之国而不能庇其一弟者失亲亲之道也若舜然亲之使贵爱之使富又使不得有为于其国则又安有母弟出奔之患哉鍼出奔书弟罪秦伯之失兄道也
　　胡安国曰按左氏秦后子有于桓如二君于景其母曰弗去惧选鍼遂出奔书此见人君宠爱其子不差以礼是祸之也鍼之适晋其车千乘司马侯问焉曰子之车尽于此乎对曰此谓多矣若能少此吾何以得见叔齐曰秦公子必归能知其过必有令图令图天所赞也后五年秦伯卒后子归书曰弟者罪秦伯也夫后子出奔其父祸之而罪秦伯何也春秋以均爱望人父以能友责人兄父母有爱妾犹没身敬之不衰况兄弟乎兄弟翕而后父母顺矣故不曰公子而特称秦伯之弟云
　　六月丁巳邾子华卒晋荀吴帅师败狄于大卤
　　谢湜曰左氏谓荀吴毁车崇卒故败狄
　　胡安国曰大卤太原也按六月宣王北伐之诗其词曰薄伐玁狁至于太原而诗人美之者谓不穷追逺讨及封境而止也然则太原在禹服之内而狄人来侵攘斥宜矣其过在毁车崇卒以诈诱狄人而败之非王者之师耳使后世车战法亡崇尚歩卒争以变诈相尚日趋茍简皆此等啓之矣书败狄讥之也
　　秋莒去疾自齐入于莒
　　程頥曰去疾假齐之力以入莒展舆之罪正也故称莒遂自立无所禀命故不称公子以自谓公子可立也
　　胡安国曰天下国家定于一吴楚僣号经不书葬土无二王也以忽系之郑则不称国以小白系之齐则纠不书子国无二君也展舆乃莒子而去疾曷为又以国氏乎程氏曰去疾假齐之力以入莒讨展舆之罪正也其以国氏与去疾之讨有罪也此莒之公子曷为不称公子自谓先公之子可以有国不疑遂立乎其位而无所禀也其书入者难词也
　　莒展舆出奔吴
　　程頥曰为弑君者所立而以国氏者罪诸侯也虢之防虽国乱未预然诸侯与其立矣故欲执叔孙也称莒展舆见诸侯之与其立也
　　谢湜曰左氏谓展舆因国人弑莒子误矣展舆盖不与弑故经书莒人莒子之被难也展舆为弑人所立受弑人立展舆之罪也故出奔夺爵称名展舆虽有罪然非去疾可逐去疾以王命讨逆则可以争国逐展舆则不可为去疾者非有臣子讨逆之心也特以公子当立恃齐威力起而争位故返国夺公子称入入称自齐责去疾之乱也展舆称莒以明有国去疾称莒以明争国
　　胡安国曰展舆莒子也曷为不称爵为弑君者所立既立乎其位而不能讨贼则是与闻乎故也斯不可以有国矣不可以有国则曷为以国氏程氏曰罪诸侯之与其立也虢之防展舆无列何以见诸侯之与其立乎莒虽以乱未能预防然诉鲁取郓而在防者欲执叔孙则知诸侯之与其立矣亦以国氏恶崇乱也
　　朱熹曰莒去疾莒展舆齐阳生恐只据旧史文若谓添一个字减一个字便是褒贬熹不敢信
　　叔弓帅师疆郓田
　　谢湜曰疆郓田正郓之疆界也备莒为难故帅师疆之帅师疆郓田则鲁人以不道侵莒封疆可知矣
　　葬邾悼公冬十有一月己酉楚子麋卒
　　胡安国曰按左氏楚令尹围将聘于郑未出境闻王有疾而还入问王疾缢而弑之使赴于诸侯应为后之词曰共王之子围为长初围之未动于恶入预夏盟缉蒲为宫设服离卫中国大夫莫不知其有无君之心矣虽以疾赴曷为承伪藏在诸侯之策乎当是时仲尼已生将志于学乃所见之世非祖之所逮闻也又曷为因之而不革乎曰此春秋之所以为春秋非圣人莫能修之者也薨则书薨卒则书卒弑则书弑葬则书葬各纪其实载于简策国史掌之此史官之所同而凡为史者皆可及也或薨或不薨或卒或不卒或弑或不弑或葬或不葬笔削因革裁自圣心以逹王事此仲尼之所独而游夏亦不能与焉者也然则郏敖实弑而书卒何欤令尹围弑君以立中国力所不加而莫能致讨则亦已矣至大合诸侯于申与防者凡有十三国其臣举六王二公之事其君用齐桓召陵之礼而宋向戍郑子产皆诸侯之良也而皆有献焉不亦伤乎若革其伪赴而正以弑君将恐天下后世以簒弑之贼非独不必致讨又可从之以主防盟而无恶矣圣人至此悯之甚惧之甚悯之甚者悯中国之衰微而不能振也惧之甚者惧人欲之横流而不能遏也是故察微显权轻重而畧其簒弑以扶中国制人欲存天理其立义微矣
　　楚公子比出奔晋
　　谢湜曰左氏谓公子围弑麋自立右尹公子比出奔晋然经书麋卒则左氏所载误矣
　　二年春晋侯使韩起来聘
　　吕祖谦曰韩宣子来聘且告为政此一段可见当时君弱臣强之渐春秋时诸侯即位则告政于隣国为其继先君之政不敢轻其事且欲继旧好也宣子晋之大夫为政之初乃行诸侯朝聘之礼可见当时礼乐征伐自诸侯出故大夫得以诸侯之礼
　　夏叔弓如晋秋郑杀其大夫公孙黒
　　谢湜曰公孙黒作乱欲去游氏故郑以国法杀之胡安国曰按左氏郑驷黒好在人上攻良霄而逐之又与公孙楚争室又将作乱去游氏代其位伤疾作而不果子产使吏数之曰尔有乱心无厌国不女堪专伐伯有而罪一也兄弟争室而罪二也矫君之位而罪三也不速死大刑将至遂缢而尸之黒则有罪而郑人初畏其强不之讨也因其疾而幸胜之则亦云殆矣故称国以杀累乎上也
　　冬公如晋至河乃复季孙宿如晋
　　程氏学曰凡人君动止有度岂可非礼而行又无故而乃复者盖进退皆非义定三年亦同唯昭二十年公如晋至河有疾乃复州不得已而然矣
　　谢湜曰昭公生十九年犹有童心无人君之仪以慰人心无人心之徳以望隣国是以进不由礼退不由义以千乘之主而取轻于人凡四如晋至河乃复皆以防失君道而自取困辱也君位之不保其终由此起矣
　　又曰公如晋不得入季孙如晋得入季孙权重于君故也
　　胡安国曰按左氏晋少姜卒公如晋及河晋侯使士文伯来辞曰非伉俪也请君无辱公还季孙宿遂致服焉举动人君之大节贤哲量之以行藏其道奸邪窥之以作止其恶四邻视之以厚薄其情故有国者必谨于礼而后动此守身之本保国之基也礼虽自卑而尊人亦不妄悦人以自辱昭公既不能据经守正失礼而妄动又不能从权适变无故而轻复终于失国出奔客死他境盖始诸此行矣或曰礼者明微正于未动之前可也已至于河而见郤虽欲勿反将得已乎曰以周公之胄千乘之国轻身以修邻好乃欲郤而不纳夫何敢若曰敝邑小敬事大国惟恐获戾闻陈无宇见执于中都谓少姜之数于守适信也用是不遑宁处防履山川来修吊事今若不获进见剪为仇雠他国谁敢朝夕在庭修事大之礼乎夫小国之去就从违聴大国之令也若非伉俪齐人请陈无宇之罪何以令之也茍有二命又何以为盟主如此晋人其将谢过之不暇敢不纳乎昭公习仪以亟而不明乎礼其反也宜经书公如晋至河乃复季孙宿如晋而昭公失国之因季氏逐君之渐晋人下比之迹不待贬絶而皆见矣
　　三年春王正月丁未滕子原卒夏叔弓如滕五月葬滕成公谢湜曰叔弓防葬者以襄公之葬滕子来防故也
　　秋小邾子来朝八月大雩冬大雨雹
　　谢湜曰冬非大雨雹之时阳气犹盛隂气薄而凝之故为雹
　　北燕伯欵出奔齐
　　谢湜曰失国出奔故名
　　胡安国曰按左氏燕简公多嬖宠欲去诸大夫而立其宠人燕大夫比以杀公之外嬖公惧奔齐书曰北燕伯欵出奔齐罪之也君虽不君臣不可以不臣燕伯欲去诸大夫固不君矣而大夫相与比以杀其外嬖是威胁其主而出之也与鬻拳之以兵諌无异而独罪燕伯何哉大夫国君之陪贰以公心选之而不可私也以诚意委之而不可疑也以隆礼待之而不可轻也以直道驭之而不可辱也否则是忽其陪贰以自危矣晋厉公杀三郤立胥童而弑于丽氏汉隐帝杀杨史立郭允明而弑于赵村卫献公蔑冡卿而信其左右亦奔夷仪久而后复也故人主不尊陪贰而与贱臣图柄臣者事成则失身而见弑事不成则失国而出奔此有国之大戒也春秋凡见逐于臣者皆以自奔为文正其本之意也而垂戒逺矣
　　四年春王正月大雨雹
　　胡安国曰隂阳之气和而散则为霜雪雨露不和而散则为戾气曀霾雹戾气也隂胁阳臣侵君之象当是时季孙宿袭位世卿将毁中军专执兵权以弱公室故数月之间再有大变申丰者季氏之孚也不肯端言其事故暴于朝归咎藏冰之失夫山谷之冰藏之也周用之也徧亦古者本末备举爕调之一事耳谓能使四时无愆伏凄苦之变雷出不震无菑霜雹则亦诬矣意者昭公遇灾而惧以礼为国行其政令无失其民雹之灾也庶可御也不然虽得藏冰之道合于豳风七月之诗其将能乎
　　夏楚子蔡侯陈侯郑伯许男徐子滕子顿子胡子沈子小邾子宋世子佐淮夷防于申
　　程頥曰晋平公不在诸侯楚于是强为覇者之事谢湜曰晋平委政大夫中国纲纪大壊故楚灵大合诸侯于申内则宋郑陈蔡许滕邾外则徐顿胡沈淮夷连车接轸皆受命于楚春秋録申之防以明荆蛮之横而中国之衰也
　　胡安国曰申之防楚子为主而不殊淮夷是在防之诸侯皆贬也其意若何楚防弑麋以立而求诸侯于晋晋人许之中国从之执徐子围朱方迁頼于鄢城竟莫校畏其强盛则曰晋楚唯天所相不可与争灭陈不能救则曰陈亡而楚克有之天道也灭蔡而又不能救则曰天将弃蔡以壅楚盈而降之罚也至使穷凶极恶师溃于訾梁身窜于棘里而缢于申亥人不致讨而天自讨之是责命于天而以人事为无益而弗为也而可乎弑君之贼在春秋时有臣子讨之则卫人杀州吁是也有四隣讨之则蔡人杀陈佗是也臣子不能讨之于内四隣不能讨之于外有与之防以定其位则齐侯及鲁宣公防于平州是也有受其赂以免其讨则晋侯及诸国防于扈是也然至此极矣则未有不以为贼而又推为盟主相与朝事之以听顺其所为而不敢忤者也故申之防不殊淮夷者以在防诸侯皆为淮夷之类皆王法之所当斥而不使夏变于夷之意也或曰晋叔向郑子产宋向戌皆诸侯之良也谋其国至变于夷而不校何哉圣人以天自处贤者听天所命春秋之法以人合天不任于天以义立命不委于命而宇宙在其手者也故楚麋书卒不革其伪赴于前诸侯防申与淮夷累数于后此以恕待人而责备贤者之意其垂训之义大矣吕祖谦曰楚灵王使椒举求诸侯于晋当是时晋平公怠惰溺于宴安无诸侯之志其臣亦无奋然有志为宏逺规模楚灵王初欲求诸侯问于子产子产固已料之于先矣言晋君少安不在诸侯则楚强晋弱宜晋之必从楚也然初间灵王使椒举之求晋侯欲不许司马侯曰不可晋楚为天所相不可与争君其许之而修徳以待其归吾犹将事之晋侯又未肯许平公乃言晋有三不殆其何敌之有国险而多马齐楚多难必待司马侯反覆调防然后许之何晋侯初问未肯许也必待至于再至于三而后许也当时楚方强晋方弱晋自是不能与楚争何故初间尚欲不许盖天下之事人不自量者最多使人而皆知自量则弱自安于弱知此则诸侯何战夺之有正縁衰世之君不知自量故内有削弱之实而外欲避削弱之名不肯屈意下心以为人役尚欲争虚气晋君之病正在此向使平公不得司马侯委曲调防亦未必从然晋既不能主诸侯诸侯势必从楚则以楚之威焰亦必自防诸侯矣当是时晋伤威损重多矣幸而頼一司马侯调防许楚之请令诸侯之从楚必竟是因晋侯许之后从之则伤威损重犹未至于极也然司马侯当时地位不在六卿之列所以其力止如此但就事上能使晋侯不至于伤威损重若在六卿之列须能辅晋侯思强楚侵陵之耻扫雪奋迅治楚之罪可也
　　楚人执徐子
　　谢湜曰楚子以徐贰于呉故执徐子徐子听命于防而楚子以猜疑执之盖所谓不常其徳者也故贬称人
　　秋七月楚子蔡侯陈侯许男顿子胡子沈子淮夷伐吴执齐庆封杀之
　　谢湜曰庆封崔杼之党齐之逆臣也齐不能讨而鲁受之鲁不能讨而吴以邑封之楚子率诸侯伐吴以其党庆封而邑之也诸侯失道大夫专政列国交庇逆臣乆矣楚灵处南蛮之中乃能以讨逆伐吴执齐庆封以正其罪使叛臣贼子恐惧于心得方伯讨罪之义矣春秋书伐吴书伐庆封善之也庆封系之齐者以着齐不能讨而楚为讨之也其位已絶故不称大夫
　　遂灭頼
　　谢湜曰伐吴讨庆封义也灭頼不义也以伐吴之师灭頼楚子之暴也灭頼书遂罪诸侯之不能正楚子也以诸侯之众而不能一諌楚子诸侯之罪也
　　九月取鄫
　　谢湜曰鄫附庸微国莒灭之鲁复取之
　　冬十有二月乙卯叔孙豹卒
　　五年春王正月舍中军
　　谢湜曰以人数不足故舍中军舍非毁之也以不可行舍而不为也人民不足以充军数则虽欲増立中军终亦必舍之而已矣书舍中军着三军之不可作也
　　胡安国曰按左氏舍中军卑公室也初作三军三分公室而各有其一及其舍之也四分公室季氏择二二子各一皆尽征之而贡于公然则三军作舍皆自三家公不与焉公室益卑而鲁国之兵权悉归于季氏矣兵权有国之司命三纲兵政之本原书其作舍而公孙于齐薨于干侯定公无正必至之理也已则不臣三纲沦替南蒯叛阳虎专季斯囚而三桓之子孙微矣亦能免乎书曰舍中军微词以着其罪也
　　楚杀其大夫屈申
　　谢湜曰左氏谓屈申贰于吴
　　公如晋夏莒牟夷以牟娄及防兹来奔
　　谢湜曰牟娄莒邑防兹莒侵而得之者也防兹书及殊之也牟夷以三邑来奔着其有危莒之心也着牟夷危莒之心所以甚鲁人之罪也于邾取田矣庶其又以二邑来奔于莒取郸取鄫矣牟夷又以三邑来奔鲁人并吞隣国其罪可知也
　　胡安国曰邾莒之大夫名姓不登于史策微也牟夷莒大夫曷为以姓氏通重地也以地叛虽贱必书地以名其人终为不义弗可灭矣其书来奔是接我以利而我入其利两讥之也为国以义不以利如以利则上下交征而国必危矣为已以义不以利如以利则患得患失亦无所不至矣春秋于三叛人虽贱特书其名以惩不义惧人为后戒也邑而言及者公羊所谓不以私邑累公邑是也
　　秋七月公至自晋戊辰叔弓帅师败莒师于蚡泉谢湜曰取郸取鄫受莒叛邑故莒师来攻不书伐我者鲁罪已明故也既取其邑又败其师罪鲁人无悔责之心也
　　秦伯卒
　　谢湜曰秦伯不名史失之
　　冬楚子蔡侯陈侯许男顿子沈子徐人越人伐吴谢湜曰楚子又通越伐吴以越与诸侯相通故称人胡安国曰越始见经而与徐皆得称人何也吴以朱方处齐庆封而富于其旧崇恶也楚围朱方执齐庆封杀之讨罪也呉不顾义入栎麻以报朱方之役狄道也楚于是以诸侯伐吴则比吴为善而师亦有名其从之者进而称人可也或者以词为主而谓不可云沈子徐越伐吴故特称人误矣以不可为文词而进人于越一字褒贬义安在乎且吴楚徐越虽比于外域而刘敞以为其实不同吴太伯之后也楚祝融之后也徐伯益之后也越大禹之后也其上世皆为元徳显功通于周室与中国冠带之君无以异徐始称王楚后称王吴越因遂称王王非诸侯所当称也故春秋比诸夷狄虽然犹不欲絶其类是以书法之加于四国不与鄋瞒陆浑比推之可逺引之可来此圣人慎絶人亦春秋之意也
　　六年春王正月杞伯益姑卒葬秦景公夏季孙宿如晋葬杞文公宋华合比出奔卫
　　胡安国曰左氏曰宋寺人栁有宠太子佐恶之华合比请杀之栁闻之乃坎用牲埋书而告公曰合比将纳亡人之族既盟于北郭矣合使视之有焉遂逐合比于是华亥欲代为右师乃与栁比从为之徴公使代之宋公宠信阍寺杀世适痤而父子之恩絶逐华合比而君臣之义暌刑人之能败国亡家亦可畏矣犹有任赵髙以亡秦信恭显十常侍以亡汉宠王守澄田令孜以亡唐而不知鉴覆车之辙者不亦悲夫凡此类直书而义自见矣
　　秋九月大雩楚防罢帅师伐吴
　　谢湜曰楚自讨庆封之后比年再伐吴楚灵之暴也
　　冬叔弓如楚齐侯伐北燕
　　谢湜曰北燕伯以强臣逼逐奔齐齐侯以讨逆伐北燕诸侯之义也
　　七年春王正月暨齐平
　　程氏学曰齐欲平而我与之平也齐强鲁弱盖国之所愿也而曰我与之盖以抑齐之强而伸鲁之弱也谢湜曰暨与也两国之平齐欲平我亦欲平也欲平两国之所愿也以我暨齐者所以抑齐之强也抑齐之强以明鲁之所愿也暨与一也暨辞尊与辞卑故朋匹相与曰与尊者与卑曰暨
　　胡安国曰我所欲曰及不得巳曰暨当是时昭公结婚强吴外附荆楚其与齐平无汲汲之意乃齐求于鲁而许之平也故曰暨至定公八年鲁再侵齐结大国之怨见复必矣其与齐平非不得已乃鲁求于齐而欲其平也故曰及平者圣人之所贵然或以贿赂而结平或以臣下而擅平或以附暴乱而得平或以侵犯大国而急于平则皆罪也攷其事而轻重见矣
　　三月公如楚
　　谢湜曰冬叔弓如楚三月公如楚公如楚叔弓之罪也
　　叔孙婼如齐涖盟
　　谢湜曰婼如齐涖盟结两国之平也
　　夏四月甲辰朔日有食之秋八月戊辰卫侯恶卒九月公至自楚冬至十有一月癸未季孙宿卒
　　谢湜曰宿季武子
　　十有二月癸亥葬卫襄公
　　八年春陈侯之弟招杀陈世子偃师
　　谢湜曰陈哀公之疾也公子招志欲图国于是乘公之疾杀世子偃师兄弟手足之亲也亲为兄弟而絶兄之世招之大恶也招杀世子书陈侯之弟罪其骨肉相残也世子社稷之本也乘间窥国招之大逆也招杀偃师书世子罪其图社稷也自招作乱覆世子由是楚人乘之起而灭陈然则世子系国安危可知矣哀公内失尊隆世子之道外失训飬宗族之道崇嬖妾宠孽子以致冡嗣孤弱而母弟有图国之心所以骨肉起为冦雠而世子不保其身也
　　胡安国曰此公子招特以弟称者着招慿宠稔恶而陈侯失亲亲之道也招以公子为司徒乃贵戚之卿亲则介弟尊则叔父号令废立自已而出莫敢干之者也不能援立嫡冢安靖国家而逄君之恶戕杀偃师以致大冦宗社覆没罪固大矣陈侯信爱其弟何以为失亲亲乎尊贤者亲亲之本不能择亲之贤者厚加尊宠以表仪公族而殉其私爱施于不令之人以至亡国败家岂不失亲亲之道乎其曰陈侯之弟招杀陈世子偃师交贬之也
　　夏四月辛丑陈侯溺卒叔弓如晋楚人执陈行人于徴师杀之
　　谢湜曰陈世子遇难哀公继卒陈行人以国难告楚楚子以招之乱执陈行人杀之行人以国命通于邦国而已招之乱非行人之罪也执非其执杀非其杀故楚子贬爵称人
　　陈公子留出奔郑
　　谢湜曰公子留招之党以楚杀行人故留惧难出奔
　　秋搜于红
　　谢湜曰春田曰搜搜以简车徒也秋搜非时也以车徒减耗故五年舍中军八年搜于红
　　胡安国曰搜春事也秋兴之则违天时有常所矣其于红则易地利三家专行公不与焉而兵权在臣下则悖人理此亦直书其事不待贬絶而自见者也凡乱臣之欲窃国命必先为非礼以动民而后上及于君父昭公至是民食于他不恤其所昧于履霜之戒甚矣
　　陈人杀其大夫公子过
　　谢湜曰公子过为国正卿比逆臣以危世子恶之大者也陈国讨而杀之得其罪矣杀书人以众弃之辞加之也
　　大雩冬十月壬午楚师灭陈执陈公子招放之于越杀陈孔奂
　　谢湜曰利人之难而举师灭陈楚灵之暴也公子招首为逆乱者也孔奂因招而得罪者也楚子假公义以灭陈故其灭陈也放陈公子招杀陈孔奂罪之大者放而不杀罪之小者杀而不容刑诛不法甚矣招书放奂书杀着楚之乱也着楚之乱所以责中国也招书陈公子者着陈不能讨而絶之也
　　葬陈哀公
　　谢湜曰哀公国已灭矣春秋书葬者不与楚子灭陈也不与楚子灭陈所以存陈也
　　九年春叔弓防楚子于陈
　　谢湜曰楚灭陈中国在所讨治而叔弓乃防楚子于陈长荆蛮之暴也
　　许迁于夷
　　谢湜曰楚不能固守其国又自叶迁夷盖楚既灭陈许人恐故迁于夷然则叶以郑迁夷以楚迁
　　夏四月陈灾
　　谢湜曰书陈灾所以存陈也存陈罪中国之不救也胡安国曰凡外灾告则书今楚已灭陈夷于属县使穿封戍为公矣必不遣使告于诸侯言亡国之有天灾也何以书于鲁国之防乎当是时叔弓与楚子防于陈则目击其事矣虽彼不来告此不徃吊叔弓使毕而归语陈故也鲁史遂书之耳或曰国史所书必承赴告岂有慿使人之言而载之于史者曰周景王崩有尹单猛朝之变固无赴告矣叔鞅至自京师言王室之乱也春秋承其言遂书于策亦此类耳仲尼作经存而弗革者盖兴灭国继絶世以尧舜三代公天下之心为心异于孤秦罢侯置守欲私一人以自奉者所以归民心合天徳也谷梁以为存陈得其防矣
　　秋仲孙貜如齐
　　谢湜曰齐平之后二国亲睦故仲孙貜修聘于齐
　　冬筑郎囿
　　谢湜曰筑囿以备逸游也方是时外有强楚可忧内有权臣可虑上有雨雹日食之变下有兵民雕耗之舍此不恤而筑囿于郎迷之至也然则筑郎囿非独罪其劳民而已
　　十年春王正月夏齐栾施来奔
　　谢湜曰左氏谓栾施嗜酒多怨彊于陈鲍氏故陈鲍攻之出奔
　　秋七月季孙意如叔弓仲孙貜帅师伐莒
　　谢湜曰三卿连师伐莒罪其虐隣国弃民政也胡安国曰前已舍中军矣曷为犹以三卿并将乎季氏毁中军四分公室择其二二家各有其一至是季孙身为主将二子各率一军为之副则三军固在其曰舍之者特欲中分鲁国之众为已私耳以为复古则误矣襄公以来既作三军地皆三家之土民皆三家之兵每一军出各将其所属而公室无与焉是知虽舍中军而三卿并将旧额固存矣
　　戊子晋侯彪卒九月叔孙婼如晋葬晋平公十有二月甲子宋公成卒
　　十有一年春王二月叔弓如宋葬宋平公夏四月丁巳楚子防诱蔡侯般杀之于申楚公子弃疾帅师围蔡谢湜曰楚灵之杀蔡侯以其有可加之恶也然春秋不以杀逆为功乃以诱而杀之为罪则蔡般之罪与直弑者不同于此见矣故楚灵之杀蔡侯也书诱以罪其诈书名以着其恶
　　又曰楚之诱蔡侯也志在图国故楚子杀蔡而弃疾以师图蔡
　　胡安国曰左氏曰楚子在申召蔡侯其大夫曰王贪而无信币重言甘诱我也不如无徃蔡侯不可楚子伏甲飨般于申执而杀之此讨贼也虽诱杀之疑若无罪春秋深恶楚子贬而称名何也世子般弑其君诸侯与通防盟十有三年矣是中国安于弑逆而莫之觉也楚子若以大义倡天下奉词致讨执般于蔡讨其弑父之罪而在官者无赦焉讨其弑君之罪而在官者无赦焉残其身潴其宫室谋于蔡众置君而去虽古之征暴乱者不越此矣又何恶乎今防本心欲图其国不为讨贼举也而又挟欺毁信重币甘言诈诱其君执而杀之肆行无道贪得一时流毒于后弃疾以是杀戎蛮商鞅以是绐魏将秦人以是刼懐王倾危成俗天下大乱刘项之际死者十九圣人深恶楚防而名之也其虑逺矣后世诛讨乱臣者或畏其强或幸其弱不以大义兴师至用诡谋诈力徼幸胜之若事之防反侧皆惧茍其不防适足长乱如代宗之图思明宪宗之绐王弁昧于春秋垂戒之防矣
　　五月甲申夫人归氏薨
　　谢湜曰归氏襄公妾昭公母胡女归姓
　　大搜于比蒲
　　谢湜曰合国车徒而搜故曰大搜大搜将以振武事也八年搜于红矣以车徒不足故又大搜于比蒲师不足用而求之大搜着其失武备也君有大防而国不废搜
　　胡安国曰其曰大搜越礼也君有重防国不废搜不忌君也三纲军政之本君执此以驭其下臣执此以事其上政之大本于是乎在君有三年之慼而国不废一日之搜则无本矣然则君有重防防不贰事以简车徒为非礼也乃有身从金革而无避者独何欤曰防不贰事大比而简车徒则废其常可也有门庭之冦而宗庙社稷之存亡系焉必从权制而无避矣伯禽服防徐夷并与至于东郊出战之师与筑城之役同日并举度缓急轻重盖有不得已焉者矣晋王克用薨梁兵压境而庄宗决胜于夹寨周太祖殂契丹入冦而世宗接战于髙平若此者君行为显亲非不顾也臣行为爱君非不忌也惟审于缓急轻重之宜斯可矣
　　仲孙貜防邾子盟于祲祥秋季孙意如防晋韩起齐国弱宋华亥卫北宫佗郑罕虎曹人杞人于厥憗
　　谢湜曰大夫防于厥憗谋救蔡也方是时楚人益强中国益弱故大夫将欲救蔡而卒无成功书防不书救罪之也故荀呉曰不能救陈又不能救蔡晋之不能亦可知也为盟主而不恤亡国将焉用之
　　胡安国曰按左氏楚师在蔡晋荀呉曰不能救陈又不救蔡物无以亲已为盟主而不恤亡国将焉用之防于厥憗谋救蔡也使狐父请蔡于楚弗许文十五年晋灵公帅八国之诸侯盟于扈春秋畧而不序者谋伐齐而不克定其乱也襄公三十年叔孙豹防十二国之大夫于澶渊诸侯之大夫皆称人鲁卿讳而不书者视蔡乱而不能讨其贼也今楚将灭蔡请于楚而弗许晋之不能亦可知矣曷为诸国犹序而大夫无贬乎扈之盟晋侯受贿弗克而还诸侯畧而不序亡义利之分也澶渊之防谋救宋灾而不讨蔡罪大夫贬而称人鲁卿讳而不书失重轻之别也亡义利之分为不仁失重轻之别为不智今晋与诸侯心欲救蔡而力弗加焉则无恶也凡此见春秋明义利审重轻以恕待人而不求其备矣
　　九月己亥葬我小君齐归冬十有一月丁酉楚师灭蔡执蔡世子有以归用之
　　谢湜曰有称世子有未立也世子书名降诸侯也执以归非服也用之杀而用之也楚子杀人之君灭人之国絶人之世以国嗣子同之六畜而忍于用之逆天暴物未有甚于此者也楚灭陈灭蔡皆称师者着楚之强也着楚之强所以责中国也方是时诸侯衰微中国不振由是楚灵肆为暴虐有并吞邦国之心托治罪之义杀陈行人而卒于灭陈托讨恶之名诱杀蔡侯而卒于灭蔡其乱则陈之首逆不以即刑其虐则蔡之世子用为六畜诸侯委靡相视而问罪之伐不加于强暴之夷天下将胥为左袵之民矣故春秋着楚之强列楚之罪而责中国也
　　胡安国曰内入国而以其君来外灭国而以其君归皆服而以之易词也既书灭蔡矣又书执蔡世子有者世子无降服之状强执以归而虐用之也或以为未逾年之君其称世子者不君灵公故不成其子非也楚防杀蔡般弃疾围其国凡八月而见灭世子在穷迫危惧之中固未暇立乎其位安得以为未逾年之君而称子也假使立乎其位而般死于楚其防未至不敛不葬世子亦不成乎为君矣然世子继世有国之称必以此称蔡有者父母之仇不与共天下与民守国效死不降至于力屈就擒虐用其身而不顾也则有之为世子之道得矣
　　十有二年春齐髙偃帅师纳北燕伯于阳
　　谢湜曰燕伯之齐也景公为燕伯伐北燕髙偃帅师纳燕伯齐国之大义也循而行之则邦国岂有悖逆之乱哉虽然髙偃能纳燕伯于别邑而不能为之讨逆臣以反其位非所以定燕伯而安燕国也书纳于阳善其志矣而未善其事也燕伯虽失位义未当絶故不名与卫侯入夷仪不名同意
　　三月壬申郑伯嘉卒夏宋公使华定来聘公如晋至河乃复
　　谢湜曰左氏谓晋人以伐莒辞公
　　五月塟郑简公楚杀其大夫成熊秋七月冬十月公子憗出奔齐
　　谢湜曰左氏谓南蒯与憗谋出季平子不克故奔齐
　　楚子伐徐晋伐鲜虞
　　程氏学曰晋伐鲜虞左氏载荀吴伪防齐师者假道鲜虞遂入昔阳冬晋伐鲜虞夫惇信明义先王之道也怀利尚诈襄世之行也晋悖先王之道而为襄世之行故书曰晋伐鲜虞以絶之














　　春秋集义卷四十三
<经部,春秋类,春秋集义>
　　钦定四库全书
　　春秋集义卷四十四
　　宋　李明复　撰
　　昭公
　　十有三年春叔弓帅师围费
　　谢湜曰季氏家臣南蒯以费叛故叔弓围费不书叛者书围则邑叛可知也家邑而至于围之则上失制御由此见矣末大必折尾大不掉物之常理也下之不率上之所以弱也故周之衰也其始诸侯制天子其次大夫制诸侯又其次家臣制大夫
　　胡安国曰费内邑也命正卿为主将举大众围其城若敌国然者家臣强大夫弱也语不云乎有一言而可以终身行之者其恕矣乎已所不欲勿施于人所恶于下者无以事上也所恶于上者无以使下也然后家齐而国治矣季孙意如以所恶于下者事其上而不忠于其君以所恶于上者使其下而不礼于其臣出乎尔者反乎尔宜南蒯之及此也春秋之法不书内叛反求诸已而已矣其书围费欲着其实不没之也
　　夏四月楚公子比自晋归于楚弑其君防于干谿谢湜曰楚灵劳师逺伐国人厌苦内外离心故公子比乘楚空虚挟晋之力入有其国比以恶入而书曰归楚者罪楚灵之失人心也比之归也内袭楚子之位以令国人外摄师徒以擕楚子之众由是楚灵以千乘之势不得返国而死于干谿防非遇弑而书曰比弑者着比入为首恶而致君于难也
　　胡安国曰楚师伐徐楚子防次于干谿为之援公子弃疾君陈蔡主方城之外有观从者率羣失职以弃疾命召比于晋既至胁比而立之令于干谿曰先至者复其田里师溃而归楚子经而死或曰昭元年楚防弑立比出奔晋十三年比归而防缢于棘园则比未尝一日北事防为之臣防又弑立固非比之君矣而书曰比弑其君防何也曰凡去国出奔而君不以为臣则晋于栾盈是也臣不以为君则公子鱄于卫是也若去国虽久而爵禄有列于朝出入有诏于国不扫其坟墓不收其田里不系累其宗族即君臣之分犹在也比虽奔晋而晋人以覉待比以国底禄固楚之亡公子也楚又未尝锢之如晋之于栾盈比又未尝不向楚而坐如子鲜之于卫安得以为比非楚臣而防非比之君乎春秋书比弑其君防明于君臣之义也或曰防弑郏敖以立比之获罪岂其无讨贼之心而徒贪夫位欤曰春秋罪比不明乎君臣之义不责其无讨贼之心夫比虽当次及之序而弃疾亦居楚国之常以取国言之比具五难而弃疾有五利此事之变也为此者宜乎效死不立若国有所归为曹子臧鲁叔肹不亦善乎不然身居令尹都贵戚之卿为社稷镇乱不自已亦可也今乃胁于势而忘其守怵于利而忘其义被之大恶欲辞而不可得矣为人臣而不知春秋守经事而不知其宜遭变事而不知其权者若此类是也悲夫圣人垂戒之意明矣吕祖谦曰楚灵在当时最号强暴无道然当时得以威行于中国虽终于灭亡然飞强大尚至于十四年盖灵虽是无道其间亦有一二件好处且如穿封戌为陈公曰城麋之役不谄当楚灵为王子时与穿封戍争囚郑皇颉戌操戈欲逐王子围可谓仇雠之人今既即位不惟不报其雠及灭陈又封之为陈公如此等事正如齐桓公忘射钩之雠而用管仲晋文忘斩祛之雠而用寺人披异世一揆此皆与桓文暗合处若是他全不是无道时虽防威恶熖足以慿陵诸侯如何过得十四年惟其间有一二件与贤君暗合处故当时虽以无道行之犹可以支持十余年大抵天下之道最不可须臾离如穿封戌事固可取至于陈无宇执人于王宫在灵之虐宜若必诛而无赦今乃寛假慰遣之盖十事中有一二事暗合所以过得十四年故当时虽以凶威虐熖加于天下而不至于亡者由此故也若专恃凶熖暴虐以无道行之只如州吁数月便亡大抵暴不可恃若专以无道必不能久歴考篡弑之大粗能支持后世之君却谓天道难知而不知天道本不难知也
　　楚公子弃疾杀公子比
　　谢湜曰比国之逆臣也杀以不讨贼之辞弃疾与比同恶相济者也比既据国害君弃疾复争位杀比二人者其逆同其罪均故弃疾杀比不以讨贼之辞与之也比防之弟弃疾比之弟弃疾比皆称公子以明楚灵之祸起于宗族也
　　胡安国曰弃疾立比为王而已为司马固君比矣而又杀之则宜书曰弃疾弑其君比而曰杀公子比何也初子干归自晋观从假弃疾命而召之来则来坎牲加书而强之盟则盟帅四族众而使之入楚则入杀太子禄而立之为王则王周走而呼于国中谓众怒如水火而逼之自杀则自杀其行止迟速去就死生皆观从与国人所为而比未尝可否之也安得为弃疾之君乎然比兄也黑肱弟也弃疾其季弟也立比为王肱为令尹疾为司马盖国人以长幼之序立之也则宜书曰楚人杀比而春秋变文归狱弃疾者诛其本意在于伐比而非讨之也所谓轻重之权衡曲直之绳墨而怀恶者亦无所隐其情矣
　　秋公防刘子晋侯齐侯宋公卫侯郑伯曹伯莒子邾子滕子薛伯伯小邾子于平丘
　　程頥曰楚弃疾立诸侯惧之故同盟公不与盟晋自辞公不使与盟虽欲辱公然得不与同盟之辠实为幸也
　　谢湜曰诸侯自夷仪之防怠弃国政不复出防者二十年由是楚子陵暴中国杀陈行人杀公子招以防陈杀蔡侯用蔡世子以防蔡及楚防之遇难也楚国大乱公子争国于是晋昭假王命复防诸侯盟于平丘将以谋楚也平丘之盟虽无讨乱之功然亦足以振中国久萎之气故陈蔡已絶之封頼之以复其国也是盟也王臣亦与盟故书同盟
　　胡安国曰按左氏晋成虒祁诸侯朝而归者皆有异心齐侯徃朝于晋燕而投壶曰寡人中此与君代兴晋人知其亦将贰也叔向曰诸侯不可以不示威乃并徴防治兵于邾南甲车四千乘遂合诸侯于平丘方是时楚人暴横陵蔑中华在宋之盟争晋先歃及虢之防仍读旧书遂召诸侯为申之举迁赖于鄢县陈灭蔡此乃敌国外患临深履薄恐惧省戒之时其君当倚于法家拂士以徳修国政其臣当急于责难陈善以礼格君心内结夏盟外攘冦乱复悼公之业若弗暇也今乃施施然安于不竞无愤耻自强之志惟宫室台榭是崇是饰及诸侯皆贰顾欲示威徴防而以兵甲耀之不亦末乎春秋之法制治于未乱保邦于未危贵事之预耻以茍成而不要诸道者也是以深恶此防如下文所贬云明其义者然后知仲尼作经于一台囿之筑一宫室门观之作必谨而书以重民力其弭乱特危固结人心之虑远矣
　　八月甲戌同盟于平丘
　　胡安国曰按左氏晋将寻盟齐人不可叔向曰诸侯有间矣不可以不示众辛未治兵建而不斾壬申复斾诸侯畏之辞诸鲁曰寡君有甲车四千乘虽以无道行之犹必可畏牛虽瘠偾于豚上其畏不死南蒯子仲之忧庸可弃乎若奉晋之众间其二忧何求而弗克请君无勤鲁人听命甲戌同盟于平丘其书同盟者刘子与盟同惧楚也会与盟同地再书平丘者书之重词之复其中必有美恶焉见行事之深切着明故词繁而不杀也是盟盖或善之而以为恶何哉盟虽衰世之事然有定人道之大伦者矣有备天子之明禁者矣有束牲不歃相命而信自喻者矣有纳斥候禁侵掠诚格而不复叛者矣其次犹以载书词命相争约于大神而不敢越者则未闻主盟中国奉承齐牺而矜其威力恐迫诸侯又信邾人之诉絶兄弟之欢求逞私愤间其忧疑如此盟者流及战国强众相夸恫疑恐喝恣行陵暴死者十九积习所致有自来矣春秋礼义之大宗也曽是以为善乎词繁而不杀则恶其竞力不道为后世鉴也
　　公不与盟
　　胡安国曰臣子之于君父隐讳其耻礼也十二国防于平丘公独见辞不得与盟斯亦可耻矣曷为特书其事而不隐也晋主此盟徳则不竞而矜甲兵之威肆胁持之术以诸侯上要天子之老而歃血以中国同惴荆蛮篡立之主而结盟无礼义忠信诚慤之心而以威诈涖之具此五不韪者得不与焉幸也圣人笔削春秋凡鲁君可耻者必为之隐讳至防于沙随而公不得见盟于平丘而公不得与自众人常情必深沮丧以为辱矣仲尼推明其故自反而缩虽晋国之严不可及也彼以其威我以其理彼以其势我以其义夫何歉乎哉直书其事示后世立身行已之道也其垂训之用大矣
　　晋人执季孙意如以归
　　胡安国曰称人以执非伯讨也自文以来公室微弱三家专鲁而季氏罪之首也宿及意如尤为强逼元年伐莒疆郓十年伐莒取郓中分鲁国以自封殖而使其君民食于家其不臣甚矣何以为非伯讨乎晋人若按邾莒所诉有无之状究南蒯子仲奔叛之因告于诸侯以其罪执之请于天子以大义废之选于鲁卿更意如之位收敛私邑为公室之民使政令在君三家臣顺则方伯之职修矣今鲁与邾通好亦不朝夕伐莒而郓郠之故又非昭公意也徒以邾莒之言曰我之不共鲁故之以遂辞鲁君而执意如则是意在货财而不责其无君臣之义也何得为伯讨乎称人以执罪晋之偷也
　　公至自防
　　谢湜曰平丘之防晋侯以邾莒之愬责鲁以昭公不立故不使与盟以季氏专国故执之以归防诸侯所以协邦国也防而屈人之君执人之臣非主盟之道也晋昭之不足与有为于此见矣取怨者不可以逺患出防诸侯而君见屈臣见执积怨之所至也鲁人之不知虑患于此见矣晋责鲁不与公盟而书曰公不与盟婉辞而为之讳也
　　蔡侯庐归于蔡陈侯吴归于陈
　　程氏学曰十三年蔡侯庐归于蔡陈侯吴归于陈楚灭陈蔡至此而复之圣人举王法以治盖陈蔡者先王之建国非楚可灭而非楚可复也故书爵归言二国之嗣位其所固有国其所宜归也二君名者素非诸侯至此始立也
　　谢湜曰楚平即位封陈蔡而复之所以结人心也陈蔡先王所封之国也非楚可得而复也故隐太子之子反于蔡悼太子之子反于陈书爵书归以明位乃其位国乃其国以正楚人之罪也二嗣前非诸侯至此始立故书名如卫人立晋书名是也
　　胡安国曰楚防迁六小国于荆山又灭陈蔡而县之及弃疾即位复诸迁国封蔡及陈隐太子有之子庐归于蔡悼世子偃师之子呉归于陈曰归者顺词也陈蔡昔皆灭矣不称复归者不与楚防之得灭也其称归于者国其所宜归也庐与吴皆亡世子之子也而弃疾封之可谓有奉矣不言自楚者不与楚子之得封也其称侯者位其所固有也陈列圣之后蔡王室之后见灭于楚防而诸侯不能救复封于弃疾而诸侯不能与是以楚人制诸夏也圣人至是惧之甚盖有不得已焉制春秋为后法大要皆天子之事也其义则以公天下为心兴灭国继絶世异于自私其身欲擅而有之者也故书法如此为天下国家而不封建欲望先王之治难矣
　　冬十月葬蔡灵公
　　谢湜曰庐归而国复国复而葬灵于此安焉故书葬
　　公如晋至河乃复
　　谢湜曰晋人辞之乃复
　　吴灭州来
　　谢湜曰州来附庸国
　　十有四年春意如至自晋
　　胡安国曰按左氏季孙犹在晋子服惠伯私于中行穆子曰鲁事晋何以不如夷之小国土地犹大所命能具而非有不能救蔡为夷执亲之悔也然则晋人喜怒皆以利其劝沮皆以利行违道甚矣故平丘之防深加贬斥自是而后诸侯不合二十余年至于召陵又以贿败十有八国之诸侯而书侵楚以讥之于是晋日益衰外携内叛不复振矣利之能败人国家乃如此春秋之深戒也
　　三月曹伯滕卒夏四月秋葬曹武公八月莒子去疾卒胡安国曰卒自外録者也莒人来赴故鲁史书其卒葬自内録者也鲁人不徃是以阙自昭公以来虽薛杞微国无不防其葬者何独于莒则不徃乎方是时意如专政而莒甞诉其疆郓取郠之罪于方伯而见执矣为是怒莒故独不防其葬也夫怨不弃义恶不忘亲怒不废礼在桓公时虽与卫战而宣公卒则徃葬之不以私故絶吉凶庆吊徃来施报之常礼也以此见意如之专矣若意如者其傲狠修怨敢施于昭公与莒子及其在晋闻除馆西河则恐惧逃归如一匹夫何也小人无礼喜怒勇怯不中节皆若是耳茍不逺之其能国乎
　　冬莒杀其公子意恢
　　十有五年春王正月吴子夷末卒二月癸酉有事于武宫籥入叔弓卒去乐卒事
　　程氏学曰礼曰卫有大史曰柳庄疾公曰若疾革虽当祭必告然则当祭而卿佐卒不当告也告则不能祭而礼不成矣夫宗庙之祭尽诚敬而已以闻臣佐之丧而不能成岂礼也哉且籥已入矣至于不得已而去乐卒事皆由告故也故书以示讥也
　　谢湜曰籥入叔弓卒君祭在庙羽籥既陈以叔弓丧入告也去乐卒事君闻丧祭不得以乐终也宗庙之祭惟诚然后能尽其敬惟敬然后能尽其礼闻卿佐之丧则哀戚贰其心而礼不得成矣武宫不得已而去乐卒事者以叔弓防入告故也古者祭不告丧祭而告丧非礼也卫栁庄疾公曰社稷之臣也疾革虽当祭必告然则祭而告丧非古也卫人之变礼也祭享重事也告丧则国之重事废矣书叔弓卒去乐卒事着其失礼也礼者因人情而为之节也后世子与卿佐异矣然则祭而告丧惟后世子之丧可也胡安国曰左氏曰禘于武宫叔弓莅事籥入而卒去乐卒事有事于宗庙闻大夫之丧则去乐而祭可乎按曾子问君在祭不能成礼者夫子语之详矣而无有及大臣者是知祭而去乐不可有事于宗庙遭大夫之变则以闻可乎按礼卫有大史柳庄疾君曰若疾革虽当祭必告是知祭而以闻不可也礼莫重于当祭大夫有变而不以闻则内得尽其诚敬之心于宗庙外全隠防之意于大臣是两得之也然则有事于宗庙大臣莅事籥入而卒于其所则如之何礼虽未之有可以义起也有事于宗庙大臣莅事籥入而卒于其所去乐卒事其可也縁先祖之心见大臣之卒必闻乐不乐縁孝子之心视已设之馔必不忍轻彻故去乐而卒事其可也宗庙合礼者常事不书茍以为可则春秋何书乎此记礼之变而书之者也
　　夏蔡朝吴出奔郑
　　谢湜曰朝吴蔡大夫公子之比入公子弃疾之乱皆朝吴为之主乱国之臣难安其上故朝吴不保其位出奔
　　胡安国曰朝吴蔡之忠臣虽不能存蔡而能复蔡其从于弃疾者谓蔡灭而弃疾必能封之也弃疾以其忠于旧君而信之使居旧国可谓知所信矣则曷为出奔费无极害其宠也无极楚之谗人去朝吴出蔡侯朱防太子建杀连尹奢屏王耳目使不聪明卒使吴师入郢辱及宗庙谗人为乱可不畏乎为国有九经而尊贤为上劝贤有四事而去谗为首志朝吴出奔而入郢之师兆矣然朝吴身居旧国处危疑之地茍有譛之者则王不能无动也能以忠信自任而杜谗谄之谋则善矣而费无极乃语之曰子亦长矣而在下位辱也欲为之请以名利累其心而莫之觉不智亦甚矣故特书其出奔以罪吴为后戒也
　　六月丁巳朔日有食之秋晋茍吴帅师伐鲜虞
　　胡安国曰晋灭潞氏甲氏及再伐鲜虞皆用大夫为主将而或称人或称国或称其名氏何也以殄灭为期而无矜恻之意则称人见利忘义而以鸷贼欺诈行之则称国以正兵加敌而不纳其叛臣则称名氏夫称其名氏非褒之也才免于贬耳而春秋用兵御狄之畧咸见矣
　　吕祖谦曰晋到此时多伐鲜虞何故盖当时晋公室衰而大夫各自做家计多去伐他以有其地
　　冬公如晋
　　谢湜曰虽至河乃复虽不与盟然且如晋以难故也
　　十有六年春齐侯伐徐楚子诱戎蛮子杀之
　　程氏学曰春秋之世强陵弱众暴寡故杀诸侯者有矣而楚恃其诏伪复诱以杀人之君者二焉昭十一年楚子防诱蔡侯般杀之于申及此是也甚乎天下无王楚之不道也
　　谢湜曰诱蔡侯般杀之楚灵之狄行也诱戎蛮子杀之楚平之狄行也楚平杀蛮子不名者以诈相诱相杀楚俗之常也外域以诈杀外域不名著其常也以其为行彼此一也然则防名所以着其恶于前弃疾不名所以着其常于后着其恶以明在所絶着其常以明在所贱
　　胡安国曰楚子之诱一也或名或不名者防欲灭中国而弃疾讨蛮氏谨中外之辨也蔡侯与蛮子之见杀一也或名或不名者蔡般弑父与君蛮氏乱而无质其罪之轻重亦差矣
　　吕祖谦曰晋到得昭公以后诸侯各自为政不复禀覇王之命所以齐楚交兵于中国到得齐侯伐徐徐人行成赂以甲父之鼎叔孙昭子具言诸侯无覇之害鲁庄公以前是时覇者未兴自昭公以后覇权已失当覇者未兴以前若鲁卫宋郑更相侵伐无所顾忌自桓公一覇晋文继兴方有所统百余年间败王法灭小国虽曰侵天子之权搂诸侯以伐诸侯其罪固多然一时维持中夏使诸侯有所畏惧遵守王度亦不为无助及覇权既失之后晋文公既卒昭公即位天下无覇齐之伐徐楚之取蛮肆行无惮甚至于吴越入中国防之有成而还莫之亢也当时诸侯大夫慨然反思有覇之时自此后中外无辨呉楚于越交兵中夏陵夷至于战国之际终至强弱相吞成周所封千七百国所存仅七八百国皆为强大诸侯所吞并若论败王法灭小国搂诸侯以伐诸侯其罪固多殆夫先王之政扫地无余争地以战杀人盈野争城以战杀人盈城到此之时反观覇者维持之功虽一时上僣王法然止覇者一国而已天下诸侯不敢自肆不至如战国之甚覇者之功不可厚诬故夫子称管仲之功而以为如其仁如其仁分明是如此当时管仲虽有此功非夫子不能知也自后世观之以为戎狄自强弱如此后来如刘石弄兵懐愍之时中国天子反为刘曜驱之青衣行酒使当时有管仲决不至此以此知孔子之称美管仲是灼知管仲之功如此也
　　夏公至自晋
　　胡安国曰左氏曰公如晋平丘之防故也至是始归者晋人止公其不书讳之也昭公数朝于晋三至于河而不得入两得见晋侯又欲讨其罪而止旃其困辱亦甚矣在易之困曰困亨者因困穷而致亨也夫困于心衡于虑而后作徴于色于声而后喻此正愤悱自强之时而夏少康卫文公越勾践燕昭王四君子者由此其选也今昭公安于危辱无激昻勉励之志即所谓自暴自弃不可与有为而人亦莫之告矣不亦悲乎讳而不书深贬之也
　　秋八月己亥晋侯夷卒九月大雩季孙意如如晋冬十月葬晋昭公
　　十有七年春小邾子来朝夏六月甲戌朔日有食之秋郯子来朝八月晋荀吴帅师灭陆浑之戎
　　谢湜曰陆浑戎散居伊雒之川
　　胡安国曰林父之于潞氏士防之于甲氏荀吴之于陆浑戎皆灭之也而林父士防称人荀吴举其名氏何哉晋为盟主陆浑之戎密迩王室而纵之杂处则非尊周室别内外之义也与辟土服逺以图强覇则异矣然举其名氏非褒词也才得无贬耳则穷兵于逺虚内事外者可知矣
　　冬有星孛于大辰
　　谢湜曰孛非常星故书有星其星赤光悖逆当大辰之次故书孛于大辰
　　胡安国曰大辰心也心为明堂天子之象其前星太子后星庶子孛星加心象天子适庶将分争也后五年景王崩王室乱刘子单子立王猛尹氏召伯立子朝歴数载而后定至哀十三年有星孛于东方不言宿名者不加宿也当是时吴人僣乱慿陵上国日敝于兵暴骨如莾其戾气所感固将壅吴而降之罚也故气祲所指在于东方假手越人吴国遂灭天之示人显矣史之有占明矣
　　楚人及吴战于长岸
　　谢湜曰吴潜兵入楚故二国战于长岸胜败不分故不书败吴不称人狄之也
　　胡安国曰言战不言败胜负敌也楚地五千里带甲数十万战胜诸侯威服天下本非吴敌也惟不能去谗贱货使费无极以谗胜囊瓦以货行而策士竒才为敌国用故日以侵削至鸡父之师亡国皆败栢举之战国破君奔几于亡灭吴日益强而楚削矣是故为国必以得贤为本劝贤必以去谗贱货为先不然虽广土众民不足恃也攷其所书本末强弱之由其为后世戒明矣
　　十有八年春王三月曹伯须卒夏五月壬午宋卫陈郑灾
　　谢湜曰天火所及故四国同日灾
　　胡安国曰按左氏郑灾子产临事而备至于书焚室而寛其征与之材三日哭国不市使行人告于诸侯宋卫皆如是陈不救火许不吊灾君子以是知陈许之先亡也初禆灶言于子产宋卫陈郑将同日火若我用瓘斝玉瓉郑必不火子产弗与及郑既灾灶曰不用吾言郑又将火郑人请用之子产不可曰天道逺人道迩非所及也何以知之亦不复火禆灶所言盖以象推非妄也而郑不复火者子产当国方有令政此以徳消变之验矣是知吉凶祸福固有可移之理古人所以必先人事而后言命也
　　六月邾人入鄅
　　谢湜曰鄅妘姓国
　　秋葬曹平公冬许迁于白羽
　　谢湜曰许又自夷迁白羽
　　十有九年春宋公伐邾
　　谢湜曰邾人入鄅故宋伐邾
　　胡安国曰按左氏宋公伐邾围虫取之而经不书围与取何也初郑人借稻邾人袭鄅尽俘之鄅子曰余无归矣从帑于邾邾子反其夫人而舍其女夫人宋向戌之女也故向宁请师围虫取之尽归鄅俘此所谓声罪执言之兵归鄅之俘其善意也故书伐邾而释其取邑之罪此亦善善长恶恶短之义
　　夏五月戊辰许世子止弑其君买
　　程頥语録或问赵盾弑其君夷皋许世子止弑其君买曰皆从説
　　谢湜曰许悼公疟世子止以进药之误悼公饮药而卒春秋原情定罪遂以弑恶加之者以悼公之死由世子止所致故也臣之事君子之事父其心所宜敬慎也药则死生所系一失伦理则君亲由此受患矣臣子尤宜致敬致慎也是以臣之养君子之养父虽过失法所不容欲其无所不用其极也然则许止以药物不慎而春秋以大逆处之者所以责臣子敬慎之至也律于君亲虽药封题误亦为大不敬盖得春秋敬慎之微意矣
　　胡安国曰按左氏许悼公疟戊辰饮世子止之药卒书曰弑其君者止不尝药也古者医不三世不服其药夫子之所慎者三疾居其一季康子馈药曰丘未逹不敢尝敬慎其身如此也而于君父可忽乎君有疾饮药臣先尝之父有疾饮药子先尝之盖言慎也止不择医而轻用其药药不先尝而误进于君是有忽君父之心而不慎矣自小人之情度之世子弑君欲速得其位而止无此心故曰我与夫弑者不立乎其位哭泣歠飦粥嗌不容粒未逾年而卒无此心故被以大恶而不受自君子聴之止不尝药是忽君父之尊而不慎也而止有此心忽君父之尊而不慎此篡弑之萌坚冰之渐而春秋之所谨也有此心故加以大恶而不得辞书许世子止弑君乃除恶于微之意也而或者顾以操刃而杀与不躬进药及进药而不尝三者罪当殊科疑于三传之説则误矣必若此言夫人而能为春秋奚待于圣笔乎墨翟兼爱岂其无父杨朱为我岂其无君孟轲氏辞而辟之以为禽兽逼人人将相食后世推明其功不在禹下未有讥其过者知此説则知止不尝药春秋以为弑君之意矣
　　己夘地震秋齐髙帅师伐莒冬葬许悼公
　　程頥曰蔡般许止疑同故书葬
　　谢湜曰春秋贼不讨不书葬许悼公书葬者许止非弑也以其进药不慎害及君亲而加之弑也然则悼公书弑所以诛止之不孝也悼公书葬以明止无害君亲之心也由是观之蔡世子之于景公也前书弑后书葬其事盖与许世子类矣
　　胡安国曰何以书葬糓梁子曰不使止为弑父也其説曰子既生不免乎水火母之罪也覉贯成童不就师傅父之罪也就师学问无方心志不通身之罪也心志既通而名誉不闻友之罪也名誉既闻有司不举有司之罪也有司举之王者不用王者之过也许世子止不知尝药累及许君也观止自责可谓冇过人之质矣乃至以弑君获罪此为人臣子而不知春秋之义者也古者太子自其初生固举以礼有司端冕见之南郊过阙则下过庙则趋为赤子而其教已有齐肃敬慎之端此春秋训臣子除恶于微积善于早之意也
　　二十年春王正月夏曹公孙防自鄸出奔宋
　　谢湜曰鄸防所治邑自鄸出奔宋者恃鄸共力背国出奔也
　　胡安国曰奔未有言自者此其言自何刘敞曰待放也古者大夫有罪待放于其境三年君赐之环则复赐之玦则去逾境则为位向国而哭素衣裳冠不説人以无罪此去国之礼曹无大夫其曰公孙贤之也待放而从出奔臣子常礼免于贬足矣而何以贤之为公子喜时之后贤之也喜时者曹之社稷镇公子能以国让不取乎为诸侯所谓子臧是也春秋之义善善也长恶恶也短善善及子孙恶恶止其身以其贤者之后茍可善焉斯进之矣此舜典罚弗及嗣赏延于世之意也后世议者有乞録用贤者之类功臣之世盖得春秋之防矣
　　秋盗杀卫侯之兄絷
　　谢湜曰兄弟人之至亲也君之兄为盗所杀则灵公遇亲之不厚察奸之不严可知也
　　胡安国曰左氏以为齐豹杀之也齐豹为卫司冦守嗣大夫其书为盗所谓求名而不得者也若艰难其身以险危大人而有名章彻攻难之士将奔走之臣窃以为仲尼书断此狱罪在宗鲁宗鲁孟絷之骖乗也于法应书曰盗非求名而不得者也天下岂有欲求险危大人之恶名而圣人又靳此名而不与者哉然则齐豹首谋作乱宗鲁虽与闻行事又以身死之矣今乃释豹不诛而归狱于宗鲁不亦颇乎曰豹之不义夫人皆知之也若宗鲁欲事豹而死于公孟盖未有知其罪者故琴张闻其死将徃吊之仲尼曰齐豹之盗孟絷之贼汝何吊焉非圣人其食奸受乱盖不义犯非礼之罪书于春秋则齐豹所畜养之盗孟絷所见杀之贼其大恶隐矣
　　冬十月宋华亥向宁华定出奔陈
　　谢湜曰宋元公失御臣之道故三卿构乱出奔
　　十有一月辛夘蔡侯庐卒
　　二十有一年春王三月葬蔡平公夏晋侯使士鞅来聘宋华亥向宁华定自陈入于宋南里以叛
　　谢湜曰华向之入非独求复职位而已据南里与君为敌故书叛国内附从者众故入宋南里华向权重于宋久矣三卿虽以大罪出奔然华氏蟠据要职者皆在费遂为大司马防为少司马多僚为卿士皆华氏之内应也华向之奔也上无讨贼之师下有援贼之党欲使奔者不复为乱难矣此三卿所以鬬于腹心之地也
　　胡安国曰按左氏初宋元公无信多私而恶华向三大夫谋曰亡愈于死先诸乃诱羣公子杀之公如华氏请焉弗许遂刼公取太子及其母弟以为质公怒攻之华向奔陈至是入于南里以叛凡书叛有入于戚者而不言卫有入于朝歌者而不言晋有入于萧者而不言宋此独称宋南里何哉戚与朝歌及萧皆其所食私邑也若南里则宋国城内之里名也传称华氏居庐门南里以叛而宋城旧鄘及桑林门以守是华氏与宋分国而居矣故其入其出皆以南里系之宋以深罪叛臣逼胁其君已甚之词也
　　秋七月壬午朔日有食之八月乙亥叔辙卒冬蔡侯朱出奔楚
　　谢湜曰左氏谓费无极以楚胁蔡人出朱而立平公之弟秉国
　　公如晋至河乃复
　　谢湜曰晋人以鼔叛辞公故复

　　春秋集义卷四十四
　　钦定四库全书
　　春秋集义卷四十五
　　宋　李明复　撰
　　昭公
　　二十有二年春齐侯伐莒
　　谢湜曰齐高发伐莒莒未服故齐侯伐莒
　　宋华亥向寜华定自宋南里出奔楚
　　谢湜曰书自宋南里出奔楚罪宋不能讨贼也三卿自陈入宋南里今又自宋南里奔楚逆臣暴横甚矣着逆臣暴横责宋之无臣子也
　　胡安国曰华向诱杀羣公子又刼其君取其太子母弟为质又借呉楚以为外援入据其国都以叛此必诛不赦之罪也宋宜竭力必讨之于内诸侯宜协心必救之于外楚子宜执叛臣之使而戮之于境今楚人释君而臣是助诸侯之戍怠于救患固请逸贼而宋又从之则皆罪也故晋荀呉齐苑何忌卫公子朝曹大夫皆略而不书其曰自宋南里者讥宋之纵释有罪不能致讨出奔楚者不待贬絶而亢不奨乱人之恶自见矣
　　大搜于昌间
　　谢湜曰比蒲大搜矣以车徒不足故又大搜于昌间于红于比蒲于昌间着其搜无常地也
　　胡安国曰昭公之时凡三书搜或以非其时或以非其地而大意在权臣专行公不与也三纲军政之本古者春搜夏苖秋狝冬狩皆于农隙以讲事而所主者明贵贱辨等列顺少长习威仪则皆纳民于轨物而非驰射击刺之末矣是故观于有莘少长有礼知可用也而文公遂伯临于洛阳袒而发丧为义帝也而汉祖遂王今鲁国其君则设两观乘大辂其臣则八佾舞于庭旅太山以雍彻其宰则据大都执国命而军政之本亡矣何以搜为此春秋所书为后世戒之意也
　　夏四月乙丑天王崩六月叔鞅如京师葬景王
　　谢湜曰鞅叔弓子
　　王室乱
　　谢湜曰太子天下之本也建储立嫡所以正太子之位也太子之位正则嫡庶之分明而争乱之源塞矣古者朝委裘而天下不乱者此道素明也王子猛王之嫡子也王子朝王之庶子也猛以嫡当继而王不正其位朝以庶怙而王不制其失以至储宫不定而奸臣异心故景王之方毕而王室争立之乱作矣刘单以公义辅正而尊猛尹氏以私心党庶而尊朝内外出入战鬬五年而后定春秋书王室乱以明乱自景王为之也
　　胡安国曰何言乎王室乱王者以天下为家则以京师为室京师者本也周公作立政曰廸惟有夏乃有室大竞其作防鸮诗以遗成王亦曰既取我子无毁我室皆指京师言之也以京师为室王畿为堂诸夏为庭户四裔为藩篱治外者先自内治逺者先自近本乱而末治者否矣景王爱子朝使孽子配嫡以本乱者其言王室讥国本之不正也本正而天下定矣唐虞公天下则相禅而与贤三代家天下则相继而与子春秋兼帝王之道可公也则以达节为权故季札辞国贬而称名可家也则以居正为大故庄公始生即书于防郑突归而不氏以国阳生入而得系于齐此皆正本以及天下之义也其义茍行无易树子王室岂有乱离之祸乎春秋书子同生于前而记王室乱于后其为来世法戒明矣
　　刘子单子以王猛居于皇
　　胡安国曰凡称以者不以者也师而曰以能左右之也地而曰以能取与之也人而曰以能生死之也尊不以乎卑贵不以乎贱大不以乎小刘蚠单旗臣也曷为能以王猛乎猛无于景王不能自定其位制在刘单其曰以者能废立之也按左氏景王太子寿以昭十五年卒至是八年矣猛与匄皆其母弟礼无疑于当立然久而未立者王爱庶子朝欲立以为嗣未果而王崩故诸大臣竞立君诸王子争欲立以正则有猛以宠则有朝猛虽正而无宠其威不足以慑羣下朝虽宠而不正其分不足以服人心二子废立皆恃大臣彊弱而后定者也故特称曰以而景王之弱其后嗣轻其宗社之罪亦着矣易曰王居无咎称居于皇者明其有土当得位之称也
　　秋刘子单子以王猛入于王城
　　胡安国曰猛未逾年何以称王示当立也既当立矣何以称名明嗣君也曰王猛者见居尊得正又以别乎诸王子也君前臣名刘单不名而王名不嫌于倒置乎曰君前臣名常礼也礼当其变臣有不名名其君而不嫌者矣王不当称未逾年而称王名不当称立为君而称猛皆礼之变也惟可与权者能知其变而不越乎道之中再书刘子单子之以王何也春秋词繁而不杀者必有美恶焉刘子单子盖挟天子以令诸侯而专国柄者也书而未足故再书于防以着上下舛逆为后世之深戒也
　　冬十月王子猛卒
　　谢湜曰王猛称王以明猛当立为王也称名以明国乱猛未得立也刘单奉王猛居皇奉王猛入王城书以明猛之进退系二子也书居于皇以明猛之失其所也书入于王城以明猛之未得国也猛之死书王子以未逾年之君待之也书名书卒以明君位未定也刘子单子以立正为心可谓忠于王室矣然下不能合师旅以除逆恶上不能伸社稷大义以正王位乃以王子乘间入于王城然终于不得其志而卒故王城书入责二子无定难之材也瀍水东西城皆曰成周王所居城则为王城
　　朱熹曰既书王猛又书王子猛皆不可晓
　　十有二月癸酉朔日有食之
　　二十有三年春王正月叔孙婼如晋癸丑叔鞅卒晋人执我行人叔孙婼
　　谢湜曰邾人以鲁难告而晋人执我行人非行人之罪也故晋执婼书行人
　　晋人围郊
　　谢湜曰杜氏谓郊子朝所得邑
　　胡安国曰按左氏晋籍谈荀跞帅师军于侯氏箕遗乐徴济师军其东南正月二师围郊郊子朝邑也既不书大夫之名氏又不称师而曰晋人防之也所谓以其事而防之者也当是时天子蒙尘晋为方伯不奔问官守省视器具徐遣大夫往焉勤王尊主之义若是乎书晋人围郊而罪自见矣
　　夏六月蔡侯东国卒于楚
　　谢湜曰东国盖朝楚而卒
　　秋七月莒子庚舆来奔
　　谢湜曰庚舆虐而好劒茍铸劒必试诸人故国人难之出奔
　　胡安国曰左氏曰庚舆虐而好劒茍铸劒必试诸人国人患之又将叛齐乌存帅国人逐之庚舆来奔齐人纳郊公三代之得失天下仁与不仁而已矣茍无仁心甚则身杀国亡不甚则身危国削庚舆免死道左而出奔于鲁幸耳入国不书而书其出奔恶之也郊公出入皆不书微之也所谓以其人而防之者也防之为义或以位或以人或以事春秋书法逹王事名氏不登于史册若此类亦众矣
　　戊辰呉败顿胡沈蔡陈许之师于鸡父胡子髠沈子逞灭获陈夏齧
　　程氏学曰不言呉杀而云灭者为其自取之也为诸侯不能以义自守廼役属于楚为呉所取而死之是取灭之道也君死而云灭者小国悉师以行一败而俱亡故云尔
　　谢湜曰六国兴师皆楚令也顿胡沈为主蔡陈许从之故顿胡沈居先六国皆以国称者以其役属于楚外之也胡子沈子以自灭为文者罪其自取也小国不知执义自守茍顺强令而为兵首使强呉败而杀之取灭之道也败而杀之而谓之灭者胡子沈子悉众以出上书名自取亡灭之道也败不书战者战陈未成列而败之六国之出也呉败其师陨其君获其臣以归因此国灭其为患大矣春秋书败灭书获所以为小国戒也
　　胡安国曰呉伐州来楚令尹帅师及诸侯之师与呉战曷为不书楚令尹既丧楚师已熸六国先败楚师遂奔是以不书楚也诸侯之师曷为略而不序顿胡沈则其君自将蔡陈许则大夫帅师言战则未陈也言败绩则或灭或获其事亦不同也故总言呉人以诈取胜于前而以君与大夫序六国于后胡沈书爵书名书灭者二国之君防而狂不能以礼自守役属于楚悉师以出一败而身与众俱亡也其曰胡子髠沈子逞灭者若曰非有能灭之者咸其自取焉耳亦犹梁亡自亡也郑弃其师自弃也齐人殱于遂自殱也或曰灭或曰获别君臣也君死曰灭胡子髠沈子逞是也生得曰获秦晋战于韩原获晋侯是也大夫生死皆曰获郑获宋华元生也吴获陈夏齧死也书其败不以国分而以君大夫为序书其死不以事同而以君臣为别皆所以辨上下定民志虽颠沛必于是也其义行而乱自息矣
　　天王居于狄泉尹氏立王子朝
　　范祖禹曰尹氏立王子朝季氏逐昭公世官之患也谢湜曰王子猛卒母弟王子匄立敬王是也敬王即位逾年尹氏作乱未已故敬王播越在外尹氏擅立子朝书天王居狄泉以着天王所在也书尹氏立王子朝以着尹氏大逆也子朝非正也其立非周人所欲也尹氏立之而已子朝书立以明立非其立也尹书氏以明世卿为王室患也
　　胡安国曰立者不冝立也王猛当立而未能立故称大臣以之而不言立敬王当立又能立矣故直称居于狄泉而不言立子朝庶孽夺正以贱妨贵基乱周室不当立者也故特称立而目尹氏尹氏天子之卿也王朝公卿书爵而变文称氏者见世卿之擅权乱国为后戒也或曰称氏者时以氏称之也诗云王谓尹氏此大雅美宣王诗也亦讥世卿欤为此説者误矣诗人主文而不以害意有美而或过有刺而或深以意逆之可也春秋所书或称爵或称字或称名或称氏或称子或称人名分所由正是非所由定礼义所由出皆断自圣心游夏不能与也狥时之所称而称之岂其然乎
　　八月乙未地震冬公如晋至河有疾乃复
　　谢湜曰公如晋数矣惟此书有疾则余皆以晋辞之而复也
　　胡安国曰昭公两朝于晋而一见止五如晋而四不得入焉今此书有疾乃复杀耻也以周公之胄千乘之君执币帛修两君之好而不见纳斯亦可耻矣有耻而后能知愤知愤而后能自强自强而后能为善为善而后能立身身立而后能行其政令保其国家矣昭公内则受制于权臣外则见陵于方伯此正忧患疢疾有徳慧智术保生免死之时也而安于屈辱甘处防弱无愤耻自强之心其失国出奔死于境外其自取之哉
　　二十有四年春王二月丙戌仲孙貜卒叔孙婼至自晋胡安国曰大夫执而致则名此独书其姓氏何贤之也叔孙婼以礼立身而不屈于强国以忠事主而不顺于强臣此社稷之卫鲁之良大夫也使昭公稍有动心忍性强于为善之意举国以聴岂其死于干侯观意如之稽颡于昭子叔孙之以逐君责意如其事可见矣及意如有异志而昭子使祝宗祈死所谓知其无可奈何安之若命者故婼至自晋特以姓氏书其死也公虽在外而特书日以卒之所以表其节为后世劝也
　　夏五月乙未朔日有食之秋八月大雩丁酉杞伯郁厘卒冬呉灭巢
　　谢湜曰巢本微国后属楚故书灭
　　胡安国曰巢楚之附庸实邑之也书呉入州来着凌楚之渐书呉灭巢着入郢之渐四隣封境之守既不能制则封境震矣四境国都之守既不能保则国都危矣故沈尹戌以此为亡郢之始也春秋内失地不书明此为有国之大罪外取灭皆书明见取灭者之不能有其土地人民则不君矣故诸侯之宝三以土地为首
　　葬平公
　　二十有五年春叔孙婼如宋夏叔诣防晋赵鞅宋乐大心卫北宫喜郑游吉曹人邾人滕人薛人小邾人于黄父
　　谢湜曰左氏谓谋王室
　　胡安国曰按左氏郑子太叔如晋范献子曰若王室何对曰王室之不寜大国之忧晋之耻也吾子其早图之献子惧乃徴防于诸侯防于黄父谋王室也赵简子令诸侯之大夫输王粟具戌人将纳王夫以王猛之无单旗刘蚠之屡败敬王初立子朝之众召伯奂南宫嚚甘桓公之党疑若多助之在朝也然防于黄父凡十国而诸侯之大夫无异议焉是知邪不胜正久矣犹有爱庶孽配适夺正至于灭亡而不寤者不知幽王晋献之父子亦何足效哉然则黄父之防王事也而无美辞何王室不靖亦惟友邦冡君克修厥职以绥定王都非异人任亦何美之有免于讥贬足矣此春秋以正待人之体也后世以滥赏报臣子所当为之事为臣子者亦受而不辞失此义矣
　　有鸜鹆来巢
　　谢湜曰来巢来国中为巢也鸜鹆野鸟其居避人鸜鹆来巢国中异之大也方是时鲁国纲纪废壊公室政治荒芜久矣然则鸜鹆自野来巢亦其有以召之也昔无今有故以有为文
　　胡安国曰传曰鸜鹆不逾济济水东北防于汶鲁在汶南其所无也故书曰有巢者去穴而巢隂居阳位臣逐君象也鸜鹆宜穴处于下而巢居于上季孙宜臣顺于家而主祭于国反常为异之兆能以徳消则无其应矣或曰此公子宋有国之祥也
　　秋七月上辛大雩季辛又雩
　　谢湜曰祭祀尚敬烝而又烝雩而又雩皆黩祭也一月而两雩故于雩书又着其非礼也
　　胡安国曰左氏以再雩为旱甚圣人书此者以志御灾之非道而区区于祷祠之末也昭公之时雨雹地震四见于经旱干为虐相继而起有鸜鹆来巢异之甚也季辛又雩灾之甚也考诸列位则国有人焉观诸天时则犹有眷顾之心未终弃也若反身修徳信用忠贤灾异之来必可御矣昔高宗肜日雉升鼎耳异亦甚矣聴于祖已克正厥事故能嘉靖殷邦享国长久宣王之时旱魃蕴隆灾亦甚矣侧身修行遇灾而惧故能兴衰拨乱王化复行此皆以人胜天以徳消变之验也昭公至是犹不知畏罔克自省而求于祷祀之末将能胜乎故特书此以为后世鉴
　　九月己亥公孙于齐次于阳州
　　胡安国曰内出奔称孙隐也次于阳州待齐命也昭公欲伐季氏子家子曰季氏得民已久君无多辱公不从意如登台而请待于沂上以察罪弗许请囚于费弗许请以五乘亡弗许子家子曰君其许之政自之出久矣隠民多取食焉为之徒者众矣日入慝作弗可知也弗聴叔孙氏之司马防西北隅以入孟氏杀郈昭伯遂伐公徒公与臧孙如墓谋遂行以君伐臣曷为不胜鲁自东门遂杀嫡立庶鲁君于是乎失政禄去公室政在季氏于此君也四公矣作三军尽征其一舍中军兼有其二民赋入于其家半矣受命救台也遂入郓帅师取卞也不以闻军政在其手专矣行父片言而东门氏逐南蒯一动而公子愸奔鲁之群臣亦无敢忠于公室而献谋者所谓屯难之时也在易屯之六五曰屯其膏小贞吉大贞凶象曰屯其膏施未光也昭公不明乎消息盈虚之理正身率徳择任忠贤待时驯致不忍一朝之忿求逞其私欲而以群小谋之其及也宜矣
　　齐侯唁公于野井
　　谢湜曰季氏专国乆矣欲除其患不可以不渐也昭公智不足以图之也权不足以御之也乃以小人之虑仓卒攻而去之欲其不陷危亡难矣故公之逐季氏也反为季氏所逐而失位出奔书孙于齐着昭公谋术之踈也昭公以微弱失位邻国所当救也意如以背逆出君邻国所当讨也救而讨之邻国之义也景公党逆弃顺党臣弃君反使意如安处于内而昭公野次于外其相恤也以恻怛之言慰之而已亦何补于吾君哉书次于阳州书唁于野井责景公灭邻国之义也阳州齐邑井齐地也
　　胡安国曰唁者吊也生事曰唁死事曰吊齐侯唁公于野井以遇礼相见孔子曰其礼与其词足观矣然则何以失国而不反乎礼有本末正身治人礼之本也威仪文词礼之末也昭公丧齐归无慼容而不顾娶孟子为夫人而不命政令在家而不能取有子家子之贤而不能用而屑屑焉习仪以亟能有国乎虽齐侯来唁其礼与词是矣而方伯连帅之职则未修也又岂所以为礼哉其言曰自莒疆以西请致千社将率敝赋以从而子家子曰失鲁而以千社为臣谁与之立且齐君无信不如早之晋书曰唁公亦明其无纳公之实讥之也
　　冬十月戊辰叔孙婼卒十有一月己亥宋公佐卒于曲
　　谢湜曰曲宋地
　　胡安国曰按左氏宋元公为公故如晋卒于曲曲宋地也宋元之夫人曹氏生子妻意如或谓曹氏勿与鲁将逐之曹氏告元公公告乐祁祁曰与之如是鲁君必出无民而能逞其志者未之有也鲁君失民久矣然则宋元意如之外舅也不此之顾而求欲纳公是以正伦恤患为心而不匿其私亲之恶者也其贤于当时诸侯逺矣故虽卒于封内而特书其地以别之也
　　十有二月齐侯取郓
　　谢湜曰郓鲁邑齐侯取郓以为公所而居之也齐侯以郓居公而谓之取者以鲁地皆非公有故也孙书公以明昭公未絶于鲁也明其未絶于鲁所以罪意如之逆也郓书取以明昭公已絶于鲁也明其已絶于鲁所以罪公之失国也
　　胡安国曰郓鲁邑也直书齐侯取之何也齐不自取而为公取郓使居之也昭公出奔经书次于阳州见公于鲁未絶而季氏逐君为不臣及书齐侯取郓则见公已絶于鲁而逐于季氏为不君君者有其土地人民以奉宗庙之典籍者也已不能有而他人是保则不君矣春秋之义欲为君尽君道为臣尽臣道各守其职而不渝也昭公失君道季氏为乱臣各渝其职而不守矣其为后世戒深切着明矣
　　二十有六年春王正月葬宋元公三月公至自齐居于郓
　　程氏学曰公至自齐居于郓昭公出奔书曰公孙于齐次于阳州齐侯唁公于野井圣人书此者示昭公于鲁未为絶也所以罪季氏以臣逐君也至于齐侯取郓则见公已絶于鲁矣郓鲁邑公不能有而齐侯取以居公所以罪昭公不能保社稷而见逐于其臣也昭公失君道季氏为乱臣君不君臣不臣此鲁之所以乱也君君臣臣而天下治况鲁国哉
　　谢湜曰齐侯取郓居公故公居于郓唁之矣而不能为之讨贼居之矣而不能为之复国齐侯之罪也公虽失国在外鲁国君臣之义未之絶也书至书居所以存君也敬王居狄泉尹氏之罪也王在狄泉书居存天王也昭公居郓季氏之罪也公在郓书居存国君也明君臣春秋之义也君臣上下之分明而天下之大本正矣
　　胡安国曰居者有其土地人民之称也昭公失国出奔而称居于郓者存一国之防也襄王已出而称居于郑敬王未入而称居于狄泉者存天下之防也天子之于天下率土之滨莫非王臣非诸侯所敢擅也诸侯之于封国四境之内莫非其土非大夫所得专也故诸侯避舍以待巡守而大夫专邑是谓叛君曰居于郓其为防也至矣
　　夏公围成
　　谢湜曰成鲁邑境内皆非公有故公欲取成则围之一邑而至于围之则昭公不得人心由此见矣胡安国曰成者孟氏之邑左氏曰齐侯将纳公命无受鲁货申丰适齐货梁丘据据受之言于齐侯曰羣臣不尽力于鲁君者非不能事君也据有异焉宋元公为鲁君如晋卒于曲棘叔孙昭子求纳其君无疾而死不知天之弃鲁耶抑君有罪于鬼神故及此也若使羣臣从鲁君以卜师有济也而继焉兹无敌矣齐侯从之使公子鉏帅师从公围成不书齐师者景公怵于邪説为义不终故微之也书公围成则季氏之不臣昭公之不君齐侯之不能修方伯连帅之职其罪咸具矣
　　秋公防齐侯莒子邾子伯盟于鄟陵
　　谢湜曰盟于鄟陵谋纳公也唁于野井盟于鄟陵而卒无讨叛之师齐侯之罪也
　　公至自防居于郓九月庚申楚子居卒
　　谢湜曰居楚平王
　　冬十月天王入于成周
　　谢湜曰大臣不能诛子朝清王室以逆天王使天王犯难以入书入于成周罪王臣讨贼之缓也周国统曰成周书成周以明天王复国也方敬王之返也子朝犹据国在内故复国以入言之左氏谓召伯盈先逐子朝而后王入成周误矣襄王书出敬王书入皆春秋变文以示义者也
　　胡安国曰左氏曰晋知跞赵鞅帅师纳王入于成周使成公般戍周而还不曰入于京师者京师众大之称不可系之入也其曰成周云者黍离而次不列于雅降为国风之意而景王宠爱庶孽弱其世适之罪着矣
　　尹氏召伯毛伯以王子朝奔楚
　　谢湜曰子朝之乱皆权臣为之也子朝之立也尹氏主之子朝之奔也尹氏召伯毛伯左右之故前书尹氏立子朝后书尹氏召伯毛伯以子朝奔楚所以着权臣之乱也尹氏首为祸恶而召伯毛伯相继从之故奔楚然后书二伯
　　胡安国曰取国有五利宠居一焉子朝有宠于景王为之党者众矣卒不能立至于奔楚何也是非有出于人之本心者不可以私爱是亦不可以私恶非卒归于公而止矣景王宠爱子朝将期于见是而天下不以为是踈薄子猛将期于见非而天下卒不以为非徒设此心两弃之也庶孽凭宠为群小之所宗而人心不附适子恃正人心之所向而群小不从故伯服虽杀而平王亦不能复宗周之盛申生已死而奚齐卓子亦不能胜里克之兵是两弃之也景王不鉴覆车王猛子朝之际危亦甚矣春秋详书为后世戒可谓深切着明也哉
　　二十有七年春公如齐公至自齐居于郓夏四月呉弑其君僚
　　谢湜曰呉公子光肆逆而归罪于呉者乃春秋变例于终以起义者也公子光出害君亲其罪所宜速讨也立君之朝食君之禄者无一人出力以报其君使防雠安处君位而卿大夫皆北靣臣之背上负徳众矣然则呉君遇难乃举朝之臣害之也故弑书呉以罪其国
　　胡安国曰此公子光使专诸弑之而称国何也呉子寿梦有四子长诸樊次余祭次夷昧次季札光诸樊之子也僚夷昧之子也诸樊兄弟以次相及必欲致国于季子而季子终不受则国宜之光者也僚乌得为君故称国以弑而不归狱于光其称国以弑者呉大臣之罪也大臣任大事事莫大于置君矣故君存而国本定君终而嗣子立社稷嘉靖人无间言此秉政大臣之任伊召之所以安商周孔明之所以定刘汉也若废立进退出于羣小阍寺而当国大臣不与焉用彼相矣此春秋归罪大臣称国弑君之意其径世之虑深矣
　　吕祖谦曰呉公子光弑其君僚考左氏所载本末公子光固不能无罪然呉王亦不知根本之虚因楚丧而伐楚贤者国之望使公子掩余公子烛庸伐潜用兵于外而季子又使之聘于上国遂至于晋以观诸侯之强弱一时亲近之臣皆安顿在外故公子光得窥伺间隙得行其谋而作乱呉王不知根本之虚处大抵为国之根本莫大于亲贤两字有亲则可以藩屏王室有贤则镇重朝廷虽有奸贼不敢觊今则呉王亲如掩余烛庸则使之帅师围潜贤如季子则使之出聘于外此公子光所以成簒弑之祸使数子皆在王之左右安得至此公子光包藏祸心固已久矣此方得逞其志大抵簒弑之臣乘间投隙因不足论所可罪者呉子也向使不知公子光之奸愈信为腹心如此则是不觉不悟不足深罪观公子光伏甲享王之时呉王亦自知其谋观其使甲坐于道及其门门阶户席皆王之亲当时设备如此其严然终不免于祸是明知其谋而明防于祸呉王既明知其有簒弑之心须当兢兢业业遵养时晦于此上做工夫既不曾于此上做工夫而亲信之臣如掩余烛庸季子之徒不当使之在外数子既在外故公子光得以弑之安得不致簒弑之祸以此观之则罪不专在公子光实吴王之罪
　　楚杀其大夫郤宛
　　谢湜曰左氏谓费无极谮而害之
　　秋晋士鞅宋乐祁犂卫北宫喜曹人邾人滕人防于扈谢湜曰左谓谋纳公
　　胡安国曰按左氏扈之防令戍周且谋纳公也宋卫皆利纳公固请之士鞅取货于季孙谓乐祁北宫喜曰鲁君守齐三年而无成季氏甚得其民淮夷与之有十年之备有齐楚之援有坚守之心有列国之权而弗敢宣也事君如在国鞅以为难二子皆图国者也而欲纳鲁君请从二子以围鲁无成死之二子惧皆辞乃辞小国而以难复之十五年诸侯盟于扈将为鲁讨齐齐侯赂之而不克讨故在防诸侯略而不序今此谋纳公亦以赂故不克纳而诸国之大夫皆序何也曰利于纳公者宋卫之大夫也受赂而不欲纳公者独范鞅主之耳又况戍周之令行乎所以列序而不略也以此见圣人取舍之大情而轻重审矣
　　冬十月曹伯午卒邾快来奔
　　谢湜曰邾大夫凡三叛出奔皆以鲁为主以其受邻国逋逃而安之也
　　公如齐公至自齐居于郓
　　二十有八年春王三月葬曹悼公公如晋次于干侯谢湜曰次于阳州不得入于齐也次于干侯不得入于晋也近则见轻于齐逺则见轻于晋其忧危至矣晋主盟之国也鲁君以难告若在水火之中也顷公坐视鲁君水火之难弃而不恤非所以正邦国也书次于干侯罪顷公失主盟之道也干侯晋邑
　　夏四月丙戌郑伯寜卒六月葬郑定公秋七月癸巳子寜卒冬葬悼公
　　二十有九年春公至自干侯居于郓
　　谢湜曰晋侯未见公故以干侯至
　　齐侯使高张来唁公
　　程氏学曰昭公至自齐居于郓三至自防居于郓一至自干侯居于郓一书至书居所以存君也公播越于外不获其所而鲁国君臣之义其可絶乎春秋之道明君臣者也君臣之道明而天下安且治矣书曰公在干侯亦与此同意
　　谢湜曰恤之而不能救之不可谓之徳唁于野井使高张来唁罪其无救难之实也
　　胡安国曰遣使来唁浅事也亦书于经者罪齐侯不能修方伯连帅之职也昔狄人迫逐黎侯黎侯寓于卫卫人弗恤黎之臣子劝其君以归而赋式微其一章曰微君之故者以事求人而人不有其事是谓微君之故若昭公见逐出奔而齐莫之讨淹恤日久而齐莫之纳微君之故矣其二章曰微君之躬者以身下人而人不有其身是谓微君之躬若齐侯设礼以享而使宰献遣使来唁而称主君微君之躬矣诸侯失国托于诸侯礼也诸侯失国诸侯纳之正也齐之先世尝主夏盟而太公受先王五侯九伯之命矣鲁为邻境甥舅之国也昭公朝夕立于其朝曽不能陈师境上讨意如逐君之罪而遣使唁公岂得礼乎
　　公如晋次于干侯
　　谢湜曰晋辞之矣又如晋次于干侯窘迫之至也
　　夏四月庚子叔诣卒秋七月冬十月郓溃
　　谢湜曰适齐齐弗礼适晋晋弗受以覉旅之迹托于晋之干侯君权扫地尽矣郓人忧季氏之为患也于是上下莫相保守而一邑之众溃焉以千乘之君而卒无尺土之托一民之辅者权臣为之难也
　　胡安国曰民逃其上曰溃自是昭公削迹于鲁尺地一民皆非其有矣公之出奔处郓四年民不见徳亡无爱征至于溃散岂非昏迷不反自纳于罟获防阱之中其从者又皆艾杀其民视如土芥其下不堪所以溃欤然则去宗庙社稷出奔而犹不然恐惧期改过以补前行之愆也自弃甚矣欲不亡得乎噫故书以为后世戒
　　三十年春王正月公在干侯
　　程氏学曰公在干侯存君也君失其所在于干侯而不得归故因其朝正之时而书公所在则存君父罪臣子讥诸侯之意皆可具见也
　　谢湜曰郓溃公不得反而客于干侯正月书公所在存君父也存君父所以责臣子也
　　胡安国曰公去社稷于今五年每嵗首月不书公者在鲁四封之内则无适而非其所也至是郓溃客寄干侯非其所矣嵗首必书公之所在者盖以存君不与季氏之専国而罪臣子讥诸侯之意具矣唐武后废迁中宗革命自立史臣列于本纪欲着其罪而君子以为非春秋之法其言曰天下者唐之天下中宗受之于其父武后安得絶先君之世复系嗣君之年黜武氏之号自以为窃取春秋之义信矣
　　夏六月庚辰晋侯去疾卒秋八月葬晋顷公冬十有二月呉灭徐徐子章羽奔楚
　　程氏学曰齐师灭谭谭子奔莒楚人灭子奔黄狄灭温温子奔卫国灭君奔皆不名者春秋之世强凌弱众暴寡而灭人之国其君力有不胜而奔者于其国义未絶也何则彼实无罪而为横逆所加固可以上诉诸天子下告诸侯然则其理可伸而其邦可复矣焉可遽絶之哉唯昭三十年吴灭徐徐子章羽奔楚独名传以既服矣而后奔楚以经义例考之为信彼既降矣安有兴复之志乎故名之以着其絶也奔不书出国灭无出故耳
　　谢湜曰春秋国灭君奔皆不名独徐子章羽名者为其已臣于呉而后奔也奔而不名者取其有兴复之志也屈辱为臣则兴复之志亡矣故徐子之奔也书名以着其絶
　　胡安国曰春秋国灭而君出奔者皆存其爵而不名为无可灭之罪特为横逆所加耳独徐子章羽奔而书名者章羽断其髪携其夫人以逆呉子已无兴复之志矣以此见春秋大义虽在于抑强扶弱又责弱者之必自强于为善也
　　三十有一年春王正月公在干侯
　　范祖禹曰季氏出其君鲁无君者八年春秋每嵗必书公之所在及其居干侯也正月必书曰公在干侯不与季氏之专国也
　　季孙意如防晋荀跞于适歴
　　谢湜曰意如鲁之大逆也大国不能为之力讨又使大夫防焉何以为乱臣贼子之戒哉然则意如身负大罪乃敢偃焉自肆而无所忌惮者以晋大夫为之援也
　　胡安国曰左氏曰晋侯将以师纳公士鞅曰若召季孙而不来则信不臣矣然后伐之若何晋人召季孙鞅使私焉曰子必来我受其无咎意如出君不事专有鲁国晋实主盟不能致讨而宠以防礼不亦悖哉或曰季孙事君如在国未知其罪而君伐之是昭公之过也则非矣行货齐晋使不纳公祷于官求君不入及其复也犹欲絶其兆域加之恶谥安在乎事君如在国犹曰未知其罪乎齐晋不能诛乱禁奸悖君臣之义不知其从自及也陆淳以为逐君之臣晋不之罪而反与为防书曰意如防晋荀跞于适歴晋侯之为盟主可见矣荀跞之为人臣可知矣此不待贬絶而罪恶见者也得春秋所书之意矣
　　夏四月丁巳薛伯糓卒晋侯使荀跞唁公于干侯谢湜曰贼臣不讨而荀跞防之危君不救而荀跞唁之何以拨鲁国之乱而反之正哉齐晋皆大国也力足以诛逆而不为之诛势足以解危而不为之解此春秋所以责二国之唁也
　　秋葬薛献公冬黒肱以滥来奔
　　谢湜曰黒肱邾大夫不书邾杜氏谓阙文
　　十有二月辛亥朔日有食之
　　三十有二年春王正月公在干侯取阚
　　谢湜曰公旅寄干侯久矣非有兵力可以得邑也所以取阚者鲁人以阚与公而公取之也书取阚着其微弱也阚鲁微邑
　　夏呉伐越秋七月冬仲孙何忌防晋韩不信齐高张宋仲几卫世叔申郑国参曹人莒人薛人人小邾人城成周
　　谢湜曰诸侯不勤王事久矣当王室危弱之时列国乃能从王命城成周以安王室善之大者也书城成周善之也
　　胡安国曰天子有道守在四裔今至于城王都可以不书乎不曰城京师而曰城成周者京师众大之称成周地名也与列国等矣
　　吕祖谦曰自王子朝之乱诸侯戍周到此敬王谋于晋晋为之城成周当时人心未定所恃者城郭而已今范献子魏献子谋与其戍周不如城之天子实云虽有后事晋勿与知可也他是晋秉政大臣自相谋如此以事迹上看晋人合诸大夫以城成周定其高低厚薄以令诸侯自共王事以春秋之末晋之衰诸侯能如此已是间见之时看晋执政不要去迹上看须看其执政之相谋虽有后事晋勿与知可也做此城成周一段事自此天子之事都不要管天下事这般一段大段要看自周之衰五覇扶持王室固是无诚心欲借王室以求宠于诸侯何故到春秋之末虽五覇亦无尚有王泽未尽略知有王室在到得王泽欲尽仅有毫髪之存王不能因振奋再张王室此一段事以略言之做一番不管所以谋虽有后事晋勿与知可也晋一国之心如此若以天下大势论见得周所以不复振处何故当时人心九分在私止有一分在王室以一分做十分事为周城了事王室之心便亡盖縁此一番用尽岂特范献子魏献子之过为周王者所当増修国政保防爱飬生起诸侯尊王之心反不审天下之大势令城其城诸侯尊王室之心皆亡此周所以衰
　　十有二月己未公薨于干侯
　　谢湜曰薨于干侯着其客死于外也鲁国政在季氏四世矣民知季氏不知有君昭公大事未知所处而遽以干戈讨不可制之权臣故意如方登台请罪而公徒释甲皆无战心及其出也齐弗见礼晋弗见受鄟陵之盟扈之防二国奸臣反为季氏援助而内无讨乱之臣昭公屡年次于野卒乎无一人之援而死于干侯此可不为之悲乎哉故史墨曰为君慎名与器不可以假人
　　胡安国曰诸侯失国出奔者众矣郑伯突为祭仲所逐而出奔入于栎而复国卫侯衎为孙寗所逐而出奔入于夷仪而复国昭公在外八年卒以客死为天下笑何也祭仲虽专而世权不重于季氏卫侯失国犹夫人也而有推挽之者所以虽失而复得也鲁自季友受费以为上卿至于意如专执国命四世矣其臣皆季氏之孚也其民皆季氏之获也而昭公有一子家驹言不见聴计不行也不得复国宜矣故春秋详録其所为后世之戒公虽失国然每嵗之首月必书公在干侯诛意如也书齐侯取郓公围成郓溃絶昭公也为人臣者观每嵗必书公所在必不敢萌防扈不臣之心为人君者观春秋所书围成郓溃知社稷之无常奉也亦必少警矣呜呼可谓深切着明矣胡宏曰九五屯其膏小贞吉大贞防象曰屯其膏施未光也鲁昭公当三桓强盛禄去公室之时以人则皆季氏之人以政则皆季氏之政君位虽存而威权去已不足以有为欲恩泽下流难矣屯其膏屯膏凝结而不流者也然则宜奈何自小而以渐正之使恩泽浸润加于百姓仁心仁闻着于天下则有吉如唐武宗宪宗是鲁昭不知出此举兵攻之欲夺数世之权于一旦恩泽未孚民莫之与以致失国出奔客死他所防矣
　　吕祖谦曰鲁昭公当时不能堪季氏之强暴陵弱公室不胜一朝之忿举兵伐季氏至于失其国身死于外自当时观之不过言鲁失民数世一旦轻举妄动固不可若如此説昭公便须委首聴命于强族可也轻举妄动以丧社稷固昭公之可罪然当时使俛首聴于强族亦岂是承周公伯禽付托之意但季氏虽强然考当时事势亦自有可乘之隙昭公智不足以知此费季氏腹心之地季氏不能自固根本南蒯以费叛腹心内溃季氏讨之三四年不服间隙孰过于此昭公若乘此机防正一国之纪纲收公室之权当时又有子家驹精忠逺识与之图国举兵以伐之季氏必败大抵投机之防固有间不容髪者今也季氏讨费数年之久亦一大机防也而昭公不能知当可为之时不为及季氏既服费复强之后反驱市人以战宜于失国待他威势再强方且委靡不以为意始谋讨季氏亦已晩矣此其所以反为季氏所陵而身死于外也









　　春秋集义卷四十五
<经部,春秋类,春秋集义>
　　钦定四库全书
　　春秋集义卷四十六
　　宋　李明复　撰
　　定公
　　程颐曰定公名宋襄公子昭公弟恭王十一年即位定谥也安民大虑曰定
　　元年春王
　　谢湜曰即位之元年不书正月者以鲁之嗣君未立故也颁正朔以正天下天王之事也承天王正朔以正一国诸侯之事也定公未立则不书正月不与季氏承王正也
　　胡安国曰元年必书正月谨始也定何以无正月昭公薨于干侯不得正其终定公制在权臣不得正其始鲁于是旷年无君春秋欲谨之而不可也季氏废太子衍及务人而立公子宋宋者昭公之弟其主社稷非先君所命而专受之于意如者也故不书正月见鲁国无君定公无正主人习其读而问其传则未知己之有罪焉耳
　　三月晋人执宋仲几于京师
　　谢湜曰诸侯城成周善之大者也宋仲几违命不受功执之以治其罪义也虽然专执大夫于天王之侧而不以王命治之不敬之大也故晋卿贬爵称人胡安国曰按左氏诸侯防城成周宋仲几不受功曰滕薛郳吾役也为是执之则有罪矣书晋人执仲几于京师则贬词也以王事讨有罪何贬乎按周官司掌凡囚执人之事属于司冦凡诸侯之狱讼定以邦典凡卿大夫之狱讼断以邦法则大司冦之职也不告诸司冦而执人于天子之侧故虽以王事讨有罪犹贬凡此类皆簒弑之萌履霜之渐执而书其地谨之也每谨于初而祸乱熄矣
　　夏六月癸亥公之丧至自干侯戊辰公即位
　　谢湜曰定公昭公弟公子宋也定公之立制在季氏故丧至六日而后即位季氏鲁之大逆也定公以公弟受贼臣之立恶之大者书即位着其自立也胡安国曰昭公之薨已越葬期犹未得返至于六月癸亥然后丧至而定之即位乃在是月之戊辰盖迟速进退为意如所制不得専也以周书顾命攷之成王之崩在四月乙丑宰臣太保即于是日命仲桓南宫毛俾爰齐侯吕伋以二千戈虎贲百人逆王世子钊于南门之外延入翼室宅忧为天下主不待崇朝而后定也今昭公丧至在葬期之后公子宋自壊隤先入犹未得立是知为意如所制不得以时定非谓正棺乎两楹之间故定公之即位不可不察也夫即位大事也宗嗣先定则变故不生盖代君享国而主其祭宜戚宜惧一失机防或萌窥伺之心至于生变则为不孝矣古人所以贵于早定国家之本也今昭公之薨定公之即位春秋详书于防非为后法乃见诸行事为永鉴矣
　　秋七月癸巳葬我君昭公
　　谢湜曰昭公虽死于外与隠闵遇难不殊春秋书葬者罪鲁国不以季氏为逆也季氏吾君之仇也出其君而鲁国莫之讨也君死于外而鲁国莫之疾也定公受其位而安之臣子受其葬而安之君臣之义废矣书昭公之葬所以罪鲁国之安季氏也春秋贼不讨君不书葬昭公书葬则变例于终以起义也
　　九月大雩立宫
　　谢湜曰公伯禽子庙毁久矣复以私意立之非礼也宗庙之礼其逺近以年其进退以义非其退而退之为不懐非其进而进之为不敬
　　胡安国曰焬公伯禽之子其曰立者不宜立也丧事即逺有进而无退宫庙即逺有毁而无立
　　胡宏曰公至是十九世是祧主也其不可立宫明甚所以立之者季氏以少子当鲁国祭祀自专废立自恣重赂足以结四隣私恩足以收百姓所惧神怒或降之罚耳故有祷于公而立宫也圣人笔之使后人考其世寻其由则季氏诬神之罪着而礼制不至遂乱矣
　　冬十月陨霜杀菽
　　谢湜曰建酉之月霜已栗烈菽不胜霜故陨霜杀菽草害稼菽养人十二月霜不杀草异之大者也十月霜杀菽灾之大者也
　　胡安国曰糓梁子曰菽举重也未可以杀而杀举重可杀而不杀举轻其象则刑罚不中之应
　　二年春王正月夏五月壬辰雉门及两观灾
　　谢湜曰宫室过制天之所不与然则雉门及两观灾乃天恶其僭而灾之也
　　秋楚人伐呉冬十月新作雉门及两观
　　谢湜曰雉门两观为火所坏故鲁人于此新作焉门阙之灾以僭制也鲁人乘灾变之后复以僭制为之不知畏天者也雉门两观书新作书及恶其不知变也延廐因旧而葺之故书新南门雉门两观则去旧而为之故书新桓宫僖宫之类作不复书者以灾不由僭故也
　　胡安国曰书新作讥借王制而不能革也雉门象魏之门其外为库门而臯门在库门之外其内为应门而路门在应门之内是天子之五门也僖公尝修泮宫复閟宫非不用民力而春秋不书新作南门则独书者南非一门也必有不当为者子家驹以设两观为僭天子是非诸侯之制明矣夫拨乱反正者必本诸身身正者物必正春秋于僭君必书者必正之意也使定公遇灾而惧革其僭礼三家陪臣其敢僭诸侯执国命乎习旧而不知以为非何以禁季氏之胁其主矣
　　三年春王正月公如晋至河乃复
　　程颐曰意如上不请于天子而立定公故晋怒而公徃朝焉晋辞公而复故明年因防而请盟
　　谢湜曰季氏强盛公室微弱故公初朝晋晋人辞之皆季氏交结晋室之罪也
　　二月辛夘邾子穿卒夏四月秋葬邾庄公冬仲孙何忌及邾子盟于防
　　四年春王二月癸巳陈侯呉卒三月公防刘子晋侯宋公蔡侯卫侯陈子郑伯许男曹伯莒子邾子顿子胡子滕子薛伯伯小邾子齐国夏于召陵侵楚
　　程颐曰楚恃强侵诸侯晋请于天子伐之而不能明暴其辠以行天讨无功而还故书侵以罪之
　　谢湜曰楚子纳尹氏王子朝病蔡拘蔡侯其罪在所讨也晋定公以王命合诸侯于召陵将以伐楚也然诸侯不能明大义以伐有罪乃以冦暴之师侵之而已可以正楚而服之哉召陵之防书侵楚罪诸侯之不正也
　　胡安国曰按左氏传书伐而经书侵楚者楚为无道凭陵诸夏为一裘一马拘唐蔡二君三年而后遣蔡侯既归请师于晋晋人请命于周大合诸侯天子之元老在焉若能暴明其罪恭行天讨庶几王者之师齐桓晋文之功褊矣有荀寅者求货于蔡侯弗得遂辞蔡人晋由是失诸侯无功而还书曰侵楚陋之也吕祖谦曰是时晋虽无盟主之实其承袭世业尚有盟主之虚名所以蔡侯赴愬于晋当时晋之不为盟主也久矣晋于此当因蔡之怒以奉王命防诸侯之师以讨楚则城濮之功可以再立文公之覇业可以再兴晋既不能与蔡救患方且求货于蔡侯自此晋失覇蔡被子常求货无厌见晋尚称覇主所以赴愬今晋之执政又求货于蔡侯是脱子常于楚又见子常于晋他到这里事穷计廹安得不归命于呉
　　夏四月庚辰蔡公孙姓帅师灭沈以沈子嘉归杀之谢湜曰沈不防召陵沈人之失也灭其国以其君归既归而杀之蔡公孙姓之虐也将讨不仁而反为不仁将讨不义而反为不义前书侵楚后书灭沈召陵之师暴乱不法其恶见矣
　　胡安国曰沈人不防于召陵晋人使蔡伐之书灭沈罪公孙姓也书以归罪沈子嘉也书杀之罪蔡侯也奉辞致讨而覆其邦家为敌所执不死于位皆不仁矣所恶于前无以先后出乎尔者反乎尔者也蔡侯视楚犹沈视蔡也昭公拘于郢三年而后反非以国小而弱乎沈虽不防召陵未有大罪恶也而恃强杀之甚矣能无公孙翩之及哉宋以曹伯阳归蔡以沈子嘉归皆杀之也而或书或不书其不书者贱而略之也
　　五月公及诸侯盟于臯鼬
　　程颐曰公以不获于晋故因防而求盟则此盟公意也故书公及
　　谢湜曰晋卑鲁君久矣朝则辞之盟则退之臯鼬之盟定公得与盟书公及诸侯所以抑晋而伸鲁也是盟也诸侯不与刘子同盟尊王臣也尊王臣诸侯同其善故盟称诸侯
　　胡安国曰定公之立上不请于天王下不告于方伯而受国于季孙意如故三年朝晋至河而复今防诸侯求为此盟书公及者内为志也召陵之防必序不序十有八国之诸侯则无以见侵楚之陋臯鼬之盟序与不序非义所系则以凡举可也
　　杞伯成卒于防
　　谢湜曰方用师则书卒于师师退而盟则书卒于防不当防不当师则书地
　　六月葬陈恵公许迁于容城
　　谢湜曰许又自白羽迁容城国无定处民无定守故自叶至容城凡四迁
　　秋七月公至自防刘卷卒
　　谢湜曰王臣以赴告之礼交于列国非礼也刘子卷夺爵贬之也
　　葬悼公楚人围蔡
　　谢湜曰蔡灭沈故楚围蔡
　　晋士鞅卫孔围帅师伐鲜虞葬刘文公
　　谢湜曰王臣卒鲁以外诸侯防葬非礼也
　　冬十有一月庚午蔡侯以呉子及楚人战于柏举楚师败绩楚嚢瓦出奔郑
　　谢湜曰楚人病蔡久矣蔡之求伐楚也既以其子元与其大夫之子为质于晋又以其子干与其大夫之子为质于呉楚人怨深于蔡可知也呉楚相为仇雠久矣柏举之战呉人愿致其力故蔡虽微弱蔡侯能役呉子而用之也呉称子着其强也楚称人着其恶也蔡与呉称以示其得呉之死力也晋侯以蔡之难假王命大合诸侯将以伐楚也然召陵之防以冦盗侵之而已未能声楚之罪而服之也蔡侯独以呉子之力乃能一战楚师而败之以至楚人震惧嚢瓦出奔然则列国讨罪反不若呉人制楚之暴也召陵书侵楚柏举书师败绩罪中国之衰也
　　胡安国曰呉何以称子善伐楚解蔡围也荆楚暴横盟主不能致其讨天王不得逹其命长恶不悛复兴师而围蔡王法所当讨而不赦也吴能自卑聴蔡侯之义以逹天子之命兴师救蔡战于柏举大败楚师成伯讨之功善矣晋主夏盟中国所仰若嘉糓之望雨也有请于晋如彼其难呉国天下莫强焉非诸侯之所能以也有请于呉如此其易故召陵之防大合诸侯而书侵楚柏举之战蔡用呉师特书曰以者深罪晋人保利弃义难于救蔡也然则何以不言救乎救大矣阖闾子胥宰嚭皆怀谋楚之心蔡人徃请防逢其适非有救灾恤邻从简书忧中国之实也圣人道大徳宏乐与人为善故因其从蔡特进而书爵嚢瓦贪以败国又不能死可贱甚矣故记其出奔特贬而称人春秋之情见矣
　　朱熹曰呉之所以得破楚也是楚平以后日就衰削又恰限使得伍子胥如此先又有申公巫臣徃呉教之射御战陈这两人所以不向齐晋那边去也是见得齐晋都破坏了兼那时如阖闾夫差勾践几人皆是南蛮中之豪杰
　　庚辰呉入郢
　　谢湜曰呉之败楚也呉已制楚之暴矣以义正楚而服之中国之道也入其国夷其宫徙其器挞其墓则其暴又甚于楚入郢称呉狄之也险之不可负也久矣楚人恃江山之固自以为若磐石之安也然呉自柏举一胜十日遂入郢都有国者不可不戒也胡安国曰及楚人战则称爵入郢则举其号何也君舎于其君之室大夫舍于大夫之室狄道也圣人谁毁谁誉救灾恤隣则进而书爵非有心于与之顺天命也乘约肆淫则黜而举号非有心于贬之奉天讨也伐国者固将拯民于水火之中而鸠集之耳杀其父兄系其子弟毁其宗庙迁其重器而乱男女之配也如水益深如火益热则善小而恶大功不足以掩之矣圣人心无毁誉如镜之无妍丑也因事物善恶施于褒贬焉不期公而自公尔明此义然后可司赏罚之权得春秋之法矣
　　吕祖谦曰呉之伐楚所以入郢几于灭楚论其源流固有自来自子常为令尹贪冐信防所以致亡之道固非在于交战之日然当时所以致败所以速亡盖自有説当呉伐楚自豫章与楚夹汉左司马戍谓子常曰子防汉而与之上下我悉方城外以毁其舟还塞大隧直辕冥阨子济汉而伐之我自后击之必大败之司马説令尹与之上下欵楚人兵不能与战司马之谋要得子常御呉人于前司马以奇兵绕出呉之后使子常聴之则伍员孙武亦无应楚之防胜败未可知然子常所以败正縁史皇谓子常楚人恶子而好司马若司马毁呉舟于淮塞城口而入是独克呉也子必速战不然不免乃济汉而陈然所以丧师几亡国全在此子常平日固失人心国势已危使其委心聴司马之谋胜败尚未可知亦未至于亡国惟其私心疾忌谓楚恶已而好司马怕司马有功不使之先战所以败子常于国家危如累卵之时尚且忌贤疾能恐他人有功不恤国家之安危此其所以亡大抵看古今乱亡之由无不由立朝之臣以私意忌克所以看史皇谓子常子必速战不然不免讽味他这几句楚安得不亡以此一段看秦汉之后五代以前所以亡国同出一辙往往皆此心当时子常背司马之约先战屡战屡败至于柏举之战楚师大败子常奔郑呉自此入郢当时史皇献谋不用以其乘广死楚之几亡生于楚人恶子而好司马之一言虽区区能死不过匹夫匹妇自经于沟渎之谅本不足论看史皇之言半正半邪初间与子常説楚人恶子而好司马数句便是李林甫卢一等人便是李林甫卢杞所説之语子常欲奔史皇曰安求其事难而逃之将何所入子必死之到得子常不用他言出奔郑他便自死于军后靣一段便是张巡顔杲卿一等人便是张巡顔杲卿口里説话何故史皇之为人半正半邪此段终至于自死也不是大段奸伪底人尚自知耻畏义这个人平日不曽克私意于爱憎胜负之间消磨未尽前靣教子常夺司马之功致于亡楚看他后靣死于军本是一个知耻畏义底人縁他爱憎胜负之间不曾克私意论其罪考其实与李林甫卢罪一等可为学者深戒看后靣狥社稷也縁平日不克私意所以至此何况未有史皇之畏义于爱憎胜负安得不十分消磨学者须切近看这般事
　　五年春王三月辛未朔日有食之夏归粟于蔡
　　谢湜曰患难相救祸灾相恤荒歉相赒诸侯之更事也故蔡饥而鲁遗之粟曰归
　　于越入呉
　　谢湜曰于越越之别封也呉知郢之利在前而不知越之患在后故呉子涉千里之险入郢于越乘一朝之衅入呉空内务外有国之大患也故楚人弃国围蔡而呉入郢呉人弃国围楚而越入呉
　　六月丙申季孙意如卒
　　范祖禹曰礼乐征伐自诸侯出者十世天子希不失其天下者矣自大夫出者五世诸侯希不失其国者矣陪臣执国命者三世大夫希有不失其家者矣天子有天下诸侯有国大夫有家必久而后失之力有小大徳有厚薄其理然也盖周自昭王考其世短道微至幽王而七十世矣鲁自宣公三家始强季氏自武子至桓子制于家臣四世矣希不失者不必皆如之其大略不过此矣
　　谢湜曰桓公之年书公子翚宣公之年书公子遂定公之年书季孙意如以着三公之逆也意如书卒罪鲁国不以意如为逆而讨之也春秋卿逆不书卒意如书卒则变例于终以起义也
　　胡安国曰内大夫有罪见讨则不书卒公子翚是也仲遂杀恶及视罪与翚同而书卒者以事之变卒之也意如何以书卒见定公不讨逐君之贼以为大夫全终始之礼也定公虽受国于季氏茍有叔孙婼之见不赏私劳致辟意如以明君臣之义则三纲可正公室强矣今茍于利而忘其雠三纲灭公室益侵陪臣执命宜矣故意如卒主人习其读而问其传则未知己之有罪焉耳
　　吕祖谦曰阳货自平子疾专政及平子卒囚季桓子以陪臣之微秉一国之政论季氏是强家大族在平子时亲逐君非不强何故身死未几便为陪臣据其家如此之速因是説道天下无道则礼乐征伐自诸侯出又降而自大夫出又降而自陪臣出僭乱之萌既开彼此相仿天下之大势都如此须又自就着实处看鲁之权所以在大夫者何故正縁有庆父襄仲之难所杀者三君季友与季文子有定君之功自此专权因成弑君之乱此权所以在大夫季氏之权所以在陪臣何故盖季平子所以能逐君外则诸侯从之内则国人服之岂平子一手一足所能自致皆是家臣强悍勇知之人为之爪牙击于外乃可如阳货者实宣力焉于是假借长飬他惟恐他恶不强但知崇奬他而不知其利在前其毒在后及昭公死定公立季氏长养容纵家臣之祸方出来蒲圃之乱几亡其所以不亡者仅于一髪天下事利于一时之便其后未有不反为所害者譬如要得放纵肆欲之人服丹药相似后来血气既衰未有不为痈为疽反以丧其躯者当时虽得他不义后来为其不义所败古之君子言必虑其所终行必稽其所蔽盖为此也
　　秋七月壬子叔孙不敢卒冬晋士鞅帅师围鲜虞谢湜曰伐而不服故围之
　　六年春王正月癸亥郑游速帅师灭许以许男斯归谢湜曰许自易都避难凡四迁形势日削不可以为国故郑灭许
　　二月公侵郑公至自侵郑
　　谢湜曰郑灭许故公侵郑
　　夏季孙斯仲孙何忌如晋
　　谢湜曰二卿出聘罪其不率也
　　秋晋人执宋行人乐祁犂
　　谢湜曰宋行人以国事通于晋宋国有过非行人之罪也故晋侯称人
　　胡安国曰称人以执非伯讨也祁犂聘于晋主赵简子饮酒焉献杨楯六十范赵方恶其宰曰昔吾主范氏今子主赵氏是贾祸也范献子果怒言于晋侯曰以君命越疆未致使而私饮酒不敬二君不可不讨也乃执乐祁执非无名何以非伯讨也使范赵方睦皆有献焉则弗执之矣执异国行人出于列卿私意威福之柄移矣三卿分晋而靖公废为家人岂一朝一夕之故哉
　　吕祖谦曰宋乐祁言于景公曰诸侯唯我事晋今不使往晋其憾矣乐祁告其宰陈寅寅曰必使子徃子立其后而行料得晋政多门必遇其祸乐祁用其言见溷而行及祁到晋果如陈寅之言为范宣子所执终不得归看这一段事当时陈寅之谋也自精密此不足论因此可论天下大势考左氏所载本末可以视春秋天下大势若是桓文以前诸侯多见于左氏所载凡见于征伐防盟之间皆诸侯自相为谋盖当时之政自诸侯出故也自鸡泽湨梁之防大夫専盟全不见诸侯言语宋之一防多是赵武等説话大夫之事多见于传盖当时之政自大夫出故也及春秋末后一节陪臣执政如阳货如梁怀如公山不狃北宫氏之宰如乐祁陈寅是时家臣事迹言语多见于传盖当时之政自陪臣出故也以三者观天下大势可见政在诸侯纵天子失权然犹可言政在大夫纵诸侯失权尚可整顿到得陪臣名字见于书传当时大势亦自可知
　　冬城中城季孙斯仲孙何忌帅师围郓
　　谢湜曰郓二于齐故围郓季桓子专政孟懿子为辅故如晋围郓书二卿












　　春秋集义卷四十六
　　钦定四库全书
　　春秋集义卷四十七
　　宋　李明复　撰
　　定公
　　七年春王正月夏四月秋齐侯郑伯盟于咸齐人执卫行人北宫结以侵卫
　　谢湜曰郑伯与齐故盟于咸
　　又曰行人通国之信也执行人以侵其国罪景公之不正也执而非罪侵而非义故贬称人
　　吕祖谦曰齐郑盟于咸此见晋衰齐郑欲出谋此亦是天下大变四方诸侯一时皆衰亦是时节如此
　　齐侯卫侯盟于沙
　　谢湜曰卫侯畏齐故盟于沙
　　大雩齐国夏帅师伐我西鄙
　　谢湜曰鲁侵郑围郓故齐来伐
　　九月大雩冬十月
　　八年春王正月公侵齐公至自侵齐二月公侵齐三月公至自侵齐
　　谢湜曰齐伐我西鄙故公侵齐书侵着其不正也三月之间再出侵齐着其产祸也公室微弱故于郑于齐侵之而已
　　曹伯露卒夏齐国夏帅师伐我西鄙
　　谢湜曰公再侵齐故齐复来伐
　　公防晋师于瓦公至自瓦
　　谢湜曰晋来侵郑公恃晋为援故出防晋师
　　胡安国曰按左氏晋士鞅荀寅救鲁则其防晋师何也春秋大法虽师次于君而与大夫敌至用大众则君与大夫皆以师为重而不敢轻也故棐林之防不言赵盾而言晋师瓦之防言晋师而不书士鞅于以见人臣不可取民有众专主兵权之意陈氏厚施于齐以移其国季孙尽征于鲁以夺其民皆王法所禁也春秋之义行则不得为尔矣
　　秋七月戊辰陈侯栁卒晋士鞅帅师侵郑遂侵卫谢湜曰以君命帅师侵郑中道复以师侵卫大夫之専权生事者也侵卫书遂罪士鞅之专且暴也
　　曹靖公九月陈怀公季孙斯仲孙何忌帅师侵卫谢湜曰左氏谓晋侵衞故
　　冬衞侯郑伯盟于曲濮
　　谢湜曰杜氏谓叛晋
　　从祀先公
　　谢湜曰鲁以僖公先闵逆祀久矣定公始以昭穆正先公之位而顺祀焉书从祀着复正也祀有典礼从则顺不从则逆从者顺之本也故从为顺
　　胡安国曰蜀人冯山曰昭公至是始得从祀于太庙其説是也季氏逐君而制其死生之命公薨干侯不得终于正寝既薨七月又不得以时归葬既葬絶其兆域又不得同于先君而在墓道之南至孔子为司冦然后沟而合诸墓则其主虽久未得从昭穆而祔祭宜矣及意如己卒阳虎专季氏将杀季孙斯而乱鲁国托于正以售其不正始以昭公之主从祀太庙盖欲着季氏之罪以取媚于国人然其事虽顺其情则逆春秋原情制法故不书禘事与日特曰从祀先公于盗窃寳玉大弓之上见事出阳虎而不可掩也其亦深切着明矣
　　盗窃寳玉大弓
　　程氏学曰定八年冬盗窃寳玉大弓九年夏得寳玉大弓寳玉大弓天子所赐先君之分器也藏之于国子孙世世保之不可失坠而为盗所窃国慢无政可知矣故窃之书得之书以志不恭之大也
　　范祖禹曰孔子于阳货亦不能絶也及其窃宝玉大弓则书之曰盗
　　谢湜曰宝玉大弓先王锡鲁分器所谓大宝镇者也宝玉象徳大弓象武先公以文徳武功受此弓玉以有其国故歴世守而传之以为国之宝镇也国之宝镇盗得而窃焉则人君不能守其国子孙不能保其传可知矣故宝玉大弓书盗窃着其失守国之道而危之也凡为穿窬而肆害取物者盗之所为也阳货蓄邪心以攘国寳故书盗
　　九年春王正月夏四月戊申郑伯虿卒得寳玉大弓谢湜曰谓之得者以明既失而复得也宝玉大弓先王之所赐先公之所寳非盛徳不能受而传之也子孙能有其物则国安不能有其物则国危窃之书得之书尊之也
　　胡安国曰谷梁子曰宝玉封圭大弓武王之戎弓周公受赐藏之鲁或曰夏后氏之璜封父之繁弱也子孙世守罔敢失坠以昭先祖之徳存肃敬之心耳古者告终易代璧琬琰天球夷玉兑之戈和之弓埀之竹矢莫不陈列非直为美观也先王所宝传及其身能全而归之则可以免矣鲁失其政陪臣擅权虽先公分器犹不能守而盗得窃诸公宫其能国乎故失之书得之书所以讥公与执政之臣见不恭之大也此义行则有天下国家者各知所守之职不敢忽矣又曰春秋于宝玉大弓失之则书于策得之则书于策此二物者未繋存亡何其书法若此之谨也先王分器所当世守而盗得窃之则不恭亦甚矣
　　六月葬郑献公秋齐侯衞侯次于五氏
　　谢湜曰五氏晋地罪其非事而出故书次
　　秦伯卒冬秦哀公
　　十年春王三月及齐平
　　谢湜曰前此鲁数侵齐齐数伐鲁至孔子为相与齐释怨相平而齐受之故鲁及齐平平一国所愿故不称公暨齐平者彼欲平而我与之平也及齐平者我欲平而彼从我平也孔子之相鲁也以徳亲怀邻国讲信修睦而二国于此平焉能循其道则虽天下之大可得而平也岂独一齐国哉宋楚其平起于下故书人齐鲁其平起于上故书国
　　夏公防齐侯于夹谷公至自夹谷
　　谢湜曰鲁自昭公失位鲁君不防诸侯久矣孔子之相鲁也数月之间平两国之争定公出防齐侯安国尊君拨乱反正于是乎在矣惜乎圣人之不久用于鲁也
　　胡安国曰夹谷之防孔子相犂弥言于齐侯曰孔丘知礼而无勇若使莱人以兵刼鲁侯必得志焉齐侯从之两君就坛两相相揖齐人皷噪而起欲以执鲁君孔子歴阶而升不尽一等而视归乎齐侯曰两君相好而裔夷之俘以兵乱之非齐君所以命诸侯也裔不谋夏夷不乱华俘不干盟兵不逼好于神为不祥于徳为愆义于人为失礼齐侯遽止之而属其臣曰夫人率其君与行古人之道二三子独率我入非礼之俗使寡人获罪于鲁侯如之何晏子曰小人之谢过也以文君子之谢过也以质君已知过则谢之以质耳于是归郓讙隂之田仲尼一言威重于三军亦顺于理而已矣故天下莫大于理而强众不与焉
　　晋赵鞅帅师围卫
　　谢湜曰士鞅侵卫卫不能服故鞅围卫
　　齐人来归郓讙隂田
　　程颐曰齐服义而求归之故书来归
　　谢湜曰田不书我者郓讙隂本非鲁旧故也归田书来者非我求之于齐齐人至鲁归之故也徳之悦服人心久矣夹谷之防孔子以徳左右其君以礼退裔夷之俘止嘉乐之享以义黜优施之乱正司马之刑方是时两君之礼严肃顺备而不敢偷两国之众恭恪震叠而不敢慢文徳武威于此两立矣故夹谷之防方返齐人畏恐服义而归我以所侵之田也胡安国曰齐人前此尝归济西田矣后此尝归讙及阐矣而此独书来归何也曰归者鲁请而得之也曰来归者齐人心服而归之也定公齐侯防于夹谷孔子摄相事具左右司马以从至于防所以礼相见郤裔俘拒兵车之命而罢享礼之设于野由是齐侯归三邑以谢过故子法言曰仲尼用于鲁齐人章章归其侵疆桓公以义责楚而楚人求盟夫子以礼责齐而齐人归地皆书曰来序绩也春秋夫子之笔削自序其绩可乎圣人防人物于一身万象异形而同体通古今于一息百王异世而同神于土皆安而无所避也于我皆真而无所妄也其曰天之将丧斯文也后死者不得与于斯文也天之未丧斯文也匡人其如予何是以天自处矣而亦何嫌之有
　　又曰郓讙隂之田本鲁田也始失其地不书于策者君辱当讳也不能保其土地人民则不君矣春秋义存君亲故特讳而不书以掩鲁侯之辱
　　叔孙州仇仲孙何忌帅师围郈秋叔孙州仇仲孙何忌帅师围郈
　　谢氏曰郈叔孙氏邑陪臣据邑叛国故二卿围郈夏围不克故秋复围之以二卿之力郈邑至于再围则郈之强大耦国可知矣故曰并后匹嫡两政耦国乱之本也
　　胡安国曰郈叔孙氏邑也侯犯以郈叛不书于策书围郈则叛可知矣再书二卿帅师围郈则强亦可知矣天子失道征伐自诸侯出而后大夫强诸侯失道征伐自大夫出而后家臣强其逆弥甚则其失弥速故自诸侯出十世希不失矣自大夫出五世希不失矣陪臣执国命三世希不失矣三家专鲁为日已久至于家臣争叛亦其理宜矣春秋制法本忠恕施诸已而不愿亦勿施诸人故所恶于上不以使下所恶于下不以事上二三子知倾公室以自张而不知家之拟其后也凡此类皆据事直书深切着明矣
　　宋乐大心出奔曹宋公子地出奔陈
　　谢湜曰宋景公失御臣之道故左右大臣以大恶相继出奔
　　冬齐侯卫侯郑防速防于安甫
　　谢湜曰防于安甫以卫有晋难故也
　　叔孙州仇如齐
　　谢湜曰齐来归田故州仇如齐
　　宋公之弟辰暨仲佗石彄出奔陈
　　谢湜曰仲佗石彄首恶构乱公子辰不能拒絶而从之故书暨辰縁母弟之宠权势隆盛以至二卿挟之以乱故书弟
　　胡安国曰按左氏宋公子地有白马四公以与桓魋地怒抶魋夺之魋惧将走公泣之母弟辰曰子为君礼不过出境君必止子地出奔陈公弗止辰为之请弗聴辰曰是我逐吾兄也吾以国人出君谁与处书曰宋公之弟辰暨仲佗石彄出奔陈其弟云者罪宋公以嬖魋故而失二弟无亲亲之恩暨云者罪辰以兄故帅其大夫出奔无尊君之义夫暨者不得已之词又以见仲佗石彄见胁于辰不能自立无大臣之节也
　　十有一年春宋公之弟辰及仲佗石彄公子地自陈入于萧以叛
　　谢湜曰公子辰恃弟之宠从乱臣之谋入与景公争国乃辰率乱臣而为之主也故入萧以辰为首暨者彼为之首而我与之出也及者我为之主而彼从我入也出奔书暨者以逆首归仲佗石彄而罪之也入萧书及者以逆首归宋公之弟辰而罪之也
　　胡安国曰出奔陈则称暨入于萧以叛则称及非不得已之词得已而不已者也夫事君者可贫可贱可杀而不可使为乱今不得已而轻于去国犹之可也得已而不已而果于叛君则无首从之别其罪一施之故不称暨而称及四卿在萧以叛而大心自曹从之其叛可知矣故不书叛而曰入于萧入逆词也书自陈自曹者结邻国以入叛陈与曹之罪亦着矣吕祖谦曰萧是大邑庄十二年宋闵公时群公子亦入于萧今年母弟辰之乱非独是所掠之地可畏而所谋事之人亦可畏如暨仲佗之徒乐大心凑合得成所以为宋大患
　　夏四月秋宋乐大心自曹入于萧
　　谢湜曰乐大心公子地与三子同恶相济者也故公子地自陈从三子入萧乐大心复自曹入萧
　　冬及郑平叔还如郑涖盟
　　谢湜曰鲁六年侵郑至此释怨而平
　　又曰以平故为盟
　　吕祖谦曰冬及郑平始叛晋也当此时晋之属国皆不属晋如卫又自去年叛今鲁又来平郑诸侯皆无从晋者
　　十有二年春薛伯定卒夏葬薛襄公叔孙州仇帅师堕郈
　　谢湜曰郈也费也成也三家之邑也鲁自宣公以来三家专政邑城过制势拟国都及三家之微也陪臣恃都邑出为背逆三家复不能制故或以郈叛或以费叛或以成叛以至帅师堕之也书堕郈着都城之害也然则邑有百雉之城家有甲兵之富其终不为国患者鲜矣统御国家者不可不戒也
　　杨时曰汉之有七国未若鲁之有三家也孔子堕三都之城而三家无敢不受命者则其取之必有道矣朱熹语録或问孔子仕季氏之义曰此亦自可疑有难説处因言三家后来亦被陪臣挠也要得夫子来整顿孔子却因其机而为之如堕邑之事若渐渐扫除得去其势亦自削弱可复正也孟氏不肯堕成遂不能成功因説如今且据史传所载亦多可疑处如鲁国司徒司马司空之官乃是三家世为之不知圣人如何得做司冦又问群弟子皆仕家臣圣人亦不甚责之曰当时列国诸臣皆世其官无揷手处故诸子不择地而为之耳
　　或又问孔子于季桓子见行可之仕孔子仕于定公而言桓子何也曰当时桓子执国柄定公亦自做主不起孔子之相皆由桓子及桓子受女乐孔子便行矣如陈恒弑齐君孔子沐浴而告鲁公又告桓子事势可见
　　问堕三都季氏何以不怨曰季氏是时自不奈陪臣何故假孔子之力以去之及既堕三都而三桓之势遂衰所以桓子甚悔临死谓康子曰使仲尼之去而鲁不终始者由我故也正如五代罗绍威不奈魏博衙兵何假朱温之势以除之既除衙兵而魏博之势大弱绍威大悔正此类也孔子是时也失了这机防不曽做得成
　　卫公孟彄帅师伐曹季孙斯仲孙何忌帅师堕费谢湜曰费季孙氏邑费尤强故二卿帅师堕之胡安国曰按左氏仲由为季氏宰将堕三都于是叔孙氏堕郈季氏将堕费公山不狃叔孙輙帅费人袭鲁公与三子入季氏之宫登武子之台费人攻之入及公侧仲尼命申句须乐颀下伐之二子奔齐遂堕费礼曰制国不过千乘都城不过百雉家富不过百乘以此防民诸侯犹有叛者故家不藏甲邑无百雉之城礼所当谨也郈费成者三家之邑政在大夫三卿越礼各固其城公室欲张而不得也三桓既微陪臣擅命凭恃其城数有叛者三家亦不能制也而问于仲尼遂堕三都是谓以礼为国可以为之兆也推而行诸鲁国而凖则地方五百里凡侵小而得者必有兴灭国继絶世之义诸侯大夫各谨于礼不以所恶于上者使其下亦不以所恶于下者事其上上下交相顺而王政行矣故曰茍有用我者期月而可三年有成
　　吕祖谦曰侯犯以郈叛须看初间都无此縁昭公出奔后鲁国大变都无纲纪所以如此
　　又曰孔子为政于鲁堕三家都邑考当时本末自有次序所谓三家都邑自常人论之必疑变不可知然考当时事端初不发于仲尼乃仲由为季氏宰发此议又是三家既有此议后来论之却言仲尼不自为谋恐三家万一不从伤威损重不可复令鲁国若使仲由为之从则公室之权自此振不从则不过不从家臣之言仲尼之礼貌未损鲁国之威权未沮为此论者亦未免为利害所夺亦未知圣人为政夫子之得邦家所谓立之斯立绥之斯来动之斯和圣人作而万物覩仲尼在上同此心者孰不怀同此气者孰不感况仲尼是勇鋭兼人之资感于气最先者所以为堕都之议而叔孙氏季氏皆从郈与费此二人亦非仲由所能令盖圣人在上他自有所感动仲由特发耳然两都既堕独公山弗狃负固而弗服何故比闭固难感者所以虽用兵未克如三苗逆命一般若仲尼终为政于鲁则闭固者亦须服又将此事反覆论之当仲尼为政公室之权虽未尽收已不见公室与三家之异昭公时三家与公室相为仇雠到此能与三子入宫登台当仓卒变乱之时敢如季氏之宫分明见得季氏与国同体了此见圣人感化之功如此
　　秋大雩冬十月癸亥公防齐侯盟于黄
　　谢湜曰以平故为盟
　　十有一月丙寅朔日有食之公至自黄十有二月公围成公至自围成
　　程氏学曰礼曰制国不过千乘都城不过百雉家富不过百乘以此防民诸侯犹有叛者孔子曰禄之去公室五世矣政逮于大夫四世矣故夫三桓之子孙微矣费也郈也成也三家之邑也政在大夫三家越礼各固其城三桓既微陪臣擅命而恃其城数有叛者故三家亦不能制也乃至屡围而不克帅师堕之费郈则堕矣成犹强不服是以公围而不果堕公羊曰孔子行乎季孙三月不违曰家不藏甲邑无百雉之城于是堕郈费斯得其义书此足以见有天下国家者可不慎于礼哉
　　谢湜曰成孟孙氏邑鲁将堕三都三卿堕郈堕费矣成犹强难服故公出堕成其堕成也卒于围之而止书围成著其不能堕也公不能亦孟孙有中辍之心故也
　　胡安国曰按左氏将堕成公敛处父谓孟孙曰堕成齐人必至于北门且成孟氏之保鄣无成是无孟氏也子伪不知我将不堕书公围成强也其致危之也仲由为季氏宰孔子为鲁司冦而不能堕成何也按是冬公围成弗克越明年孔子由大司冦摄相事然后诛少正夘与闻国政三月而商贾信于市男女别于途及齐人馈女乐孔子遂行然则围成之时仲尼虽用事未能专鲁国之政也而辩言乱政如少正夘等必肆疑沮于其间矣成虽未堕无与为比亦不能为患使圣人得志行乎鲁国以及朞月则不待兵革而自堕矣
　　胡宏曰司马迁载孔子堕三都之明年由大司冦摄相事夫圣人之仕所以大过人者无他焉夫天之生物随其分限无不可为而过者无可为而不及者为委吏则必防计当为乘田则必畜飬蕃为宰而亲民则必制飬生送死之节为司空而正封域则沟合昭公之墓为司冦而治奸乱则诛少正夘而堕三都及成不堕三家之虑变矣故经文不言三家直书曰公圣人色斯举矣安有明年由大司冦摄相之事所以必知其无者考按经文明年无更败起废之事而筑囿大搜絶与堕都之意不侔故也迁载孔子言行不得其真者尤多则未知其所以得实録之名者何故朱熹语録或问堕三都事费郈已堕而成不可堕是不用夫子至于此否曰既不用郤何故围成当时夫子行乎季孙三月不违则费郈之堕出于不意及公敛处父不肯堕成次第唤醒了叔季二家便做这事不成又齐人以女乐归之遂行不然当别有处置也又曰孔子相鲁欲堕三家至成则为孟氏所觉遂不可堕要之三家孟氏最弱季叔为强强者堕之而弱者反不可堕者强者不觉而弱者觉之故也问成既不可堕夫子如何别无处置了便休曰不久夫子亦去鲁矣若使圣人久为之亦须别有道理












　　春秋集义卷四十七
　　钦定四库全书
　　春秋集义卷四十八
　　宋　李明复　撰
　　定公
　　十有三年春齐侯卫侯次于埀葭
　　谢湜曰埀葭卫地
　　夏筑蛇渊囿
　　谢湜曰筑囿于郎筑囿于蛇渊着其妨民也
　　大搜于比蒲卫公孟彄帅师伐曹
　　谢湜曰曹人不服故再伐曹
　　秋晋赵鞅入于晋阳以叛
　　谢湜曰晋阳赵鞅邑鞅据邑叛故书入
　　胡安国曰按左氏赵鞅谓邯郸午曰归我卫贡五百家吾舍诸晋阳午许诺归告其父兄皆不可赵孟怒遂杀午围邯郸午荀寅之甥荀寅士吉射之姻也而相与睦遂伐赵氏鞅奔晋阳晋人围之赵鞅之入拒范中行也而直书曰叛何也人臣专土与君为市则是簒弑之阶坚冰之戒岂无以有己之义乎后世大臣有困于防闲迁延居外不敢释兵卒以忧死者亦未明人臣之义故尔故直书入于晋阳以叛入者不顺之词叛者不赦之罪
　　吕祖谦曰晋范氏中行与赵氏相攻观始者作乱之由与后来范中行氏之所以败赵鞅之所以再入看此曲折断之一言不过私之一字若致乱之由是当赵鞅欲邯郸午归卫贡五百家于晋阳午不从赵孟怒杀午縁此作乱范氏助他所以致乱之由只縁赵氏丰植其私邑私邑强大到得范中行氏所以邯郸午亦非有公心正縁午是荀寅之甥荀寅又是范吉射之姻亲党更相助到得赵鞅奔晋阳后来韩简子之徒言于公欲逐荀寅范吉射之徒亦非有正国家之刑其端亦私意乃欲以私爱立梁婴父为卿故欲逐范氏代其位韩简子亦与中行文子相恶欲乘闲逐之范氏助私党韩氏报私怨外面若欲振纲纪其实是私以此知晋室之乱举六卿虽或胜或负或存或亡通是一个私意为国尽皆私意无一人为公晋安得不亡
　　冬晋荀寅士吉射入于朝歌以叛
　　谢湜曰赵鞅叛晋阳荀寅士吉射叛朝歌权臣不率甚矣晋国之乱可知也
　　胡安国曰按左氏知文韩简魏襄子与荀寅范吉射相恶将逐荀范言于晋侯曰君命大臣始祸者死载书在河今三臣始祸而独逐鞅刑不均矣请皆逐之遂奉公以伐二子二子败奔朝歌晋主夏盟威服天下及大夫专政贿赂公行内外离折示威平丘而齐叛辞请召陵而蔡叛盟于沙咸而郑叛次于五氏而卫叛涖于郑防于夹谷歃于黄而鲁叛诸侯叛于外大夫叛于内故奔于晋阳而赵鞅叛入于朝歌而荀寅与士吉射叛以晋国之大天下莫强焉邦分崩而不能守也春秋于晋事或畧而不序或贱而称人或书侵以陋之责亦备矣至是三卿内叛直书于防见其效也故臧哀伯曰国家之败由官邪也官之失徳宠赂章也晋卿始祸縁卫贡也乐祁见执献杨楯也蔡侯从呉荀寅货也昭公弗纳范鞅赂也而晋室自是不复能主盟矣故为国以义不以利春秋之大法在焉见诸行事亦可谓深切着明矣
　　晋赵鞅归于晋
　　谢湜曰赵鞅韩晋之强宗也赵鞅之叛法所不赦韩魏为鞅请而复之定公不能察治乃以韩魏之请释其罪复其职还其爵邑使鞅复以无罪归国晋之国法不行于叛逆之人矣前书叛后书归罪其赦逆臣也
　　胡安国曰按左氏荀范奔朝歌韩魏以赵氏为请鞅入于绛盟于公宫然则书归者易词也韩魏为之请晋侯许之复而寅与吉射去国出奔则无有难之者故其归为易矣三子之叛其罪一也鞅以有援故得复寅吉射以无助故终叛春秋书鞅归于晋非与之也以罪晋侯纵失有罪无政刑耳叛逆人臣之大恶始祸晋国之载书既不能致辟于鞅奉行天讨以警乱臣又亢不狥韩魏之请而许之复无政刑矣其能国乎先儒或谓言归者以地正国也鞅取晋阳之甲以逐君侧之恶人则其说误矣以地正国而可是人主可得而胁人臣擅兴无罪以兵諌者真爱其君也使后世贼臣称兵向阙以诛君侧为名而实欲胁君取国者则此説启之也大失春秋之意也
　　薛弑其君比
　　谢湜曰臣下不安以成凶祸故弑书国
　　胡安国曰称国以弑者当国大臣之罪也孙复以为举国之众皆可诛非矣三晋有国半天下若皆可诛刀锯不亦滥乎頴川常秩曰孙复之于春秋动輙有罪盖商鞅之法耳弃灰于道者诛步过六尺者罚其不即人心逺矣王回以是尚秩此善议复者
　　十有四年春卫公叔戍来奔卫赵阳出奔宋
　　谢湜曰灵公不道南子乱国故公叔戍赵阳以欲去夫人之党得罪出奔
　　胡安国曰公叔戍将去南子之党夫人愬曰戍将为乱故公叔来奔赵阳北宫结皆戍党也故亦出奔而灵公无道不能正家以丧其大臣之罪着矣戍又以富见恶于卫侯夫富者怨之府也使戍积而能散以财发身不为贪人之所怨于以保其爵位傥庶几乎
　　二月辛巳楚公子结陈公孙佗人帅师灭顿以顿子牂归
　　谢湜曰顿日微弱又得罪于楚故顿为楚灭
　　夏卫北宫结来奔
　　谢湜曰结戍之党故出奔
　　五月于越败呉于檇李呉子光卒
　　谢湜曰檇李呉地呉将攻越越潜兵入檇李败之又曰光呉子阖庐
　　胡安国曰按左氏呉伐越勾践御之患其整也使罪人三行属剑于颈呉师属目因伐之阖闾伤而卒书败者诈战也定公五年于越入呉至是败呉于檇李防黄池之嵗又入呉悉书于史以其告也哀之元年呉子败越栖勾践于防稽之上岂独不告而史防不书疑仲尼削之也呉子光卒夫差使人立于庭茍出入必谓己曰而忘越王之杀而父乎则对曰唯不敢忘三年乃报越然则夫椒之战复父雠也非报怨也春秋削而不书以为常事也其防微矣
　　吕祖谦曰檇李今之秀州又云吴与越战越王勾践御之陈于檇李勾践患呉之整也使死士再禽焉不动使罪人三行属剑于颈而辞曰二军有治臣奸旗鼔不敏于君之行前不敢逃敢归死遂自刭也师属之目越子因而伐之大败之姑浮以戈击阖庐阖庐伤将指取其一屦还卒于陉到此呉方为越所败阖庐伤而死呉之陈所以如此整乃当时申公巫臣孙武之余教何故他当时适呉舍偏两之卒于呉教他伍乘之法后来又从孙武教宫人战陈斩其犯命者则陈法呉人讲之精虽阖庐末年尚承余教遗习以越之剽悍轻易犹畏不敢前以此知用兵不可无法制何故越出竒计变呉人耳目终为所败葢兵有正竒正则可効奇则不可効所谓行列卒伍分布之法故可传到得千变万化移换耳目则不可教若使巫臣孙武在则必不到陈乱地位无巫臣孙武之臣徒守巫臣孙武之法便到败处以此知天下之事固有可有不可者阖闾既败死其子夫差使人立于庭茍出入必谓己曰夫差而忘越王之杀而父乎其复雠之志甚坚惟其立志之坚所以几灭越国后来何故为勾践甘言重币所诱聴太宰嚭防臣之説志满意得终为越灭若以常理论之坐薪尝胆之时为之则易志满意得之时持之甚难然观夫差本源发处其志已不全了所以常使人立于庭出入必谓己是常要人唤省他使其志坚如火之必热如水之必湿如江河之不可转移则复雠之念岂有间断今必待人提起他意思则知他当时工夫巳自有间断隔絶处了所以终至于志满意得为越所败灭学者观此事最当警戒今学者能亲直谅之友朝夕警省亦是大段有志之人然而须以夫差事自警见得人终靠不得志满意得地位便自见学者做工夫须到不待人地位方坚固
　　公防齐侯卫侯于牵公至自防
　　谢湜曰是时衞有公叔戍之难牵之防着齐不能定卫难也牵卫地
　　吕祖谦曰晋人围朝歌朝歌是范氏之邑鲁卫齐谋范中行氏三国所以来救之者何故一则是晋之衰一则是范中行本主四方之诸侯所以尚有人情三国所以救之看陈寅言昔吾主范氏今子主赵氏此句可见范中行氏内则有三国之助外则有狄师之助何故不胜盖当时三分只有一分属范中行氏二分尚在四郊所以难成又看知文子韩简子魏襄子之徒皆恶范中行氏事见十三年范中行氏虽盛终敌不得四家去
　　秋齐侯宋公防于洮
　　谢湜曰是时宋有公子辰之难洮之防着齐不能清宋难也洮曹地
　　天王使石尚来归脤
　　谢湜曰石尚天王之士故书名王受神福頼诸侯所致则神福王宜与诸侯共之故天子分俎实不曰赐而谓之归也古者诸侯以时入朝朝则各以其职来祭故天子祭于宗庙有与诸侯共福之礼与之同其事则必与之同其乐故也周衰诸侯职贡不修祀事不相久矣庙中之赐诸侯何与于此哉敬王乃以脤肉亲鲁而归之失礼之大也脤膰以同姓为主所赐非特同姓而已
　　杨时曰行人归脤以交诸侯之福不必同姓异姓也如王使宰孔赐齐侯胙是已
　　卫世子蒯聩出奔宋
　　谢湜曰左氏谓蒯聩谋害其母出奔而春秋不絶其世子然则蒯聩之祸盖出于南子之譛也书世子出奔所以着灵公之恶也南子妇徳不修甚矣其恶世子而欲去之亦久矣骊姬害晋南子害卫其情一也灵公聴南子之谮不能为世子审察以致出奔故出书世子纳书世子所以明蒯聩未失世子之道也杨时曰卫世子蒯聩得罪于灵公而奔宋已而之晋赵氏灵公怨其出奔也谓少子郢曰我将立若为后灵公卒夫人立郢为太子曰此灵公命也郢曰有亡人之子輙在不敢当于是卫人立輙为君昔者公仪仲子之丧舍其孙而立其子子游问诸孔子孔子曰否立孙则世子而立嫡孙礼也然则郢之让輙之立正也赵简子欲入蒯聩而卫人以立郢拒之不得入夫蒯聩得罪于灵公出奔不宜有卫也卫人以輙为君矣则其拒之宜若可然故冉求以为问夫君子居是邦不非其大夫况其国君乎居卫而问卫君宜夫子之不告也故子贡以夷齐问之夫伯夷叔齐孤竹君二子也伯夷兄也叔齐弟也父欲立叔齐而叔齐以伯夷为兄而让之伯夷以为父命也不受而逃去故国人立其中子而夫子贤之子贡以是知其不为卫君也何以言之盖为臣而不命于其君为子而不受于其父而有其国义之所不与也虽伯夷为兄叔齐让之犹弗受也况得罪于其父乎则蒯聩不宜有卫明矣夫人以灵公之命而立郢则郢受之可也而以輙在为辞其庶几叔齐之义乎然輙之立以蒯聩尝为世子故也蒯瞆未尝为世子则郢何辞焉而輙亦何自而立耶故春秋书赵鞅帅师纳卫世子蒯瞆于戚书世子所以罪輙也然则蒯聩之入为輙者宜奈何去位从之可也拒之不可也国人拒之而立郢则其义两得矣説者以谓善兄弟之让则恶父子之争可知夫恶父子之争虽庸夫愚妇知之矣而谓求赐之贤必待问而后知耶失其防矣
　　尹焞曰卫君父子争国夷齐兄弟让位孔子贤夷齐则其不为卫君也可知矣
　　胡安国曰世子国本也以宠南子故不能保世子而使之去国以欲杀南子故不能安其身至于出奔是轻宗庙社稷之所付托而恣行矣春秋两着其罪故特书世子其义不系于与蒯瞆之世其国也而灵公无道不能正家以危其国本至使父子相残毁灭天理之所由着矣
　　张栻曰叔齐之让伯夷以为伯夷之长当立无兄弟之义而何以为国乎伯夷之不受国以为叔齐之立父命也无父子之义而何以为国乎二人者寜去国而存此矣卫輙之事国人论之以为蒯聩既得罪于先君而出奔而輙受先君之命宗国不可以无主则立輙而拒蒯聩可也曽不知蒯聩父也輙子也父子之义先亡而可一日立乎故子贡以夷齐之事为问方是时夫子在卫輙立之事盖难言也赐也微其辞以测圣人之防耳
　　朱熹语録或问子郢不肯立也似不是曰只立輙时只是蒯聩一个来争若立他时则又添一个来争愈见事多人以千乘之国与之而不肯受他毕竟是看得来惹手难做后不敢做问卫君欲召孔子为政而孔子欲先正名孔子既为之臣复欲去出公亦岂人情曰惟孔子而后可问灵公既逐蒯聩公子郢辞不立卫人立輙以拒蒯聩论理輙合下便不当立不待拒蒯聩而后为不当立也曰固是輙既立蒯聩来争必矣
　　卫公孟彄出奔郑
　　谢湜曰彄世子之党故出奔
　　宋公之弟辰自萧来奔
　　谢湜曰恃弟之亲与国为抗而景公未之絶也故自萧来奔复书弟
　　大搜于比蒲邾子来防公
　　谢湜曰车徒不足故连嵗大搜邾子惧难防于比蒲
　　城莒父及霄
　　谢湜曰郈与费患其固而堕之莒父及霄患其不固而城之茍惟弗择忠良而畀之以邑则二邑虽固适足以为叛人之资而已
　　十有五年春王正月邾子来朝鼷鼠食郊牛牛死改卜牛
　　谢湜曰食非一处故不言所食
　　二月辛丑楚子灭胡以胡子豹归
　　谢湜曰顿子沈子胡子自鸡父之败国灭之兆已形矣其后国势萎弱相继以灭故春秋于胡沈二君之死书灭着其取灭之由也
　　胡安国曰按左氏呉之入楚胡子尽俘楚邑之近胡者楚既定又不事楚曰存亡有命事楚何为为是楚灭之夫灭人之国其罪大矣然胡子豹乘楚之弱尽俘其邑之近胡者所谓国必自灭而后人灭之非灭之者独有罪也国君造命不可委命者既以为有命而又贪生忍辱不死于社稷则是不知命矣书以归罪豹之不能死位与归也故楚子书爵而胡子豹名
　　夏五月辛亥郊
　　谢湜曰郊以寅月五月辛亥郊四月辛巳郊着其失时也郊祀失时不敬之大也
　　壬申公薨于高寝郑罕达帅师伐宋
　　谢湜曰郑与卫亲公孟彄在郑蒯聩在宋故郑罕达伐宋
　　齐侯卫侯次于渠蒢
　　谢湜曰齐景卫灵非事出次于外凡三罪其不恤民也
　　邾子来奔丧
　　谢湜曰小国益弱故邾子奔丧于鲁
　　秋七月壬申姒氏卒
　　谢湜曰姒氏女哀公母定公妾哀公未称君故妾母不称夫人
　　八月庚辰朔日有食之九月滕子来防葬
　　谢湜曰小国益弱故滕子防葬于鲁
　　丁巳葬我君定公雨不克葬戊午日下昃乃克葬谢湜曰葬以永安考妣一物不善则百世不安臣子所宜尽心也虑物必备襄事必慎尽心之至也定公葬有日矣卜以丁巳而葬以戊午葬不得以时成日下昃然后能葬以雨之害也以一国葬一人而其葬不备不慎如此葬事茍简可知矣书雨不克葬日下昃则日向夕矣非葬之时也日中犹不可而况日下昃乎古者日旦而日中而虞日旦而葬敬之至也日中而虞哀之至也
　　辛巳葬定姒
　　谢湜曰母以子贵故仲子非君母则归不称谥哀公未称君则定姒卒不称夫人葬不称小君
　　胡安国曰公羊曰有子则庙庙则书葬曽子问并有丧则如之何子曰葬先轻而后重其奠也其虞也先重而后轻
　　冬城漆
　　谢湜曰漆邾庶其邑








　　春秋集义卷四十八
<经部,春秋类,春秋集义>
　　钦定四库全书
　　春秋集义卷四十九
　　宋　李明复　撰
　　哀公
　　元年春王正月公即位
　　程颐曰哀公名蒋定公子恭王二十六年即位哀谥也恭仁短折曰哀
　　楚子陈侯随侯许男围蔡
　　谢湜曰许已为郑属邑矣随楚围蔡复书许男者不与郑之灭许也
　　胡安国曰按左氏曰报栢举也蔡人男女以辨使疆于江汝之间夫男女以辨则是降也疆于江汝则迁其国也而独书围蔡何也蔡尝以呉师入郢昭王奔随坏宗庙徙陈器挞平王之墓矣至是楚国复寜帅师围蔡降其众迁其国而春秋书之畧者见蔡宜得报而楚子复雠之事可恕也圣人本无怨而怨出于不怨故议雠之轻重有至于不与共戴天者今楚人祸及宗庙辱逮父母若包羞忍耻而不能一洒之则不可以有国而天理灭矣故特书围蔡而称爵恕楚之罪词也
　　鼷鼠食郊牛改卜牛夏四月辛巳郊
　　谢湜曰事天以诚敬为主惟诚敬为能动天故也古者牲用犊器用陶匏扫地而祭以诚为主也鲁之郊或四五卜或以四月五月或以九月或牛之口伤或鼠食牛角或鼠食牛或牛死或免牲或免牛或不郊其不敬至矣此天所以恶之而变起于郊也若夫精诚足以感自然之情清明足以通自然之徳扫地则歆之矣又奚有鲁郊之变哉
　　胡安国曰鼷鼠食郊牛改卜牛志不敬也夏四月郊书不时也四卜非礼五卜强也全曰牲伤曰牛已牛矣其尚卜免之何也尝置之上帝矣故卜而后免之不敢専也昔者周公郊祀后稷以配天此成王谅阴之时位冢宰摄国政行天子之事也鲁何以得郊成王追念周公有大勲劳于天下而欲尊鲁故赐以重祭得郊禘大雩然则可乎孔子曰鲁之郊禘非礼也周公其衰矣欲尊鲁而赐以人臣不得用之礼乐岂所以康周公也哉天子祭天地诸侯祭社稷大夫祭五祀庶人祭其祖此定礼也今鲁得郊以为常事春秋欲削而不书则无以见其失礼尽书之乎则有不胜书者故圣人因其失礼之中又有失焉者则书于防所谓由性命而发言也圣人奚容心哉因事而书以志其失为后世戒其垂训之义大矣
　　秋齐侯卫侯伐晋
　　谢湜曰晋欲纳蒯聩故二国伐晋
　　冬仲孙何忌帅师伐邾
　　谢湜曰邾子来防来朝来奔丧犹不免难以鲁之所欲者邾之土地也书伐邾着鲁之不道也
　　二年春王二月季孙斯叔孙州仇仲孙何忌帅师伐邾取漷东田及沂西田
　　谢湜曰以邾微国而三卿帅师伐之以田故也邾人入田以求免难故取漷东沂西田书取罪其不义也书漷东沂西谨邾之分地也取漷东犹未足于是又取沂西书及沂西罪其无厌也
　　癸巳叔孙州仇仲孙何忌及邾子盟于句绎
　　谢湜曰胁其地而盟其君盟之不义者也
　　胡安国曰曷为列书三卿哀公得国不张公室三卿并将鲁众悉行伐国取地以盟其君而已不与焉适越之辱兆矣定公之薨邾子来奔丧事鲁恭矣而不免于见伐徒自辱焉不知以礼为国之故也邾在邦域之中不加矜恤而诸卿相继伐之既取其田而又强与之盟不知以义睦隣之故也故详书以着其罪三人伐则曷为二人盟盟者各盟其所得也莫强乎季孙何独无得乎季氏四分公室有其二昭公伐意如叔孙氏救意如而昭公孙阳虎囚桓子孟孙氏救桓子而阳虎奔今得邾田盖季氏以归二家而不取也
　　夏四月丙子卫侯元卒滕子来朝晋赵鞅帅师纳卫世子蒯聩于戚
　　程颐曰蒯聩得罪于父不得复立輙亦不得背其父而不与共国委于所可立使不失君之社稷而身从父则义矣
　　又曰孔子闻卫乱曰柴也其来由其死矣二者盖皆适于孔悝受命立輙若纳蒯聩则失职与輙拒父则不义如輙避位则拒蒯聩也如輙拒父则奉身而退可也故子路欲劝孔悝无与于此忠于所事也而孔悝既被胁矣此子路不得不死然燔台之事则过于勇暴也
　　又或问左氏言子路助卫輙观其学已升堂肯如是否曰子路非助輙只为孔悝防于不义欲救之耳盖蒯聩不用君父之命而自立强盟孔悝孔悝不合从之故也子路当时可免难否曰不可免
　　杨时语録或问夫子为卫君子贡自以意对可也何必更以夷齐为问曰向尝解此一叚亦未尽蒯聩得罪先君而輙乃先君之命此其可疑又与夷齐事颇相类故以问也当是时聩以父争輙便合避位国人择宗室之贤者立之乃善又问伯夷当初若还立时如何曰伯夷不得罪于先君又问子路事孔悝死得是否曰亦是若使孔子为之则如之何曰它当自有处也又问方聩争之时劝輙避位不从则去之如何曰可子路先亦劝孔悝不可与其事只是失之太迟若使子贡问卫君孔子必不答居是邦不非其大夫况君乎聩輙事史记两处出当以卫世家为正谢湜曰蒯聩未絶于卫故称世子輙以君命拒父故晋赵鞅纳蒯聩于戚王父之命不可违也蒯聩以亲则父也以位则世子也以义则未絶于国也为卫国计者使輙先以君命即位次以父恩逊位輙既受位而后辞则上不违先君顾属之命下不伤父子先后之伦卫之大事两顺而不逆矣失此道至使輙以子拒父而赵鞅有纳世子之师故蒯聩纳称世子以责卫之臣子也
　　胡安国曰世子不言纳位其所固有国其所宜君谓之储副则无所事乎纳矣凢公子出奔复而得国者其顺且易则曰归有奉焉则曰自其难也则曰入不称纳矣况世子哉今赵鞅帅师以蒯聩复国而书纳者见蒯聩无道为国之所不受也国人不受而称世子者罪卫人之拒之也所以然者縁蒯聩出奔灵公未尝有命废之而立他子及公卒大臣又未尝谋于国人数蒯聩之罪选公子之贤者以主其国乃从輙之所欲而君之以子拒父此其所以称世子也人莫不爱其亲而志于杀莫不敬其父而忘其丧莫不慈其其子欲其子之富且贵也而夺其位蒯聩之于天理逆矣何疑于废黜然父虽不父子不可以不子輙乃据国而与之争可乎故特系纳卫世子蒯聩于戚于赵鞅帅师之下而鞅不知义灵公与卫国大臣不能早正国家之本以致祸乱其罪皆见矣
　　胡宏曰蒯聩无父出奔称世子者罪其佻谋非常至于出奔失世子之道也赵鞅纳之而称世子者罪大臣辅輙而拒父也蒯聩无父輙亦无父天下岂有无父之人而可以事宗庙社稷为人上者哉故孔子为政于卫则必具灵公父子祖孙之本末上告于天王下告于方伯乞立公子郢然后人伦明天理顺无父之人不得肆名正而国家定矣
　　朱熹曰孔子若仕于卫必先正其君臣父子之名如蒯聩不当立輙亦不当立当去輙而别立君以拒蒯聩晋赵鞅欲立蒯聩圣人出时必须大与他剖判一畨教他知个是与不是或问论道理固是去輙使国人自拒蒯聩以事情论之晋人正主蒯聩势足以压卫圣人如何请于天子请于方伯天子既自不奈何方伯又是晋自做如何得曰道理自是合如此了圣人出来须自能使晋不为蒯聩或因问如请讨陈恒之事也只是据道理不论事情曰如这一两件大事可惜圣人做不透若做得透使三纲五常既坏而复兴千条万目自此而更新圣人年七十四嵗拳拳之心终做不成
　　张栻曰卫輙之事国人论之以为蒯聩既得罪于先君而出奔而輙受先君之命宗国不可以无主则立輙而拒蒯聩可也曾不知蒯聩父也輙子也父子之义先亡而可一日立乎故子贡以夷齐之事为问方是时夫子在卫輙立之事盖难言也赐也微其辞以测圣人之防可谓善为辞者矣
　　秋八月甲戌晋赵鞅帅师及郑罕逹帅师战于鐡郑师败绩
　　谢湜曰罕逹为卫来讨蒯聩赵鞅为蒯聩来讨罕逹故二师交战于铁郑非晋敌故郑师败绩铁卫地杜氏谓戚城南是也左氏所载误矣
　　冬十月葬卫灵公十有一月蔡迁于州来蔡杀其大夫公子驷
　　谢湜曰州来呉所灭小国也蔡惧楚故迁于州来不能保国而迁国以避难罪其失守土之道也以小事大智之事也蔡公孙姓帅师灭沈蔡侯以呉子败楚师失事大之道矣然则迁于州来蔡人之自取也胡安国曰州来呉所灭也蔡虽请迁于呉而中悔呉人如蔡纳聘而师毕入蔡侯告大夫杀公子驷以説哭而迁墓如此则实呉人之所迁也而经以自迁为文何也楚既降蔡使疆于江汝蔡人聴命而还师矣复背楚请迁于呉而又自悔也其谋之不臧甚矣夫迁国大事也盘庚五迁利害甚明众犹胥怨不适有居至于丁寜反覆播告之修而后定也今蔡介于呉楚二大国之间背楚诳呉及其事急又委罪于执政其谁之咎也故经以自迁为文而杀公子驷则书大夫而称国言君与用事大臣擅杀之也故公孙猎则书大夫而称人言国乱无政众人擅放之也驷与猎其以请迁于呉为非者乎而委之罪以説谁敢有复尽忠而与谋其国者哉
　　三年春齐国夏卫石曼姑帅师围戚
　　谢湜曰鱼石晋为宋讨也宋事以晋首兵者善晋以诸侯讨逆也蒯聩齐为卫讨也卫事以齐首兵者不以子讨父也晋围彭城书宋者正彭城归于宋也齐围戚不书卫者不以子制父也父子人之大伦也大伦不正则人道堕矣此春秋所以谨之也
　　胡安国曰按左氏灵公游于郊公子郢御公曰余无子将立汝对曰郢不足以辱社稷君其改图君夫人在堂三揖在下君命祗辱灵公卒夫人曰命公子郢为太子君命也对曰郢异于他子且君没于吾手若有郢必闻且亡人之子輙在乃立輙以拒蒯聩蒯聩前称世子者所以深罪輙之见立不辞而拒其父也輙若可立则蒯聩为未絶未絶则是世子尚在而可以拒乎主兵者卫也何以序齐为首罪齐人与卫之为恶而党之也公孙文仲主兵伐郑而序宋为首以诛殇公石曼姑主兵围戚而序齐为首以诛国夏训天下后世讨乱臣贼子之法也古者孙从祖又孙氏王父之字考于庙制昭常为昭穆常为穆不以父命辞王父命礼也輙虽由嫡孙得立然非有灵公之命安得云受之王父辞父命哉故冉有谓子贡曰夫子为卫君乎子贡曰诺吾将问之入曰伯夷叔齐何人也曰古之贤人也怨乎曰求仁而得仁又何怨出曰夫子不为也伯夷以父命为尊而逊其弟叔齐以天伦为重而让其兄仲尼以为求仁而得仁者也然则为輙者奈何宜辞于国曰若以父为有罪将从王父之命则有社稷之镇公子在我焉得为君以为无罪则国乃世子之所有也天下岂有无父之国哉而使我立乎其位如此则言顺而事成矣是故輙辞其位以避父则卫之臣子拒蒯聩而辅之可也輙利其位以拒父则卫之臣子舍爵禄而去之可也乌有父不慈子不孝争利其国灭天理而可为者乎
　　夏四月甲午地震五月辛夘桓宫僖宫灾
　　谢湜曰桓宫僖宫当毁不毁而天灾及之此天人之际其应甚于影响者也故逆则灾生顺则福至天人之常理也
　　胡安国曰桓僖亲尽矣其宫何以存季氏者出于桓立于僖世专鲁国之政其诸以是为悦而不毁欤何以不称及等也称及则祖有尊卑矣或谓祖有功宗有徳所以劝也则如之何曰孝子慈孙事其祖考仁也或七庙或五庙自是以衰礼也奚问其功徳之有无也必若此言是子孙得选择其祖宗而尊事之矣岂理也哉
　　吕祖谦曰桓僖灾季氏出自桓公后僖在当时称贤君鲁跻之于闵公之上
　　季孙斯叔孙州仇帅师城启阳
　　谢湜曰贪土田以致冦城边邑以备难故比年凡四城
　　宋乐髠帅师伐曹秋七月丙子季孙斯卒蔡人放其大夫公孙猎于呉
　　谢湜曰放称人着公孙猎得罪于国人也猎茍不忠于蔡而放之于呉乃以蔡之祸养之于强夷也失政莫大焉
　　冬十月癸夘秦伯卒叔孙州仇仲孙何忌帅师围邾谢湜曰胁其地盟其君句绎之血未干而又帅师围邾鲁国之罪也来防来朝来奔丧犹不免伐取漷沂田受绎盟犹不免围小国困于水火甚矣
　　四年春王二月庚戌盗杀蔡侯申
　　谢湜曰盗杀蔡侯书杀不书君者盗不可责以君臣之义故也以国君之尊而盗起杀之朝无屏卫国无政刑可知也刑人与盗皆人伦所不齿也朝无屏卫国无政刑则盗与刑人出为至尊仇敌其可不戒邪蔡昭既以国迁而又杀大夫公子驷放大夫公子猎方是时大夫离贰人民忧危故盗乘其乱起而为逆也然则昭公国迁州来而身死于盗皆其危弱取之也
　　胡安国曰按左氏蔡侯将如呉诸大夫恐其又迁也公孙翩逐而射之卒然则翩非微者其以盗称何也蔡侯背楚诳呉又委罪于执政其谋国如是则信义俱亡礼文并弃无以守身而自卫夫人得而害之矣故变文书盗以警有国之君也翩弑君而畧其名氏姓与霍皆翩之党称国以杀而不去其官者二公孙盖常谋国不使其君至于是而弗见庸者也故书法如此而或者以翩非微者而称盗苏辙以谓求名而不得非矣天下岂有欲求弑之名春秋又惜此名而不与者哉
　　蔡公孙辰出奔呉
　　谢湜曰杜氏谓背君之党
　　葬秦恵公宋人执小邾子
　　谢湜曰小邾子微弱强国不以诸侯待之乆矣执小邾子不名者以诸侯之礼尊之也以诸侯尊之所以罪强国之执也晋执邾子邾执鄫子虽失国皆不名其义一也
　　夏蔡杀其大夫公孙姓公孙霍
　　谢湜曰杜氏谓背君之党
　　晋人执戎蛮子赤归于楚
　　谢湜曰楚围蛮氏戎蛮子奔晋隂地则赤已失国矣故晋执戎蛮子书名晋为楚擅执诸侯且不归于京师而归于楚是以楚为邦国主而归之也晋侯书人贬之也书归于楚罪其背王室而臣僣乱也
　　胡安国曰楚围蛮氏蛮子赤奔晋楚谓晋曰晋楚有盟好恶同之若将不废则寡人之愿也不然将通于少习以聴命赵鞅曰晋国未寜安能恶楚必速与之乃诈执蛮子以畀楚师其曰晋人云者罪之也蛮子赤何以名戎蛮也无罪见执亦书名外之也文公执曹伯则曰畀宋人今此曷云归于楚归于楚者犹曰京师楚也晋主夏盟为日久矣不竞至此春秋所恶
　　城西郛
　　谢湜曰城西郛以备晋也天下有道守在四裔鲁城西郛取卑之道也
　　六月辛丑亳社灾
　　程颐曰观书者亦须要知得随文害义如书曰汤既胜夏欲迁其社不可既处汤为圣人圣人不容有妄举若汤始欲迁社众议以为不可而不迁则是汤先有妄举也不可者汤不可之也汤以为国既亡则社自当迁以为迁之不若不迁之愈故但屋之屋之则与迁之无以异既为亡国之社则自王城至国都皆有之使为戒也故春秋书亳社灾然则鲁有亳社屋之故有火灾此制计之必始于汤也
　　程氏学曰汤既胜夏欲迁其社不可圣人所欲不逾矩既欲迁社而又以为不可欲迁是则不可为非矣不可是则欲迁为非矣然则圣人亦有过乎曰非也圣人无过夫亡国之社迁之礼也汤存之以为后世戒故曰欲迁则不可也记曰丧国之社屋之不受天阳也又曰亳社灾然则皆自汤之不迁故也
　　谢湜曰商受暴虐国灭世絶所存惟亡国之社而已今亦遇祸而灾则天之厌商可知也亳社书灾所以为不道者之戒也国以社为主故有国必有社国亡则社不灵故亡国之社屋之不使上逹也
　　秋八月甲寅滕子结卒冬十有二月葬蔡昭公
　　谢湜曰凢诸侯遇害于外或为盗所杀则贼虽未获臣子之恩得伸故书葬
　　葬滕顷公
　　五年春城毗夏齐侯伐宋晋赵鞅帅师伐卫
　　谢湜曰蒯聩未入卫故鞅伐卫
　　秋九月癸酉齐侯杵臼卒冬叔还如齐闰月葬齐景公谢湜曰丧不数闰计期故也葬则数闰可也月足则葬事可成故也
　　六年春城邾瑕晋赵鞅帅师伐鲜虞呉伐陈夏齐国夏及高张来奔
　　谢湜曰景公疾使国高立孺子荼公卒陈乞为乱故国夏高张来奔荼之立国夏为谋主其祸连及高张故奔书及
　　叔还防呉于柤秋七月庚寅楚子轸卒
　　谢湜曰轸楚昭也
　　胡宏曰楚国败坏于嚢瓦创夷于呉几至灭亡昭王之所以复国而益安强者皆公子申之谋也或问申于孔子子曰彼哉彼哉圣人度量逺而责人以恕何独于子西如此乎按楚之先鬻熊为文王师以封于楚而熊通越礼僭号圣人黜之等于荆蛮文庄而后与中国并驾齐驱圣人进之同于诸夏逮昭王之时中国衰微诸侯放恣大夫暴横无可告语者而昭王独发大论皆当于道若左右得其人其进未可量也惜也子西得君之专执政之久曽不能辅之变楚俗匡天下瞢瞢然守旧规而已故仲尼责之如此
　　齐阳生入于齐齐陈乞弑其君荼
　　程颐曰称阳生见景公废长立少以啓乱也
　　谢湜曰阳生之入陈乞召之也立阳生迁孺子陈乞之命也由此上下易位而齐君被难于奸防之手矣齐国废立之权皆出于乞故荼之祸以首恶归陈乞而罪之也阳生上不由王命下不由君命以公子入而争国其罪在所絶也夺公子称人着阳生之恶也国夏为国正卿不知早正太子以安国本仓卒立孺子于先君疾病之时何以杜奸臣觊觎之患哉此阳生之祸所以发于陈乞也
　　胡安国曰阳生曷为不称公子非先君之子也为人子者无以有已则以父母之心为心者景公命荼世其国已则簒荼而自立是自绝于先君岂复得为先君之子也不称公子诛不子也阳生不子则曷为系之齐春秋端本之书也正其本则事理阳生之不子也其谁使之然也不有废长立少以啓乱者乎故齐景公问政于孔子孔子对曰君君臣臣父父子子君不君则臣不臣父不父则子不子以阳生系齐者着乱之所由生也然而弑荼者阳生与朱毛也曷为书陈乞初景公谓陈乞吾欲立荼如何对曰所乐乎为君者欲立之则立之不欲立则不立也君如欲立则臣请立之阳生谓乞曰吾闻子盖将不欲立我也对曰千乘之主将废正而立不正必杀正者吾不立子者所以生子也与之玉节而走之鲁景公死荼立陈乞使人迎阳生寘诸家召诸大夫而示之曰此君也诸大夫知乞有备不得已逡巡北面再拜而君之尔故里克中立不免杀身之刑陈乞献谀终被弑君之罪是皆不明春秋之义防于大恶而不知者也
　　冬仲孙何忌帅师伐邾宋向巢帅师伐曹
　　七年春宋皇瑗帅师侵郑晋魏曼多帅师侵卫夏公防呉于鄫
　　谢湜曰六年防呉于柤七年防呉于鄫鲁之畏呉甚矣非保国之道也
　　秋公伐邾八月己酉入邾以邾子益来
　　程氏学曰荆败蔡师于莘以蔡侯献舞归晋师灭赤狄潞氏以潞子婴儿归公入邾以邾子益来之类书败书灭书入而以其君皆名者为其服而以之归也唯楚师灭防以防子归不名者逺方小国鲁史有所不能知不可得而纪故也以沈子嘉归杀之则蔡人之不道尤不容诛矣以邾子益来独不曰归者以我而言内外异辞文体然耳
　　谢湜曰伐其国入其都虏其君鲁之不道也邾子益名者以其屈辱无兴复之志也
　　胡安国曰春秋隠君之恶故灭国书取婉以成章而不失其实也恃强陵弱无故伐人而入其国处其宫昼夜掠以其君来献于亳社囚于负瑕此天下之恶也呉师为是克东阳齐人为是取吾二邑辱国亦甚矣何以备书于防而不讳乎圣人道隆而徳大人之有恶务去之而不积也则不念其恶而进之矣以邾子益来恶也归邾子益于邾是知其为恶能去之而不积也故书以邾子来而不讳者欲见后书归邾子之为能去其恶而与之也圣人之情见矣明此然后可以操赏罚之权不明乎此以操赏罚之权而能济者鲜矣
　　宋人围曹冬郑驷帅师救曹
　　谢湜曰乐髠帅师伐曹向巢帅师伐曹宋人围曹曹之病宋乆矣大国无一为之援而郑能帅师救之善之也


　　春秋集义卷四十九
　　钦定四库全书
　　春秋集义卷五十
　　宋　李明复　撰
　　哀公
　　八年春王正月宋公入曹以曹伯阳归
　　谢湜曰围其国入其都乃至虏其君而后已景公之罪也
　　胡安国曰此灭曹也曷为不言灭灭者亡国之善词上下之同力也曹伯阳好田弋鄙人公孙彊获白雁献之且言田弋之説因访政事大説之彊言覇説于曹伯因背晋而好宋宋人伐之晋人不救书宋公入曹以曹伯阳归而削其见灭之实犹虞之亡书晋人执虞公而不言灭也春秋轻重之权衡故书法若此有国者妄聴辩言以乱旧政自取灭亡之祸可以鉴矣
　　吕祖谦曰宋灭曹晋文公初间要灭何故不克今宋何故便克此亦是春秋之末亦縁公孙彊不修政事民心易离所以克之易
　　呉伐我
　　谢湜曰呉以邾子为讨故伐我我以兵刼人君而呉以兵加我国其祸皆鲁取之也
　　胡安国曰呉为邾故兴师伐鲁兵加国都而盟于城下经书伐我不言四鄙及与呉盟者讳之也来战于郎直书不讳盟于城下何讳之深也楚人围宋易子而食析骸而防亦云急矣欲盟城下则曰有以国毙不能从也晋师从齐齐侯致赂晋人不可国佐对曰子若不许请合余烬背城借一敝邑之幸亦云从也遂盟于袁娄而春秋与之今鲁未及亏不能少待遂有城下之盟是弃国也夫弃国者其能国乎使有华元国佐之臣则不至此矣故春秋不言四鄙及与呉盟者欲见其实而深讳之以为后世谋国之士不能以礼义自强偷生惜死至于侵削陵迟而不知耻者之戒也
　　夏齐人取讙及阐
　　谢湜曰齐人以邾子为讨故取我二邑取不书来者我以邑赂齐而齐取之也取讙犹未足故又取阐书及着其得二邑而后已也
　　归邾子益于邾
　　程颐曰内失邑不书君辱当讳也不得保其土地民人是不君也已与之彼以非义而受则书取此与济西田是也鲁入邾而以其君来致齐怒呉伐故赂齐以説之
　　吕祖谦曰齐侯使如呉请师将以伐我乃归邾子此是鲁归邾子盖向来邾曽被鲁囚之负瑕今齐来伐鲁故鲁所以归之
　　秋七月冬十有二月癸亥伯过卒齐人归讙及阐程颐曰不云我田既归邾子亦归其田非以为恵也谢湜曰鲁归邾子于邾故齐复归我二邑既归讙又归阐归不书来阐书及以我固求之而后得也我兼邾则齐取我邑我弃邾则齐归我邑不守天子分地而輙以兵力争地争城王法皆在所诛者也
　　胡安国曰按左氏邾子益齐出也鲁以益来则齐人取讙及阐又如呉请师而怒犹未怠也以此见国君造恶不悛则四邻谋取其国家莫能保矣归邾子益于邾则齐人归讙及阐又辞师于呉而徳犹未泯也以此见国君去恶而不积则四邻不侵其封境而自安矣曰以曰取者逆词也曰归者顺词也去逆效顺息争休兵齐无取地之罪鲁无失地之辱以此见迁善之优改过之大而春秋不讳入邾以邾子益来者以明归益于邾之能掩其前恶而美之也
　　九年春王二月葬僖公宋皇瑗帅师取郑师于雍丘谢湜曰郑师将伐宋屯于雍丘宋皇瑗围其垒扼其要全师覆而有之书取郑师着其祸之大也郑罕达伐宋宋皇瑗侵郑宋围曹郑救曹宋郑结怨久矣故皇瑗悉力取雍丘之师罕逹悉力取嵒之师
　　夏楚人伐陈
　　谢湜曰陈即楚故吴伐陈陈即呉故楚伐陈
　　秋宋公伐郑冬十月
　　谢湜曰皇瑗既取郑师故宋公乘虚伐郑
　　十年春王二月邾子益来奔
　　谢湜曰隐公虽获归国不能固有其位故复来奔
　　公防呉伐齐
　　谢湜曰防强呉伐邻国非保国之道也
　　吕祖谦曰呉子使来儆师伐齐盖齐以鲁故请师伐呉继而却辞呉而与鲁和故呉之伐齐所以特地却教鲁来同伐
　　三月戊戌齐侯阳生卒
　　胡安国曰按左氏公防呉伐齐齐人弑悼公赴于师春秋不着齐人弑君之罪而以卒书者亦犹郑伯髠顽弑而书卒公羊传以为春秋为中国讳是也其存天理之意微矣鲁人入邾以其君来罪也齐侯为是取讙及阐如呉请师讨之也鲁人悔惧归益于邾是知其罪而能改也齐侯为是归讙及阐又辞师于呉是变之正也夫变之正者礼义之所在中国之君也呉人欲遂前言而背违正理是乱也齐之臣子不能将顺上及其君此天下大变常理之所无也故没其见弑之祸而以卒书其防深矣春秋弑君大恶不待贬絶而自见也君而见弑岂无不善之积以及其身乎若夫悼公变而克正则无不善之积矣故以卒书而灭其见弑春秋之义所谓为中国讳此类是也而存天理之意微矣
　　夏宋人伐郑
　　谢湜曰景公伐郑未得志故宋人又伐郑
　　晋赵鞅帅师侵齐
　　谢湜曰鞅乘丧侵国罪之也
　　五月公至自伐齐葬齐悼公卫公孟彄自齐归于卫谢湜曰公孟彄以世子之祸出奔今以齐力还国书归明其无大罪也
　　薛伯夷卒秋葬薛恵公冬楚公子结帅师伐陈呉救陈谢湜曰呉楚争陈久矣楚伐之呉救之罪中国之不振也
　　胡安国曰春秋恶首乱善觧纷自诛乱臣讨贼子之外凡书救者未有不善之也救在王室则罪诸侯子突救卫是也救在逺国则罪四邻晋阳处父救江是也救在外域则罪中国楚公子贞救郑狄救齐呉救陈是也呉虽蛮夷之国来防于戚则进而书人矣使季札聘则又进而书子矣救而果善曷为独以号举而不进之也其以号举而不进之者深着楚罪而伤中国之衰也陈者有虞之后尝为楚灭而仅存耳今又无故兴师肆行侵伐而列国诸侯纵其暴横不能修方伯连帅之职而吴能救之故独以号举深着楚罪而伤中国之衰也子欲居九夷乘桴浮海而曰夷狄之有君不如诸夏之亡也其书吴救陈之意乎
　　十有一年春齐国书帅师伐我
　　谢湜曰鲁防呉伐齐故齐国书伐我凡诸侯来伐不至国都则书某鄙至国都则书伐我所书皆婉其辞以父母国故也
　　胡安国曰诸侯来伐无有不书四鄙者今齐师及清涉泗非有城下之盟可讳之辱亦书伐我何也傅説复于高宗曰惟甲胄起戎惟干戈省厥躬者自反之谓也自反而缩则为壮自反而不缩则为老师之老壮在曲直曲直自我而不系乎人者乎邾子齐之甥鲁尝入邾以其君来齐人为是取讙及阐又辞吴师直在齐矣鲁人何名防呉伐之也故春秋之记斯师特曰伐我者欲省致师之由而躬自厚也垂训之义大矣
　　夏陈辕颇出奔郑五月公防呉伐齐甲戌齐国书帅师及吴战于艾陵齐师败绩获齐国书
　　谢湜曰吴之来伐也全兵民战守备屈之以义而勿与交兵则齐可以坐困强呉而却之矣今则不然师众伐鲁方还民未息肩士未解甲加以诸侯大夫皆有畏心而国书肆一朝之忿与吴战于艾陵以至师败身获为国大殃故艾陵之师以国书主战而罪之也鲁势微弱故呉之伐齐也公与伐不与战
　　秋七月辛酉滕子虞母卒冬十有一月葬滕隠公卫世叔齐出奔宋
　　十有二年春用田赋
　　谢湜曰取以兵法而不计田先王之赋也哀公以国用不足乃计田所出而取赋焉计田所出而取赋则兵法于此废矣书用田赋以明非正也宣公初税亩成公作丘甲哀公犹病不足而复以田赋则田赋又重于宣之税亩成之丘甲可知矣用有节则虽丘赋将有余用无节则虽田赋将不足不正其本而求其末未有见其能济者也古者民欲其富牛欲其蕃民欲富故丘法公田百亩八家皆私百亩牛欲蕃故丘法出马一疋牛三头胡安国曰哀公问于有若曰年饥用不足如之何有若对曰盍彻乎曰二吾犹不足如之何其彻也曰百姓足君孰与不足百姓不足君孰与足古者公田什一助而不税鲁自宣公初税亩后世遂以为常而不复矣至是二犹不足故又以田赋也夫先王制土籍田以力而砥其逺迩赋里以入而量其有无里壥也谓商贾所居之区域今用田赋军旅之征非矣田以出粟为主而足食赋以出军为主而足兵周制宅不毛者有里布无职事者征夫家漆林之税二十而五则弛力薄征当以农民为急而增赋竭作不使末业者独幸而免也今二犹不足而用田赋是重用农民而削其本何以国书曰用田赋用者不宜用也近世议弛商贾之征达于时政者欲先省国用首寛农民后及商贾知春秋讥田赋之意矣
　　朱熹曰哀公十二年用田赋冉有时为季氏宰考之国语盖尝以此事访于夫子而卒莫之救以冉有为宰之时而季氏之赋倍他日此夫子所以有聚敛附益之叹
　　又曰齐鲁初来气象已自不同看太公自是与周公别到桓公管仲出来又不遵守齐之初政郤全然变易了一向尽在功利上鲁却只是放倒了毕竟先世之遗意尚存如哀公用田赋犹使人来问孔子他若以田赋为是更何暇问惟其知得前人底是所以来问若桓公管仲郤无这意思自道他底是了一向做去不顾
　　张栻曰冉求之事论语盖尝载之与孟子所载互相发也论语则正其聚敛之名孟子则推明其无能改于其德之罪夫冉有之聚敛果若后世头防箕敛以媚其上之为乎殆不然也以左氏春秋考之哀公十一年季孙以田赋使访诸孔子孔子不对而私于冉有曰君子之行也度于礼施取其厚事举其中敛从其薄如是则以丘亦足若不度于礼而贪冐无厌则虽以田赋将又不足且季孙若欲行而法则周公之典在若欲茍而行又何访焉弗听明年正月用田赋用田赋者履亩而赋之也意者赋粟倍他日其谓是与然则此季孙之为也而遽以为求之罪若是之深乎盖季氏为鲁卿专制其上为日久矣一国之人知有季氏而不知有鲁君也求之为宰所当明君臣之义以正救之俾革其为以事公室则求之责也今既不能使之改于其徳而季氏废法以厚取求又从而顺从莫之能救则求之罪深矣故论语正其聚敛之名而孟子又推明其无能改于其徳之罪然后圣人鸣鼓而攻之之意昭然矣
　　吕祖谦曰田赋古者田出粟里出赋凡春秋所説赋只言商贾但只一等要之农亦是出二等今季氏又使之田又出赋徃徃大畧是如此其精细不可得知
　　夏五月甲辰孟子卒
　　范祖禹曰天地定位而有君臣纪纲人伦故圣人谨之以为民之防也昭公之行不可掩也在夫子则当讳于陈司败何有焉夫子引为已过所以存君臣也
　　谢湜曰孟子昭公夫人谓之孟子以其同姓也既不可言夫人姬氏薨不书葬讳之也其曰孟子卒不成其为夫人也凡臣子为鲁讳者其过恶皆由讳显圣人之防微矣胡安国曰孟子吴女昭公之夫人其曰孟子云者讳取同姓也礼取妻不取同姓买妾不知其姓则卜之厚男女之别也同姓从宗合族属异姓主名治际防名著而男女有别矣四世而缌服五世而袒免杀同姓也六世亲属竭矣其庶姓别于上戚单于下婚姻可以通乎缀之以姓而弗别合之以食而弗殊虽百世而婚姻不通周道然也昭公不谨于礼欲结好强呉以去三家之权忍取同姓以混男女之别不命于天子以弱其配不见于庙不书于防以废其常典礼之大本丧矣其失国也宜故陈司败问昭公知礼乎孔子曰知礼子退揖巫马期而进之曰吾闻君子不党君子亦党乎君娶于呉谓同姓谓之呉孟子君而知礼孰不知礼巫马期以告子曰丘也幸茍有过人必知之书孟子卒虽曰为君隠而实亦不可掩矣
　　朱熹语録或问昭公娶同姓之事若天王举法行罪何如对曰此非昭公固为之也当时呉盛强中国无覇主以齐既不能令又不受命涕出而女于呉若昭公亦是借其势不得已之故非贪其色而然也天王举法行罪固不免亦须原情自有处置况不曰孟姬而曰呉孟子则昭公亦已自知其非矣
　　公防呉于槖臯秋公防卫侯宋皇瑗于郧宋向巢帅师伐郑
　　谢湜曰宋皇瑗侵郑取郑师宋人伐郑兵可以息矣向巢又帅师伐郑罪其逞怨穷兵也
　　冬十有二月螽
　　谢湜曰冬伤温故昆虫宜蛰而螽异之甚也
　　十有三年春郑罕达帅师取宋师于嵒
　　谢湜曰宋师伐郑屯于嵒郑罕逹扼其师而防之书宋师着其祸之大也郑师不戒入宋雍丘而宋皇瑗取之宋师不戒入郑嵒邑而郑罕达取之用兵寡谋则有至全师覆没而不反者可不畏耶
　　夏许男成卒公防晋侯及吴子于黄池
　　谢湜曰黄池之防吴为防主故呉子称爵以示呉之强也钟离柤向之防皆殊防吴者以中国主防也以中国主防故殊呉人而外之也黄池之防以晋及呉者以呉人主防故先晋后吴而抑之也此主防则外之彼主防则抑之圣人尊中国惩冦乱其心见于此矣吴自钟离以来惟称吴外之也栢举之战黄池之防称爵着其强也聘称爵进之也
　　胡安国曰黄池卫地其言及者防两伯之词也春秋内中国而外诸夷吴人主防其先晋纪常也春秋蕃服虽大皆曰子吴僭王矣其称子正名也以防两伯之词而言及者先吴则拂经而失序列书则泯实而传疑特书曰及顺天地之经着盟防之实又以见呉人之强而抑其横也定公以来晋失覇业不主夏盟夫差暴横势倾上国自称周室于已为长盖泰伯之后以族属言则伯父也而黄池之防圣人书法如此者训后世治中国御外域之道也明此义则知汉宣帝待单于位在诸侯王上萧传之议非矣唐高祖称臣于突厥倚以为助刘文靖之防失矣况于以父事之如石晋者将欲保国而免其侵暴可乎或曰茍不为此至于亡国则如之何曰存亡者天也得失者人也不可逆者理也以人胜天则事有在我者矣必若颠倒冠履而得天下其能一朝居乎故春秋拨乱反正之书不可以废焉者也
　　吕祖谦曰黄池是今京西路此是二国争覇当时为之两覇
　　楚公子申帅师伐陈于越入吴
　　谢湜曰夫差慨然有经营北方之志而不顾萧墙一日之祸故黄池之防方与晋国争先而于越伺隙入呉有国者不可不戒也故子胥曰越在我心腹之疾也得志于齐犹获石田无所用之
　　胡安国曰吴自栢举以来凭陵中国黄池之防遂主夏盟可谓强矣而春秋继书于越入吴所谓因事属词垂戒后世而见深切着明之义也曽子曰戒之戒之出乎尔者反乎尔老氏曰佳兵不祥之器其事好还夫以力胜人者人亦以力胜之矣呉尝破越遂有轻楚之心及其破楚又有骄齐之志既胜齐师复与晋人争长自谓莫之敌也而越已入其国都矣吴侵中国而越灭之越又不鉴而楚灭之楚又不鉴而秦灭之秦又不鉴而灭之老氏曽子其言岂欺也哉春秋初书于越入吴在栢举之后再书于越入吴在黄池之后皆因事属词垂戒后世不待贬絶而见深切着明之义也而可废乎
　　秋公至自防晋魏曼多帅师侵卫
　　谢湜曰蒯聩未归国故曼多再侵卫
　　葬许元公九月螽冬十有一月有星孛于东方
　　谢湜曰非独陵犯一宫故书东方
　　盗杀陈夏区夫
　　谢湜曰区夫为盗所杀故不称大夫
　　十有二月螽
　　十有四年春西狩获麟
　　程颐语録或曰麟乃和气所致然春秋之时有之其应安在曰天地之气岂可如此间别乎如圣人之生亦天地交感五行之秀乃生孔子尚生于战国无足怪者而况麟乎孔子为此麟出非时如已生不得其时故感焉而作春秋或者谓不然答曰春秋不害感麟而作然麟不出春秋亦必作孔子之意盖有素矣因是一事则有感而作故其书之成则以终固必有发端者然也如伏羲八卦因见河图洛书设无河图洛书八卦亦须画
　　或言绝笔后王者可革命大非也孔子时惟可尊周孟子时方可革命时季然也前一日不可后一日不可
　　又曰始隠周之衰也终麟感之始也世衰道不行有述作之意旧矣但因麟而发耳麟不出春秋亦须作也
　　又问获麟后却有二年经不知如何曰是孔门弟子所续当时谓必能尽得圣人作经意又再三考究极有失作经意处
　　杨时曰获麟不言地不使麟以地获不书公不使麟以公得
　　谢湜曰麟太平之仁兽也王道盛和气洽则麟为之出物之常理也孔子感麟出之非时伤太平之不见于是因鲁史作春秋所以明一王之法也观西狩之麟而圣王所以兴隆政治和同民物其道形于此矣故孔子有感于中而逹其道于春秋也乐莫美于韶兽莫美于麟禽莫美于凤文莫美于图孔子当衰乱之中闻韶而叹覩麟而悲思凤鸟河图喟然为之嗟伤圣人念治之心深且笃矣故春秋二百四十二年王道之纪纲其文因获麟而作其书复以获麟而终也然则麟不出春秋其不作乎曰立言以道世圣人之心也虽然圣人之言必有所因而发也河出图洛出书圣人画八卦西狩获麟圣人作春秋其义一也胡安国曰河出图洛出书而八卦画箫韶作春秋成而凤麟至事应虽殊其理一也易曰大人者先天而天弗违后天而奉天时舜孔子先天者也先天而天弗违志一之动气也有见乎此者则曰文成而麟至无见乎此者以为妖妄而近诬周南闗雎之化王者之风而麟之趾闗雎之应也召南鹊巢之徳先公之教而驺虞鹊巢之应也世衰道微暴行交作臣弑其君者有之子弑其父者有之夫子为是作春秋明王道正人伦气志天人交相感胜之际深矣制作之文成而麟至宜矣商王恭黙思道帝赉良弼得于傅岩周公欲以身代其兄植璧秉圭而武王疾愈启金縢之防天乃反风出罪已之言荧惑退舎至于勇夫志士精诚所格上致日星之应召物产之祥盖有之矣况圣人之心感物而动见于行事以遗天下与来世哉箫韶九奏鳯仪于庭鲁史成经麟出于野亦常理矣诗以正情书以制事礼以成行乐以飬和易以明变垂教亦备矣则曷为作春秋子曰我欲载之空言不如见之于行事之深切着明也知我者其惟春秋乎何以约乎鲁史子曰我欲观夏道是故之不足征也我欲观周道幽厉伤之舍鲁何适矣何以始乎隐公三纲沦九法斁天下无复有王也何以絶笔于获麟其以天道终乎圣人之于天道命也有性焉君子不谓命也是故春秋天子之事圣人之用拨乱反正之书考诸三王而不缪建诸天地而不悖质诸鬼神而无疑百世以俟圣人而不惑其于格物修身齐家治国施诸天下无所求而不得亦无所处而不当何莫学夫春秋故君子诚有乐乎此也由仲尼至于孟子百有余嵗若顔子曽子则见而知之若孟子则闻而知之由孟子而来至于今千有余嵗矣其书未亡其出于人心者犹在盖有不得已焉耳则亦有不已已焉耳矣
　　又曰止于获麟而以天道终焉比于闗雎之应而能事毕矣
　　朱熹曰吾不复梦见周公自是个征兆如此当圣人志虑未衰天意难定八分犹有两分运转故做得周公事遂梦见之非以思虑也要之圣人精神血气与时运相流通到凤不至图不出明王不兴其征兆自是如此胡安国谓絶笔于获麟为志一则动气意思説得也甚好但以熹观之生出一个物事为人所毙多少不好是亦一征兆也
　　又或问孔子当周衰时可以有为否曰圣人无有不可为之事只恐权柄不入手若得权柄在手则兵随印转将逐符行近观左氏传至定哀时尽有可做底事问固是圣人无不可为之事不知有不可为之时否曰便是圣人无不可为之时若时节变了圣人又自处之不同又问孔子当周衰时岂不知当时之君必不能用己曰圣人却无此心岂有逆料人君能用我与否又云到得后来説吾不复梦见周公与凤鸟不至河不出图吾已矣夫圣人亦自知其不可为但不知此等话是几时说据陈恒弑君孔子沐浴而朝请讨之时是获麟之嵗那时圣人犹欲有为也【获麟在鲁哀公十四年十六年孔子卒】
　　又曰孔子年三十五而昭公奔齐鲁乱于是适齐为昭子家臣以通乎景公【有闻韶问政二事】公欲封以尼谿之田晏婴不可公惑之【有季孟吾老之语】孔子遂行反乎鲁年四十二而定公立季氏彊僭其臣阳货作乱专政故孔子不仕而退修诗书礼乐弟子弥众九年孔子年五十公山不狃以费畔季氏召孔子欲徃而卒不行【有答子路东周语】定公以孔子为中都宰一年四方则之遂为司空又为大司冦十年相定公防齐侯于夹谷齐人归鲁侵地十二年使仲由为季氏宰堕三都收其甲兵孟氏不肯堕成围之不克十四年孔子年五十六摄行相事诛少正卯与闻国政三月鲁国大治齐人归女乐以沮之季桓子受之郊又不致膰俎于大夫孔子行【鲁世家以此以上皆为十二年事】适卫主于子路妻兄颜浊邹家【孟子作颜雠由】适陈过匡匡人以为阳虎而拘之【有顔渊后及文王既没之语】既解还卫主蘧伯玉家见南子【有矢子路及未见好徳之语】去适宋司马桓魋欲杀之【有天生徳语及微服过宋事】又去适陈主司城贞子家居三嵗而反于卫灵公不能用【有三年有成之语】晋赵氏家臣佛肹以中牟畔召孔子孔子欲徃亦不果【有答子路坚白语及荷蒉过门事】将西见赵简子至河而反又主遽伯玉家灵公问陈不对而行复如陈【据论语则絶粮当在此时】季桓子卒遗言谓康子必召孔子其臣止之康子乃召冉求【史记以论语归与之叹为在此时又以孟子所记叹词为主司城贞子时语疑不然盖语孟所记本皆此一时而所记有异同耳】孔子如蔡及叶【有叶公问答子路不对沮溺耦耕荷蓧丈人等事史记云于是楚昭王使人聘孔子孔子将徃拜礼而陈蔡大夫发徒围之故孔子絶粮于陈蔡之间有愠见及告子贡一贯之语按是时陈蔡臣服于楚若楚王来聘孔子陈蔡大夫安敢围之且据论语絶粮当在去卫如陈之时】楚昭王将以书社地封孔子令尹子西不可乃止【史记云书社地七百里恐无此理时则有接舆之歌】又反乎卫时灵公已卒卫君輙欲得孔子为政【有鲁卫兄弟及答子贡夷齐子路正名之语】而冉求为季氏将与齐战有功康子乃召孔子而孔子归鲁实哀公之十一年而孔子年六十八矣【有对哀公及康子语】然鲁终不能用孔子孔子亦不求仕乃叙书传礼记【有杞宋损益从周等语】删诗正乐【有语太师及乐正之语】序易彖系象説卦文言【有假我数年之语】弟子盖三千焉身通六艺者七十二人【弟子顔囬最贤蚤死后唯曽参得传孔子之道】十四年鲁西狩获麟【有莫我知之叹】孔子作春秋【有知我罪我等语论语请讨陈恒事亦在是年】
　　吕祖谦大事记周敬王三十九年春鲁人获麟孔子作春秋














　　春秋集义卷五十
　　书后
　　六经皆圣人之书也而孔子之门人曰子所雅言诗书执礼皆雅言也而乐不与焉则乐深矣而况易春秋乎哉夫子晩而学易韦编至于三絶严之也春秋之作游夏不能措一辞严矣哉孟子有见于此曰孔子作春秋而乱臣贼子惧以纪周公膺戎狄之功圣人笔削之严使乱臣贼子歴千百世而知惧盖三代之后一王之法不行而以笔削代赏罚之公也赏罚之权衡非圣人孰能操之乎莽操盗之雄也以春秋而知所惧习焉而不惧则春秋亡矣夷狄之乱华自中国之三纲五常荡壊始故曰其所由来者渐矣学春秋者当于名分焉求之以防其渐可也自有天地以来要不可使隂侵阳故易与春秋合也本朝诸儒论春秋者多矣濮岩李明复伯勇集濂溪先生以下诸儒所相授受者十六家名曰春秋精义盖裒讲解之辞而言之耳伯勇中原故家文正之后而家于濮濂溪先生尝仕于濮故山阳度周卿闻其风而起敬鹤峯魏华父悦其道而请益皆濂溪之徒也阳安刘之祖于学则疎而不能博于六经之义则粗而不能精周卿与伯勇甫书使不逺数百里来叩一言其亦谓其皆自孔氏之门也欤因附一言于诸公之后嘉定十四年闰腊之八日











