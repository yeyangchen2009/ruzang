　　钦定四库全书　　　　　经部五
　　春秋属辞　　　　　　　春秋类
　　提要
　　【臣】等谨案春秋属辞十五卷元赵汸撰汸于春秋用力至深至正丁酉既定集传初稿又因礼记经解之语悟春秋之义在于比事属辞因复推笔削之防定着此书其为例凡八一曰存防书之大体二曰假笔削以行权三曰变文以示义四曰辨名实之际五曰谨内外之辨六曰特笔以正名七曰因日月以明类八曰辞从主人其説以杜预释例陈傅良后传为本而亦多所补正汸东山集有与朱风林书曰谓春秋随事笔削决无凡例前辈言此亦多至丹阳洪氏之説出则此段公案不容再举矣其言曰春秋本无例学者因行事之迹以为例犹天本无度厯家即周天之数以为度此论甚当至黄先生则谓鲁史有例圣经无例非无例也以义为例隐而不彰则又精矣今汸所纂述却是比事属辞法其间异同详畧触事贯通自成义例与先儒所纂所释者殊不同然后知以例説经固不足以知圣人为一切之説以自欺而漫无统纪者亦不足以言春秋也是故但以属辞名书又有与赵伯友书曰承笔削行状作黄先生传特奉纳师説一部属辞一部尊兄既熟行状又观师説则于六经复古之学艰苦之由已得大槩然后细勘属辞一过乃知区区抱此二十余年非得己不已强自附于传注家以徼名当世之谓也其书参互错综若未易观然其大处祗是属辞比事法无一义出于杜撰云云其论义例颇确其自命亦甚高今观其书删除繁琐区以八门较诸家为有绪而目多者失之纠纷目少者失之强配其病亦畧相等至日月一例不出公谷之窠臼尤嫌缴绕故仍为卓尔康所讥【语见尔康春秋辨义】盖言之易而为之难也顾其书淹通贯串据传求经多由考证得之终不似他家之臆説故附防穿凿不能尽免而宏纲大旨则可取者为多前有宋濓序所论春秋五变均切中枵腹游谈之病今并録之俾凭臆説经者知情状不可揜焉乾隆四十六年十一月恭校上
　　总纂官【臣】纪昀【臣】陆锡熊【臣】孙士毅
　　总　校　官【臣】陆　费　墀





　　春秋属辞原序
　　春秋古史记也夏商周皆有焉至吾孔子则因鲁国之史修之以为万代不刋之经其名虽同其实则异也盖在鲁史则有史官一定之法在圣经则有孔子笔削之旨自鲁史云亡学者不复得见以验圣经之所书往往混为一涂莫能致辩所幸左氏传尚存鲁史遗法公羊谷梁二家多举书不书以见义圣经笔削粗若可寻然其所蔽者左氏则以史法为经文之书法公谷虽详于经义而亦不知有史例之当言是以两失焉尔左氏之学既盛行杜预氏为之注其于史例推之颇详杜氏之后唯陈傅良氏因公谷所举之书法以考正左传笔削大义最为有徴斯固读春秋者之所当宗而可憾者二氏各滞夫一偏未免如前之蔽有能防而同之区以别之则春秋之义昭若日星矣奈何习者多忽焉而勿之察其有致力于此而发千古不传之秘者则赵君子常其人乎子常蚤受春秋于九江黄先生楚望先生之志以六经明晦为己任其学以积思自悟必得圣人之心为本尝语于子常曰有鲁史之春秋则自伯禽至于顷公是己有孔子之春秋则起隐公元年至于哀公十四年是已必先考史法然后圣人之笔削可得而求矣子常受其说以归昼夜以思忽有所得稽之左传杜注备见鲁史旧法粲然可举亟往质诸先生而先生殁已久矣子常益竭精毕虑几废寝食如是者二十年一旦豁然有所悟入且谓春秋之法在乎属辞比事而已于是离析部居分别义例立为八体以布列之集杜陈二氏之所长而弃其所短有未及者辩而补之何者为史策旧文何者是圣人之笔削悉有所附丽凡闇昧难通歴数百年而弗决者亦皆迎刃而解矣遂勒成一十五卷而名之曰春秋属辞云呜呼世之说春秋者至是亦可以定矣濓颇观简策所载说春秋者多至数十百家求其大槩凡五变焉其始变也三家竞为専门各守师说故有墨守膏肓废疾之论至其后也或觉其胶固已深而不能行逺乃仿周官调人之义而和解之是再变也又其后也有恶其是非淆乱而不本诸经择其可者存之其不可者舍之是三变也又其后也解者众多实有溢于三家之外有志之士防粹成编而集传集义之书愈盛焉是四变也又其后也患恒说不足耸人视听争以立异相雄破碎书法牵合条类哗然自以为髙甚者分配易象逐事而实之是五变也五变之纷扰不定者盖无他焉由不知经文史法之殊此其说愈滋而其防愈晦也欤子常生于五变之后独能别白二者直探圣人之心于千载之上自非出类之才絶伦之识不足以与于斯呜呼世之说春秋者至是亦可以定矣如濂不敏窃尝从事是经辛勤鑚摩不为不久卒众说不得其门而入近获缔交于子常子常不我鄙夷俾题其书之首简濂何足以知春秋间与一二友生启而诵之见其义精例密咸有据依多发前贤之所未发譬犹张乐广厦五音繁会若不可以遽定细而听之则清浊之伦重轻之度皆有条而不紊子常可谓深有功于圣经者矣濓何足以知春秋輙忘僭逾而序其作者之意如此若夫孔子经世大防所以垂宪将来者已见子常之所自着兹不敢勦说而渎告之也子常姓赵氏名汸子常字也歙休宁人隐居东山虽疾病不忘著书四方学子尊之称为东山先生子常别有春秋师说三卷春秋左氏传补注十卷春秋集传十五卷与属辞并行于世前史官金华宋濓谨序
　　六经同出于圣人易诗书礼乐之旨近代说者皆得其宗春秋独未定于一何也学者知不足以知圣人而又不由春秋之教也昔者圣人既作六经以成教于天下而春秋教有其法独与五经不同所谓属辞比事是也盖诗书礼乐者帝王盛徳成功已然之迹易观隂阳消息以见吉凶圣人皆述而传之而已春秋断截鲁史有笔有削以寓其拨乱之权与述而不作者事异自弟子髙第者如游夏尚不能賛一辞苟非圣人为法以教人使考其异同之故以求之则笔削之意何由可见乎此属辞比事所以为春秋之教不得与五经同也然而圣人之志则有未易知者或属焉而不精比焉而不详则义类弗伦而春秋之旨乱故曰属辞比事而不乱者深于春秋者也有志是经者其可舍此而他求乎左氏去七十子之徒未逺而不得闻此故虽博览遗文略见本末而于笔削之旨无所发明此所谓知不足以知圣人而又不由春秋之教者也公羊谷梁以不书发义啖赵二氏纂例以释经犹有属辞遗意而陈君举得之为多庶防知有春秋之教者然皆泥于褒贬不能推见始终则圣人之志岂易知乎若夫程张邵朱四君子者可谓知足以知圣人矣而于属辞比事有未暇数数焉者此五经微旨所以闇而复明春秋独郁而不发也自是以来说者虽众而君子一切谓之虚辞夫文义虽隽而不合于经则谓之虚辞可也而亦何疑于众说之纷纷乎善乎庄周氏之言曰春秋经世先王之志圣人议而弗辩此制作之本意也微言既絶教义弗彰于是自议而为讥刺自讥刺而为褒贬自襃贬而为赏罚厌其深刻者又为实録之说以矫之而先王经世之志荒矣此君子所谓虚辞者也故曰春秋之义不明学者知不足以知圣人而又不由春秋之教也岂不然哉间尝窃用其法以求之而得笔削之大凡有八盖制作之原也春秋鲁史也虽有笔有削而一国之纪纲本末未尝不具盖有有笔而无削者以为犹鲁春秋也故其一曰存策书之大体圣人拨乱以经世而国书有定体非假笔削无以寄文故其二曰假笔削以行权然事有非常情有特异虽笔削有不足以尽其义者于是有变文有特笔而变文之别为类者曰辩名实曰谨中外故其三曰变文以示义其四曰辩名实之际其五曰谨中外之辩其六曰特笔以正名上下内外之殊分轻重浅深之弗齐虽六者不能自见则以日月之法区而别之然后六义皆成无微不显故其七曰因日月以明类自非有所是正皆从史文然特笔亦不过数简故其八曰辞从主人是皆所谓议而弗辩者也虽然使非是经有孔门遗教则亦何以得圣人之意于千载之上哉乃离经辩类析类为凡发其隐蔽辩而释之为八篇曰春秋属辞将使学者由春秋之教以求制作之原制作之原既得而后圣人经世之义可言矣安得属辞比事而不乱者相与订其说哉新安赵汸序








　　春秋属辞原序
　　钦定四库全书
　　春秋属辞目録
　　卷一
　　存策书之大体第一
　　序
　　存策书之大体第一之一
　　一嗣君逾年即位书元年春王正月公即位不行即位礼不书即位告朔朝正书王正月
　　二即位不在正月故不书正月
　　三岁首必书王月无系月之事不书王月四一时无事书首月
　　五事之系日者遇晦朔则书晦朔
　　六丧以月断者遇闰则书闰
　　七凡天灾物异无不书外灾告则书庆祥唯年丰麟瑞则书
　　卷二
　　存策书之大体第一之二
　　八卜郊不从牛灾犹三望郊不时皆书九天灾鼓用牲于社
　　十大雩不时
　　十一禘必因事而书义在用禘称禘义不在用
　　禘称事
　　十二尝祀用夏时过则书
　　十三饰庙逾制作主后时立已毁之宫皆书十四大室屋坏
　　十五纳赂鼎于大庙
　　十六不告月
　　十七考宫用舞初定羽数
　　十八当祭大夫卒犹绎去乐
　　十九内逆女夫人至无姑至称夫人有姑称妇二十觌夫人男女同贽
　　二十一逆后鲁主昬则书过我则书
　　二十二鲁主王女昬书归同内女
　　二十三世子生则书
　　二十四大夫来逆妻公自主之则书内女来逆妇书
　　二十五娣侄不与适俱行则书国亡反其宗祀所在则书
　　二十六来媵逾制则书
　　卷三
　　存策书之大体第一之三
　　二十七凡公薨书地弑则讳而不地未成君书卒不成丧不书葬
　　二十八夫人薨不书地杀于外则讳之而书地不用夫人礼卒不称夫人不成丧不书葬
　　二十九公服母丧书卒
　　三十妾母用夫人礼称夫人书薨书葬三十一凡天王崩诸侯卒来赴往吊则书崩书卒不赴不吊不书会葬则书葬不会不书
　　卷四
　　存策书之大体第一之四
　　三十二内女为诸侯夫人书卒书葬不吊不书卒不会不书葬许嫁书卒来归以夫人礼成丧书卒
　　三十三主王姬之昬为之服书卒
　　三十四内大夫书卒不书葬君不与小敛不书日有加命兼书字卒于外书地不以卿礼终不书卒讳杀成丧书卒
　　三十五天子大夫卒书同内大夫葬则举諡称公三十六公母弟卒书弟书字
　　三十七外弑君从赴告
　　三十八杀他国君
　　三十九内杀大夫言刺
　　四十外杀大夫称国称名讨乱称人不在位不称大夫簒公子去属众杀称人
　　四十一夫人出书归
　　四十二公夫人出奔言孙
　　四十三诸侯出奔
　　四十四公子入国
　　四十五外大夫以邑叛
　　四十六以地来奔非卿亦书
　　四十七出奔大夫入国贼其国称复入四十八诸侯相执
　　四十九盟主执诸侯
　　五十中国执外裔之君
　　五十一外裔会而执中国之君
　　五十二外裔相执
　　五十三大夫见执则书至非专使不称行人从公还不书至
　　五十四王臣见执自我而行则书还接我书至五十五外大夫见执非专使不称行人非卿虽杀之不书
　　五十六外放大夫
　　五十七外裔灭中国而放其大夫
　　卷五
　　存策书之大体第一之五
　　五十八公朝觐始行则书皆称如既成礼则称朝在道而还书其复
　　五十九公外如非朝则直言其事
　　六十夫人越竟始行则书皆言如以事往言其事
　　六十一诸侯相如告则书
　　六十二内大夫出聘始行则书皆言如六十三内大夫以其事出者言其事事不可书但言如非卿不书名氏
　　六十四凡诸侯来朝皆成礼而后书故言来朝六十五诸侯以事来言其事事不可书但言来外
　　裔言来
　　六十六王使来聘皆称使以事来者言其事在丧
　　不称使
　　六十七外臣来聘皆称使私相为好不称使六十八外臣以事来者言其事事不可书但言来六十九外微者以事来但书人
　　七十事无专使不言来公在外受之言归我
　　卷六
　　存策书之大体第一之六
　　七十一内特相盟内为志书及外为志书会七十二内参盟以上皆称会伯者之盟称会蒙及
　　会言诸侯盟苟无主盟称及
　　七十三公如伯国受盟称及
　　七十四公与王臣外臣会盟称会特相盟称及七十五公会诸侯使大夫盟
　　七十六公与外裔盟称及特会而后与盟称及七十七内大夫特与诸侯盟称及称会与君同七十八内大夫盟诸侯参以上称会伯者之盟称会与君同出疆遂盟称及非卿不称名氏
　　七十九内大夫特与外臣盟称及称会非卿不称
　　名氏
　　八十内大夫与外臣盟参以上称会伯者之会别盟后至者称及以及旣会而盟称及盟于师称及
　　八十一内大夫与戎盟称会
　　八十二自外来鲁盟称来盟自鲁往他国盟言涖
　　盟
　　八十三公特会诸侯自参以上必言故苟从可知不言故伯主之会不言故避不主会言及以会
　　八十四公特会外裔
　　八十五公会诸侯殊会外裔言会以会不殊会言会以及
　　八十六公会伯姬
　　八十七公及夫人会齐侯
　　八十八诸侯迎会公
　　八十九公会外师
　　九十公会外大夫
　　九十一王臣会诸侯
　　九十二内大夫会诸侯
　　九十三内大夫会外大夫苟非天下之事则言故九十四内大夫特会外裔
　　九十五内大夫会外大夫殊会外裔言会以会同受命直言会之
　　九十六君大夫出会诸侯无成事亦书九十七公及诸侯相遇
　　九十八公行无成事书次
　　九十九公失国书次书如书至书居书唁书围邑取邑
　　卷七
　　存策书之大体第一之七
　　一百内师公将称公大夫称名氏微者不言将百一内胜外师言败胜败相当言战大崩言败绩微者战言及
　　百二内围国邑及外师围国
　　百三内入国邑公及诸侯入国
　　百四公会伐会侵会围防而及战
　　百五大夫会伐会侵会围会而及战
　　百六微者会伐言及
　　百七内救公防救公防臣及救臣会救百八公追
　　百九师次会次
　　百十内大夫会城
　　百十一王师令必及鲁而后书
　　百十二外师加鲁四境言某鄙直逼国都言伐我百十三外师来战
　　百十四内伐国取田邑言伐言取不用师但言取有来归之者言入已灭之国言取不絶其祀不言灭
　　百十五外取我田邑言取虽我归之亦言取讳易田言假
　　百十六外灭国必书不絶其祀言取迫之使服曰降移其民人社稷曰迁
　　百十七凡土功无不书都邑备制曰城不备制曰筑
　　百十八浚川
　　百十九堕毁
　　百二十新作门观新廏
　　百二十一时田用夏时越礼则书
　　百二十二火田
　　百二十三观鱼
　　百二十四大阅治兵异常
　　百二十五军制作舍
　　百二十六加赋税
　　百二十七分器失得
　　百二十八肆大眚
　　百二十九书乱亡不由赴告
　　百三十阙文
　　百二十一日月差缪
　　卷八
　　假笔削以行权第二
　　序
　　假笔削以行权第二之一
　　一公如大国恒书至则不书至以见义二公会诸侯恒不书至则书至以见义三公会伯主恒不书至则书至以见义四公会盟主恒书至则不书至以见义五公会外大夫不书至会师则书至
　　六公会呉楚不书至有中国之君则书至盟戎书至
　　七公特将不书至则书至以见义
　　八公会伐恒书至为会言故不书至
　　九公会伯国侵伐恒书至则不书至以见义十公会外大夫伐国不书至君将称人则书至
　　十一夫人违礼而行不书至必归宁得礼而后书至
　　十二公行不书所在书在楚在干侯
　　十三公不视朔不书有为则书
　　十四送王姬不书必主仇昬而后书
　　十五诸侯女归京师不书必鲁主昬而后书十六内女适诸侯恒书归茍来归则不书归十七内女归宁不书必有故而后书
　　十八国君来逆女不书卿为君逆则书十九继故不书立必贼讨而后书立
　　二十簒位不书立必不能讨而后书立二十一天王蒙尘复辟不书茍自取之则书其出必乱未弭贼未讨而后悉书之
　　二十二天王出入有以之者不书未成尊则书二十三未成君出入不书必有辩于名实而后书二十四执君归不书必伯主释有罪而后书二十五弑君以纳君不书必所弑称君而后书二十六内大夫出奔非其罪不书必有罪而后书二十七王卿士奔复之不书必不反而后书二十八王子奔非其罪不书以叛奔卒讨之不书必佚贼而后书
　　二十九公子奔非其罪不书必有故而后悉书之三十外大夫出奔不书必有关于一国之故而后书
　　三十一内大夫来归非其罪不书以伯主之盟复之则书
　　三十二奔大夫公子复之不书必挟外援以归而后书苟以叛出书
　　三十三诸侯逃不书必逃中国而后书三十四外大夫逃不书齐桓之初则书之三十五王讨篡立者不书虽杀卿士不书必杀无罪而后书
　　三十六诸侯讨乱杀公子不书虽杀世子母弟不书必杀之非其罪而后书
　　三十七两下相杀不书虽杀太子不书必讥不在相杀而后书讥不在相杀虽无君书虽盗杀书
　　三十八诸侯反国杀大夫公子以簒入者不书必治以君臣之礼而后书
　　三十九簒弑者以奔为义虽卒讨之不书四十叛臣以出奔为义虽讨以诸侯之师不书四十一外纳不书宜纳虽伐不书苟不宜纳则书伐书战甚则书伐书入必不克纳而后书纳唯外裔间中国悉书之
　　四十二内邑叛不书郓溃则书之
　　卷九
　　假笔削以行权第二之二
　　四十三外特相盟防不书虽参以上不书必有关于天下之故而后书
　　四十四外胥命相遇书与特相盟会同四十五平不书有关于天下之故则书四十六王臣会盟有所讳则不书
　　四十七王臣会伐非有关于天下之故不书四十八大夫会城干位寻盟不书
　　四十九大夫会而不能分灾讥不在鲁不书鲁大夫
　　五十中国外裔特相盟会不书虽参以上不书必有关于天下之故而后书疑于盟主虽公会之盟不书城下之盟虽内不书
　　五十一诸侯勤王不书必无功而后书五十二外次不书必有关于天下之故而后书五十三凡戍不书必有关于天下之故而后书五十四内乞师不书乞诸外裔则书
　　五十五外乞师不书必伯主而后书
　　五十六公及小国战不言我师败绩纳所宜纳与大国战言我师败绩
　　五十七外言战言败绩义不系于伐者但书及战必义系于伐而后兼言之苟略之言伐不言战败绩
　　五十八王师败绩于中国不书败于戎则书之五十九外相败不书唯晋特书之
　　六十中国败外裔不书唯晋特书之
　　六十一外裔败中国不书唯荆特书之六十二外裔交相败获不书必败其从中国者若中国之从外裔者而后书必其君以败卒而后书
　　六十三公追戎不言其来与弗及
　　六十四外伐国取邑不书虽取诸我不书春秋之初则书之
　　六十五外取师不书侵伐必伐与取异事而后悉书之
　　六十六外入郛不书唯齐特书之
　　六十七外伐国不书围邑有关于天下之故则书之
　　六十八诸侯灭畿内国不书为外裔所灭则书六十九诸侯被兵出奔者不书必国灭而后书七十迁国不书避难而迁则书
　　七十一诸侯连兵伯主有事举重不悉书七十二凡救不悉书伯者救中国必足以示名义而后书诸侯相救以叛伯无伯书楚救必不能而后书狄救中国以无伯书
　　七十三兵事言遂不悉书必有关于天下之故而后书
　　七十四春秋之初外裔侵诸国不书自有伯而后书以之伐与国不书苟有召之者亦不书
　　卷十
　　变文以示义第三
　　序
　　一文同礼失王不称天
　　二讳公与王卿士盟不书公同微者
　　三讳公与外大夫盟不书公同微者以大夫盟公去其族
　　四讳公为仇人役变公将称师
　　五讳公与仇人狩外称人同微者
　　六讳公与仇会伐外称人同微者
　　七妾母为昬主妇姜不称氏
　　八夫人不称姜氏
　　九凡执恒称人必伯讨而后称君
　　十国君反国不言自必自京师自楚而后言自苟杀其大夫公子而后归则不言自京师苟能兴灭继絶则不言自楚
　　十一奔君自外入邑伯国逆之则不名十二大夫奔非君出之不名
　　十三公子反国非有罪不名
　　十四大夫见杀非君臣不名茍杀当其罪则去族
　　十五无君相杀称国
　　十六内师加小国言伐加大国言侵苟纳所宜纳虽大国言伐用楚师言伐讳公及小国战但言及亟战大国但言败
　　十七非寇不言败亟战不言及战与伐异事更以伐者及之曲在外言来战党恶会战不言地战拒伯讨不言地
　　十八重取畿内邑言灭内灭国不言师
　　卷十一
　　辩名实之际第四
　　序
　　一天下无王则桓公春秋阙不书王
　　二中国无伯则晋灵公之盟会诸侯不序三征伐在诸侯则君将称君大夫称人用众称师苟略其恒辞则虽君将称人称师一役而再有事称人称师以丧行称人
　　四征伐在大夫则大夫将书大夫微者称人用众称师苟畧其恒称则虽大夫将称人称师
　　五征伐君大夫将称人不足以尽意则但称国
　　六外盟会恒称君大夫微者称人内微者但称会苟夺其恒称则外君大夫俱称人内称会同微者一役再有事称人
　　卷十二
　　谨内外之辩第五
　　序
　　一荆始伐中国以号举
　　二中国有伯楚君大夫将同称人唯会得称君
　　三中国无伯则楚君将称君略之而后称人疑于讨贼称师
　　四楚君将称君而后大夫将称大夫畧之则称人
　　五楚君大夫主盟会悉从其恒称唯公及大夫盟则人之
　　六荆始来聘称人
　　七楚臣来盟于师称名氏不言使来献捷言使不称君必中国无伯而后来聘称君使
　　八楚君会而执中国诸侯不别言执之者九楚君杀中国之君书名其自相杀不名十讳外裔执王臣言伐获国君言以归中国外裔不言战
　　十一呉征伐恒举号唯为中国讨罪得称君十二中国会而会呉恒举号虽吾君大夫特会之举号必以诸侯之礼接而后称君
　　十三越举号从其恒称
　　十四徐见败伐国皆以号举国灭则书君奔而名之
　　卷十三
　　特笔以正名第六
　　序
　　一讳会天王以王狩书
　　二嗣王在丧称王配名卒称子
　　三嗣君出奔复归称世子
　　四所纳应立虽未在位称子
　　五以庶孽易适嗣未逾年见弑称杀其君之子
　　六妾母继室卒称君氏
　　七王人救列国兼称字
　　八诸侯灭吾同宗之国称名
　　九宋昭公之大夫特书官
　　十诸侯会围邑系国戍邑系国围其父所居邑虽外大夫主兵不系国
　　十一诸侯敌王命败绩称人
　　十二师及齐师战书公围成
　　十三城成周晋人执宋大夫以归书执于京师十四郑伯之弟段出奔书郑伯克段
　　十五纪侯出奔书去国
　　十六郑髙克出奔师溃书郑弃其师
　　十七楚君杀弑君者别称人
　　十八战称楚人败称楚师书入郢
　　卷十四
　　因日月以明类第七
　　序
　　一着例
　　二疑例
　　三变例
　　四例要
　　五灾祥类
　　六郊庙类
　　七防姻类
　　八丧纪类
　　九祸福类
　　十朝聘类
　　十一盟会类
　　十二战争类
　　十三师田类
　　十四赋税类
　　十五兴作类
　　十六眚盗类
　　卷十五
　　辞从主人第八
　　序
　　一编年类
　　二灾异类
　　三郊庙类
　　四名号类
　　五防姻类
　　六丧纪类
　　七祸福类
　　八朝聘类
　　九盟会类
　　十战争类
　　十一师田类
　　十二兴作类
　　十三赋税类
　　十四内辞类
　　十五从赴告类
　　十六变例类
　　十七无费辞类
　　十八辞费以其故类
　　右春秋属辞目録凡八篇篇各有序序所以释其名篇之义也始汸闻诸师曰春秋本鲁史成书故必先考史法而后圣人之法可求尝退而考诸左氏传以尽夫为其学者之説则鲁史遗法大畧可见而惜其不知经既又考之公羊谷梁二传以及陈氏后传诸书又知笔削之法端绪可求而惜其不知史因悟三传而后诸家纷纭之失不越此二端盖八篇之名由是而立而述作之体见矣至正戊子嵗初集诸説之有合于经者作春秋传阅十载未克成窃思伦类区别为义至精参互错综易相矛盾茍不属辞比事以通之岂无遗憾此八篇之书所为作也其前六篇篇目即是义例其终二篇义例自见篇中第一篇有笔无削与第二篇有笔有削者相对第三篇至第六篇皆变文与第八篇从史文者相对而与前二篇相为经纬其第七篇则又一经之权衡也大抵史法相承而一定故虽详密而可尽经则随事而取衷故法若简妙而难穷其间义例虽多皆以经传反覆相证而得其可见者如此学者茍能于此尽心焉则其不可见者当自得于言意之表矣顾恐其间可见者犹或不能无遗尔先儒著书虽老尚冀有进故或终身未尝示人如汸者衰瘵日深昬塞多忘夫复何言姑出以授共学之士为集传先容若夫因其所可见者以足其所未备达之于其不可见者以尽圣人之志则有望于君子云歙诸生赵汸子常私识于东山精舍




　　春秋属辞目録
　　钦定四库全书
　　春秋属辞卷一　　　　　　元　赵汸　撰存策书之大体第一
　　策书者国之正史也传述祝佗之言谓鲁公分物有备物典策而韩宣子见易象与鲁春秋曰周礼尽在鲁矣班固艺文志因谓鲁周公之国礼文备物史官有法杜元凯亦以备物典策为春秋之制而孔颖达以为若今官程品式之类皆谓鲁之旧史有周公遗法在焉自伯禽以来无大丧乱史官前后相蒙有非他国可及者然古者非大事不登于策小事则简牍载之故曰国之正史也今以春秋所书准西周未乱之时其书于策者不过公即位逆夫人朝聘会同崩薨卒葬祸福告命雩社禘尝搜狩城筑非礼不时与夫灾异庆祥之感而一国纪纲本末略具善恶亦存其中盖策书大体不越乎此而已东迁以来王室益微诸侯背叛伯业又衰外裔纵横大夫専政陪臣擅命于是伐国灭国围入迁取之祸交作弑君杀大夫奔放纳入之变相寻而策书常法始不足尽其善恶之情矣故孔子断自隐公有笔有削以寓其拨乱之志其所谓策书之大体而一国本末具焉者皆有笔而无削使不失鲁国正史之常所谓存策书之大体者也夫春秋当代之史也使仲尼笔削之际不复存其大体鲁之君臣能无骇乎是故有笔有削以行其权有笔无削以存其实实存而权益达权达而实愈明相错以畅其文相易以成其义者也然自左氏不知有笔削之旨为公羊学者遂以春秋为夫子博采众国之书通脩一代之史者于是襃贬之说盛行又有以为有贬无襃者又有以一经所书皆为非常而常事不书者有谓黜周王鲁者有谓用夏变周者其失在不知有存策书大体之义而已说经昧其源委一至是哉故今特取圣人所存有笔而无削者悉着于篇其旧说之甚失义类者亦或离析而辩正焉
　　存策书之大体第一之一
　　一嗣君逾年即位书元年春王正月公即位不行即位礼不书即位告朔朝正书王正月
　　隐公元年春王正月
　　桓公元年春王正月公即位
　　庄公元年春王正月
　　闵公元年春王正月
　　僖公元年春王正月
　　文公元年春王正月公即位
　　宣公元年春王正月公即位
　　成公元年春王正月公即位
　　襄公元年春王正月公即位
　　昭公元年春王正月公即位
　　哀公元年春王正月公即位
　　以上书元年春王正月不书即位者四书元年春王正月公即位者七古者天子建诸侯皆得世其爵践其位臣妾其民人皆有史官以记一国之政令而奉天子之正朔故诸侯薨既殡嗣子定位于柩前逾年正月朔日乃先谒庙以明继祖还就阼阶之位见百官以正君臣国史因书元年春王正月公即位若春秋书桓文宣成襄昭哀是也或有故不行即位礼则不书即位犹朝庙告朔故书王正月若春秋书隐庄闵僖是也隐摄若位不行即位礼庄闵僖以继弑君不行即位礼桓宣亦继弑君而行即位礼者桓宣躬负簒逆欲自同于遭丧继位者以欺天下后世也盖即位乃已见羣臣故有所隐避则其礼可废朝庙告朔乃新君见祖祢奉王教之始礼不可废也此在周人必有故事鲁史脩辞亦有成法故杜氏啖氏据周书与春秋经传定着其说如此而近代说者往往不同有谓以夏时冠周月者夫四时始春终冬所以成岁三代虽正朔不同而正月之必为岁首岁首之为孟春其序皆一定而不可易也今既曰周月则春秋所书正月为建子之月矣谓建子之月为春何夏时之云又有见殷周古书书月则不书时以春秋书月又书时为夫子特笔者盖古书乃简牍记言之体得以从略春秋策书国之正史以事系日以日系月以月系时以时系年盖三代正史遗法也借令不书时则事有不得书月者当何所系乎又有以不书公即位为夫子所削者盖由不信左氏之过左氏知鲁史有不书之例而考之不详于隐公不书即位曰摄也是矣于庄公不书即位曰文姜出故也闵公不书即位曰乱也僖公不书即位曰公出故也不举其大而举其细随事为説而义不相通故说者得以排之唯谷梁谓继故不称即位正也先君不以其道终则子弟不忍即位此说必有所传而学者不能折故即位一也书亦有罪不书亦有罪而义愈不通矣由学者皆不知有存策书大体之法故其失多类此凡即位必在朔日春秋日事志晦朔此皆不书者夫子所削也存策书之大体但谓不没其事尔若夫事有常变法有异同上下分殊内外势异犹以日月别之公即位在正月为得常故略之以明变也凡日月法自为一篇见后以创通其义特随事释之使相发云
　　二即位不在正月故不书正月
　　定公元年夏六月戊辰公即位
　　以上书六月即位者一凡公不行即位礼亦书正月以犹朝正也是年昭公丧未至嗣子未定鲁国无君故自以王三月系事史虽追书元年以系前半年之月日实与他公元年不同定公受国于季氏待昭公丧至既殡而后即位故即位在六月亦与他公继世者异此策书之大体不待笔削而义已明者也夫子以季氏出其君薨又絶其冢嗣丧不得以时反于是鲁国无君者半年定公安于得国而不知为之变故凡公即位在正月者皆不日而定之即位独日以异之盖不日以为恒则日以为变也公羊氏乃以定无正月为春秋微辞凡二传不知笔削本末而以意说经失皆类此
　　三岁首必书王月无系月之事不书王月
　　隐三年王二月　四年王二月　七年王三月　十年王二月
　　桓二年王正月　三年□正月　四年□正月　五年□正月　六年□正月　七年□二月　八年□正月十年王正月　十一年□正月　十二年□正月
　　十三年□二月　十四年□正月　十五年□二月十六年□正月　十七年□正月　十八年王正月庄二年王二月　三年王正月　四年王二月　五年王正月　六年王正月　八年王正月　十年王正月十一年王正月　十二年王三月　十六年王正月十八年王三月　十九年王正月　二十年王二月二十一年王正月　二十二年王正月　二十四年
　　王三月　二十八年王三月　三十年王正月
　　闵二年王正月
　　僖二年王正月　三年王正月　四年王正月　六年王正月　八年王正月　九年王三月　十年王正月十二年王三月　十五年王正月　十六年王正月十八年王正月　十九年王三月　二十四年王正月二十五年王正月　二十六年王正月　三十年王
　　正月　三十二年王正月　三十三年王二月
　　文二年王二月　三年王正月　五年王正月　八年王正月　十年王三月　十二年王正月　十三年王正月　十四年王正月　十八年王二月
　　宣二年王二月　三年王正月　四年王正月　九年王正月　十一年王正月　十六年王正月　十七年王正月
　　成三年王正月　五年王正月　六年王正月　七年王正月　九年王正月　十一年王三月　十四年王正月　十五年王二月　十六年王正月　十八年王正月
　　襄二年王正月　四年王三月　六年王三月　八年王正月　十一年王正月　十二年王三月　十四年王正月　十六年王正月　十七年王二月　十九年王正月　二十年王正月　二十一年王正月　二十二年王正月　二十三年王二月　二十六年王二月二十九年王正月　三十年王正月　三十一年王
　　正月
　　昭三年王正月　四年王正月　五年王正月　六年王正月　七年王正月　十年王正月　十一年王二月　十五年王正月　十八年王三月　二十年王正月　二十一年王三月　二十三年王正月　二十四年王二月　二十六年王正月　二十八年王三月三十年王正月　三十一年王正月　三十二年王正月
　　定元年王三月　二年王正月　三年王正月　四年王二月　五年王三月　六年王正月　七年王正月八年王正月　九年王正月　十年王三月　十五
　　年王正月
　　哀二年王二月　四年王二月　八年王正月　九年王二月　十年王二月
　　以上书王正月九十一王二月二十四王三月十九岁首必书王月明奉王朔也事系正月书王正月正月无事而事系二月则书王二月正月二月俱无事而事系三月则书王三月月为系事书也孔氏曰二月殷之正也三月夏之正也故皆书王以别之呉先生曰此侯国之史故于月上加王若王朝之史则月上不必加王也二说皆得之其十一公元年所书王正月为朝正即位书非常年系事之比兼他义故不入此例唯定公元年书王三月系事与常年同即位在六月故也此皆鲁史成法也近代或有以书王为夫子特笔者案殷人钟铭有唯正月王春吉日之文可见时月称王乃三代恒辞其加王于春又可为改时之证由时月皆王者所改故得上下言之以便文必正史然后王不先春本王者钦奉天时之义也隐公自元年而后无正月谷梁传曰隐十年无正隐不自正也说者曰隐谦不朝正也案隐元年后书二月系事三书三月系事一其他如二年春会戎于濳五年春矢鱼于棠九年春宋公卫侯遇垂之类或笔削之法不书月或史本不月谷梁知日月有义而不能辩也若桓公十八年中书正月不书王者十书二月不书王者三则夫子所削也而杜氏以为由王室不颁厯故刘规之曰昭公二十三年以后王室有子朝之乱诸侯不知所奉复有何人颁厯何故经皆书王盖杜氏不知有笔削之义故也如歳首无系月之事则但书春王为月书既不书月不嫌无王也凡史文皆有其义总说在辞从主人篇
　　四一时无事书首月
　　隐六年秋七月　九年秋七月
　　桓元年冬十月　九年夏四月　秋七月　十二年春正月　十三年秋七月　冬十月　十八年秋七月庄四年秋七月　五年春王正月　十一年春王正月十二年夏四月　十三年秋七月　十五年冬十月十六年春王正月　十八年冬十月　十九年春王
　　正月　夏四月　二十年秋七月　二十一年春王正月　二十二年夏五月　三十年春王正月
　　僖六年春王正月　十年秋七月　十二年秋七月二十四年春王正月　秋七月　三十年春王正月三十一年秋七月　三十二年春王正月
　　文八年春王正月　夏四月　十三年春王正月宣六年夏四月　冬十月　十一年春王正月　十二年秋七月　十八年夏四月
　　成元年冬十月　十年冬十月　十一年冬十月　十二年冬十月
　　襄二十二年夏四月　三十一年春王正月
　　昭十年春王正月　十二年秋七月　十四年夏四月二十年春王正月　二十九年秋七月　三十二年
　　秋七月
　　定二年春王正月　三年夏四月　七年春王正月夏四月　冬十月　九年春王正月　十一年夏四月哀八年秋七月　九年冬十月
　　以上无事书四时首月六十歴一时无事则书首月具四时以成岁也公羊传曰春秋编年四时具然后为年此盖三代正史遗法春以正月为首夏以四月为首秋以七月为首冬以十月为首或谓春秋书时为夫子所加者谬可知矣唯庄公二十二年书夏五月非首月盖夫子既削其事因留其时月以备一时见鲁史于此本非有阙然不改五月为四月者明其文则史有笔削而无增益也
　　五事之系日者遇晦朔则书晦朔
　　僖十五年九月己夘晦震夷伯之庙
　　成十六年六月甲午晦晋侯及楚子郑伯战于鄢陵僖十六年春王正月戊申朔陨石于宋五　二十二年十一月己巳朔宋公及楚人战于
　　以上书晦者二书朔者二其日食书朔别见赵氏曰古史之法应合书日而遇晦朔必书之以为厯数之证
　　六丧以月断者遇闰则书闰
　　哀五年冬叔还如齐闰月葬齐景公
　　以上书闰者一葬节以月断合数闰故书闰月也襄二十八年十二月甲寅天王崩乙未楚子昭卒甲寅距乙未四十二日此闰月明矣不书闰者丧事以年断则不数闰也
　　七凡天灾物异无不书外灾告则书庆祥唯年丰麟瑞则书
　　隐三年春王二月己巳日有食之
　　桓三年秋七月壬辰朔日有食之既　十七年冬十月朔日有食之
　　庄十八年春王三月日有食之　二十五年六月辛未朔日有食之　二十六年冬十二月癸亥朔日有食之三十年九月庚午朔日有食之
　　僖五年九月戊申朔日有食之　十二年春王三月庚午日有食之　十五年夏五月日有食之
　　文元年二月癸亥日有食之　十五年六月辛丑朔日有食之
　　宣八年秋七月甲子日有食之既　十年夏四月丙辰日有食之　十七年六月癸卯日有食之
　　成十六年六月丙寅朔日有食之　十七年十二月丁巳朔日有食之
　　襄十四年二月乙未朔日有食之　十五年秋八月丁巳日有食之　二十年冬十月丙辰朔日有食之　二十一年九月庚戌朔日有食之　冬十月庚辰朔日有食之　二十三年春王二月癸酉朔日有食之　二十四年秋七月甲子朔日有食之既　八月癸巳朔日有食之　二十七年冬十二月乙亥朔日有食之
　　昭七年夏四月甲辰朔日有食之　十五年六月丁巳朔日有食之　十七年夏六月甲戌朔日有食之　二十一年秋七月壬午朔日有食之　二十二年十二月癸酉朔日有食之　二十四年夏五月乙未朔日有食之　三十一年十二月辛亥朔日有食之
　　定五年春王三月辛亥朔日有食之　十二年十一月丙寅朔日有食之　十五年八月庚辰朔日有食之以上日食三十六书日书朔者二十六书日不书朔者七书朔不书日者一不书日不书朔者二左氏传曰不书日官失之也天子有日官诸侯有日御则其意谓王朝日官失之非指鲁人明矣公羊传曰某月某日朔日有食之者食正朔也其或日或不日或失之前或失之后失之前者朔在前也失之后者朔在后也盖以为司厯失之致日食不在正朔故春秋削其朔日之谬者杜氏释例以长厯推校经传明隐三年二月己巳是二月朔不书朔史失之又与左氏日官失之者相违然长厯所推春秋日食亦不尽得不可据以释经汉书律厯志叙西汉日食多在晦亦有先晦一日者公羊此义必有所受盖圣人以日食不在正朔苟书于经非治厯明时之意故或去朔或去日以示义详见日月篇今考自文以后无不书日者自襄以后无不书朔日者周厯交朔之法东迁以后失之至是月大小乃得其度尔又何疑乎又案春秋二百四十二年日食三十六公羊传曰记异也何氏又悉举其后事变以当之今考前汉二百一十二年日食五十三后汉百九十六年日食七十二魏晋一百五十年日食七十九唐二百八十九年日食九十三宋止嘉定十六年日食一百二十大抵世愈降而日食愈数此大运盛衰之候也自汉惠帝而后日有一岁再食晋世至三食亦春秋所未有与其他灾异不同必欲指某事为应恐非经防
　　庄七年夏四月辛夘夜恒星不见夜中星陨如雨文十四年秋七月有星孛入于北斗
　　昭十七年冬有星孛于大辰
　　哀十三年冬十一月有星孛于东方
　　以上星变四凡日食星变皆为天下记异非一国之志梁山沙鹿崩亦非一国之志以待告而书故别见案左氏传曰星陨如雨与雨偕也公羊传曰如雨者非雨也不脩春秋曰雨星不及地尺而复君子脩之曰星霣如雨所谓不脩春秋谓鲁史旧文公羊仅于此一处及之亦口之语但左氏读如作而义遂相逺未知何据又案汉志永始中星陨如雨长二丈绎绎未至地灭不及地尺而复即未至地灭也古今星变固有如此者其所陨者星之光魄故虽多而不见在地之形说者谓积气消散所致比他异尤重盖王运至此而终矣又案昭十七年申须曰彗所以除旧布新也公羊杜预郭璞俱以孛彗为一星今知不然者汉书注文頴曰彗孛长三星其占略同而形少异孛星光芒短其光四出蓬蓬孛孛然彗星光芒长参参如扫帚长星光芒有一直或竟天或十丈或三十丈史记彗出东井齐景公以为忧晏子曰君髙台深池赋敛如弗得刑罚恐弗胜孛星将出彗何惧乎然则孛甚彗也经书星变唯此四事以其时考之皆大异也桓庄之际诸侯无王伯者出而天下大权归于齐晋人情絶望于周此王室一大变也文宣之间晋失伯而楚兴中国敝于征伐自是王室愈卑又一大变也夫子于庄十二年十七年庄王僖王崩葬不书文公十四年顷王崩葬不书说见辩名实篇平丘而后晋不复能主夏盟春秋治在夷狄子朝之乱诸侯无勤王者五年而后反正此又一大变也经书王室乱则自入春秋以来史文所未有也哀公之时东方诸侯更制于呉越天下将变为六国春秋絶笔于获麟矣天象人事脗合如此而笔削之法亦相为终始春秋不徒记异也左氏传载叔服梓慎论星孛唯以大国灾咎当之当时流俗之论上不知有王室下不知有天下大势其所知者唯二三大国而已天文书言北斗为帝车大辰者天子之正位亦非二子所知也
　　桓十四年秋八月壬申御廪灾
　　僖二十年五月乙巳西宫灾
　　成三年二月甲子新宫灾三日哭
　　定二年夏五月壬辰雉门及两观灾
　　哀三年五月辛卯桓宫僖宫灾　四年六月辛丑亳社灾
　　以上火灾六御廪者公亲耕以奉粢盛之仓西宫者别寝也何氏曰礼夫人居中宫少在前右媵居西宫左媵居东宫少在后新宫者宣公之宫主新入庙也雉门两观说见后桓宫僖宫亲尽而不毁亳社者殷社诸侯有之以戒亡国有屋故灾
　　桓元年秋大水　十三年夏大水
　　庄七年秋大水　二十四年秋大水　二十五年秋大水
　　宣十年秋大水
　　成五年秋大水
　　襄二十四年秋大水
　　以上大水八凡灾异在一国者以经所书本国人事考之则儆告之意可见董仲舒曰水者隂气也春秋纬曰隂盛臣逆民悲情发则水出盖桓公弑立而好乱三家之所自出庄公国母淫恣不能制宣公簒适成公幼弱而三家之势成至襄公之末季氏益专此皆隂盛臣逆之应也程子曰春秋所书灾异皆天人响应但人浅见以为无应其实皆应也由汉儒言灾异皆牵合不足信儒者因尽废之
　　隐九年三月癸酉大雨震电庚辰大雨雪
　　桓八年冬十月雨雪
　　僖十年冬大雨雪　十五年九月己夘晦震夷伯之庙二十九年秋大雨雹
　　昭三年冬大雨雹　四年春王正月大雨雹
　　以上大雨震电震庙各一雨雪雨雹各三胡侍讲曰雷未可出电未可见而大震电此阳失节也雷电则雪不当复降而大雨雪此隂气纵也隂阳运动有常凡失其度人为感之也雹者戾气也隂侵阳臣侵君之象何氏曰大雪者隂盛之气也
　　桓十四年春无冰
　　成元年春无冰
　　襄二十八年春无冰
　　以上无冰三何氏曰周之正月夏十一月周之二月夏十二月法当坚冰无冰者温也尚书曰豫恒燠若无冰时襄二十八年着例
　　成十六年春王正月雨木冰
　　以上雨木冰一髙氏曰雨着木而成冰上温而下寒也刘向谓木者少阳贵臣卿大夫之象后世雨木冰多应在大臣
　　僖三十三年十二月陨霜不杀草李梅实
　　定元年冬十月陨霜杀菽
　　以上霜变二月令季秋之月霜始降草木黄落谓夏九月也周十二月夏之十月霜当重而不能杀草李梅再花而实周十月夏之八月霜不当重而杀菽皆非常之灾李尧俞曰菽之为物易长而难杀者谷梁传曰未可以杀而杀举重可杀而不杀举轻其曰菽举重也范氏曰举杀豆则杀草可知又案韩非子书载哀公问于仲尼曰春秋陨霜不杀草何为记之也仲尼对曰此言可杀而不杀也夫宜杀而不杀则李梅冬实天失其道草木犹干犯之而况君乎此非夫子之言也当僖公薨文公在丧宜杀不杀之义何所取乎借如哀公又问陨霜杀菽何为记之也则将对曰此言不可杀而杀也于定公继故之后复何取乎昭公以讨季氏不克而出夫子岂使哀公履其覆辙乎观夫子责宰我使民战栗之对讥季康子杀无道以就有道之问则非之妄明矣此乃非欲托圣人之言以饰其刑名之术不可通于春秋
　　庄三十一年冬不雨
　　僖二年冬十月不雨　三年春王正月不雨　夏四月不雨　六月雨
　　文二年自十二月不雨至于秋七月　十年自正月不雨至于秋七月　十三年自正月不雨至于秋七月以上不雨书时者一书四时首月者三书歴时者三书雨者一一时不雨书时逾时不雨书首月僖公比书首月不雨乃书六月雨可见以告庙书逾三时不雨总书之虽得雨不书其不告庙亦可见矣谷梁传曰不雨者勤雨也一时而言不雨者闵雨也厯时而言不雨文不忧雨也得时史之情矣
　　僖二十一年夏大旱
　　宣七年秋大旱
　　以上大旱二言旱不言饥岁犹有入也
　　宣十年冬饥　十五年冬饥
　　襄二十四年冬大饥
　　以上饥二大饥一凡饥皆书于冬者当西成之时五谷皆无民已乏絶国贫不能赈恤也
　　庄七年秋无麦苗　二十八年冬大无麦禾
　　以上无麦苗一杜氏曰秋大水漂杀熟麦及五稼之苗也大无麦禾一胡氏曰书于冬者有司计岁入之多寡然后知仓廪之竭也刘氏曰经无水旱之变忽无麦禾由鲁不务蓄积日损月削以至麦禾皆尽而后觉之非今歳之事也髙氏曰刘向春秋说以为土气不养稼穑不成也沈约宋志谓呉孙皓时尝有之苗稼丰美而实不成阖境皆然百姓以饥所谓大无麦禾者也汸案周之冬正五谷皆入之时使岁事稍稔虽蓄积无素何至麦禾皆尽其为岁祲明矣刘侍读之说必兼髙氏其义乃备
　　桓五年秋螽
　　僖十五年八月螽
　　文八年冬十月螽
　　宣六年秋八月螽　十三年秋螽　十五年秋螽襄七年八月螽
　　哀十二年冬十二月螽　十三年九月螽　十二月螽以上螽十公羊传曰记灾也范氏曰蚣蝑之属礼月令曰仲冬行春令则蝗虫为败今案尔雅草螽负蠜蜤螽蜙蝑也阜螽即蝗也一生八十一子或云一生九十九子钱氏曰诗螽斯斯乃助语如鸒斯鹿斯之类非蜤螽也毛郑误以蜤螽解螽斯先儒因指为蜙蝑非也蜙或作蚣字书云省文也
　　宣十五年冬蝝生
　　以上蝝生一杜氏曰蝝螽子以冬生遇寒而死故不成螽今案杜氏知不成螽者盖成螽则自书螽也螽穿地遗卵如蛹两端有细虫导之上下中若鱼子始化类蚕所谓蝝也遇大雪则入地深或大雨水皆不成螽石虎时河朔大蝗初穿地而生二旬则化状若蚕七八日而卧四日蜕而飞盖飞乃名螽蝗初生皆然李巡云蝝蝗子也郭璞云蝗子未有翅者其説皆是凡蝝生未为灾本不书此为一岁再生纪异也使成螽则亦不书蝝生而又书螽如哀十三年十二月螽之例矣后汉安帝永初六年三月去蝗处复蝗子生即蝝生也凡秋螽不月者皆七月也螽始出则为灾灾不止此一月也蝝生不月者灾不在此月也
　　隐五年九月螟　八年九月螟
　　庄六年秋螟
　　以上螟三公羊传曰记灾也尔雅食苗心螟食叶□食节贼食根蟊罗鄂州尔雅翼曰五行传以螟□为蠃虫之孽汉孔臧蓼虫赋曰爰有蠕虫厥状似螟是螟无足虫也今食苗心者乃无足小青虫江东谓之横音若横逆之横髙氏曰春秋书螟者三隐二庄一书螽者十有一桓一余皆僖公之后盖螟食苗心螽无所不食其为灾也螟轻而螽重春秋之初灾之轻者亦书之及其久也轻者不胜书书其重者尔不然岂隐庄之后二百年间皆无螟耶
　　庄十七年冬多麋
　　以上多麋一何氏曰言多者以多为异也五行志曰刘向以为麋盖牝兽之淫者时庄公将取齐之淫女其象先见尔雅翼曰麋与鹿相反鹿阳兽夏至得隂气而解角从阳退之象麋隂兽冬至得阳气而解角从隂退之象今海陵至多千百为羣多牝少牡汸案杜氏谓麋多害稼然为灾轻当以记异为重有有蜚亦然
　　庄十八年秋有　二十九年秋有蜚
　　以上有一有蜚一皆鲁地所无今忽有之故曰有公羊传曰记异也谷梁传曰射人者也陆玑云一名射景或谓含沙射人孔氏曰五行传云如鼈三足南越妇人多淫故其地多蜚青色近眚也非中国所有南越淫风所生为虫臭恶时公取齐淫女为夫人汸案髙氏以为□即食苗叶者尔雅翼以蜚为虫食稻花者其失相同盖食稻之虫所在有之经不当言有故孔氏据郭璞云蜚即负盘臭虫诸作负蠜者草虫岁时常有由相涉误为盘尔刘侍读据山海经谓蜚状若牛一目虬尾见则大疫恐非春秋之蜚若文姜哀姜以小君相继纵淫气类感召如五行传之说宜也
　　昭二十五年夏有鸜鹆来巢
　　以上鸜鹆来巢一谷梁传曰来者来中国也鸜鹆穴者而曰巢公羊传曰记异也五行志曰刘向以为有蜚有不言来者气所生所谓眚也鸜鹆言来者气所致所谓祥也顔师古曰今之鸜鹆中国皆有之亦巢居不皆穴处汸案刘子政又以不穴而巢为昭公出奔之祥盖兼用左氏之谬若颜注之疑乃春秋所书以为异者考工记曰鸜鹆不逾济今在处有之实自春秋所书始乃地气推迁使然中国治乱之候也宋治平间邵子居洛阳闻杜鹃声曰洛阳旧无杜鹃今始至矣或问曰何也曰天下将治地气自北而南将乱自南而北今南方地气至矣禽鸟气类得气之先者也春秋书六鹢退飞鸜鹆来巢气使之也盖先王所以观天下之妖祥者非一端周礼在鲁故时史于鸜鹆始至犹能谨而书之说者多弗察也若邵子可谓得春秋经世之旨矣
　　宣十六年夏成周宣榭火
　　庄二十年夏齐大灾
　　襄九年春宋灾　三十年五月甲午宋灾宋伯姬卒昭九年夏四月陈灾　十八年夏五月壬午宋卫陈郑灾
　　庄十一年秋宋大水
　　以上外灾七成周火一齐灾一宋灾二大水一陈灾一宋卫陈郑同日灾一凡外灾告则书昭十八年传曰宋卫陈郑皆来告火是也庄十一年传宋大水公使吊焉曰天作淫雨害于粢盛若之何不吊盖既来告则有吊礼所以书也唯昭九年书陈灾在陈亡后时叔弓会楚子于陈或叔弓归言陈有灾而书或楚人告宋伯姬以灾卒四国同日灾故皆书日以异其事
　　僖十六年春王正月戊申朔陨石于宋五是月六鹢退飞过宋都
　　以上外异二传曰陨石于宋五星也六鹢退飞过宋都风也亦以来告而书书是月嫌与上事同日且着月例周官保章氏掌天星以志日月星辰之变动以观天下之迁辩其吉凶以星土辩九州之地所封封域皆有分星以观妖祥以十有二风察天地之和命乖别之祥以诏救政访序事此星陨石风退鹢所以害隣国而史皆书之也
　　文三年秋雨螽于宋
　　以上外异一公羊传曰死而队也记异也今案后代史志蝗有遇风而堕者有因大雨而堕者有堕而死者有复为灾者
　　文九年九月癸酉地震
　　襄十六年五月甲子地震
　　昭十九年夏五月己夘地震　二十三年八月乙未地震
　　哀三年夏四月甲午地震
　　以上地震五外传曰阳伏而不能出隂遁而不能烝于是有地震王氏曰春秋五书地震唯于文襄昭哀见之皆阳微隂盛君弱臣彊之所致也文公怠惰政在大夫襄公外役于楚内胁于其臣若昭哀则遂失国矣
　　僖十四年秋八月辛夘沙鹿崩
　　成五年夏梁山崩
　　以上外崩二沙鹿晋地名公羊以为河上之邑陷入于地中汉书元后传云元城郭东有五鹿之虚即沙鹿地盖地陷也视山崩为变尤重故详其月日以别之梁山亦在晋皆以告而书古者名山大川不以封山崩川竭非一国之故故不系国公羊传曰为天下记异也何氏曰土地者民之主沙鹿崩象齐桓将卒伯道毁外兵动宋襄承其业为楚所败也山者阳精象徳泽所由生君之象山崩象王道絶诸侯失势大夫擅恣为诸国害
　　桓三年冬有年
　　宣十六年冬大有年
　　哀十四年春西狩获麟
　　以上年丰二麟瑞一天道有灾异则有庆祥天灾岁丰系生民之休戚物异祥瑞关世道之否泰故史皆书之于策然天灾物异无不书而庆祥必年丰麟瑞然后书其浅深详畧之间教义明矣天灾岁丰各为其国书之物异则有为一国志者有为天下志者日食星变为天下记异也陨石鹢飞有有蜚为一国记异也麟为王者嘉瑞自文武受命至于夫子而后见之则又不止为天下书矣是又非可一防论者后世人君喜功好名有见一草木一羽毛之异而君臣相夸以为瑞者识者非之故为春秋志灾不志祥之说以矫其失而释经者遂以有年获麟均为记异则亦过矣盖学者知春秋有常事不书之法而失其本旨凡一经所书皆谓之非常于是有以桓宣行恶而得有年为异者有以他公不书有年而二公独书为异者夫天道有变则有复水旱饥馑其变也有年大有年其复也虽非有年而亦不至于饥馑者其常也有年大有年史欲屡书而不可得乃生民休戚所系非天所以赏罚人君说者乃因一人行恶而遂欲灾及万民于是天道有反常之讥而春秋为迁怒之笔矣自公羊以麟非中国之兽为异而或者亦以麟出于乱世为猎人所获为异夫麟为圣人出也世虽乱而有圣人在焉则麟出固不为异矣因其出而见获遂欲使之与蜚鸜鹆同科是欲循反常之论而不知其诡激之过也春秋性命之书也诡激非性命之正故不可以言春秋唯赵伯循以有年大有年获麟均为庆瑞为得春秋之防然其说曰符祥者天地所以答人君也是以志之又曰凡丰年告于庙故书之记是以着非知他年不告庙尔是又遂以史法为圣法而不告庙之说亦未当由不知有存策书大体之义故也子丑月皆夏之冬冬狩得其时大野又鲁之狩地虞人举常礼史本不书此以获麟书故言西狩而不言其地也

　　春秋属辞卷一
<经部,春秋类,春秋属辞>
　　钦定四库全书
　　春秋属辞卷二　　　　　　元　赵汸　撰存策书之大体第一之二
　　八卜郊不从牛灾犹三望郊不时皆书
　　僖三十一年夏四月四卜郊不从乃免牲犹三望宣三年春王正月郊牛之口伤改卜牛牛死乃不郊犹三望
　　成七年春王正月鼷鼠食郊牛角改卜牛鼷鼠又食其角乃免牛夏五月不郊犹三望【蒙上朝月】　十年夏四月五卜郊不从乃不郊
　　襄七年夏四月三卜郊不从乃免牲　十一年夏四月四卜郊不从乃不郊
　　定十五年春王正月鼷鼠食郊牛牛死改卜牛【蒙上朝月】夏五月辛亥郊
　　哀元年春王正月鼷鼠食郊牛改卜牛【蒙上事月】　夏四月辛巳郊
　　成十七年九月辛丑用郊
　　以上书郊祀非礼者九四卜郊不从犹三望者一牛伤不郊犹三望者二三卜四卜五卜不从不郊者各一牛伤改卜牛五月郊者一四月郊者一九月用郊者一郊者祈谷于上帝之祭也除地于郊以行礼故即其祭处名之月令孟春之月天子乃以元日祈谷于上帝是也孟春谓夏正建寅之月元日谓上辛上帝大微之帝也郊后望祭四方谓之四望鲁僭郊礼唯祀苍帝而三望不敢用上辛同常祀三卜不从则不郊盖虽僭而犹不敢尽同于天子也其礼牛卜吉则为牲牛伤则改卜帝牛有变卜稷牛稷牛唯具是为卜牲卜三月上辛不吉则卜中辛卜中辛不吉则卜下辛三卜皆不吉则不郊是为卜日不郊则卜免牲卜吉则免不吉则系而待明年具牲时卜用是为卜免牲盖卜牲与免牲皆周礼也因卜日以决郊之从否则鲁君自知其僭明不敢专也然春秋无书三月郊者盖牛不伤卜而从郊以建寅之月得郊之时不从不郊不敢彊卜得礼之当故皆不书其书者皆志变异与非礼也变异之事一牛伤也改卜牛又伤异之甚也非礼之事有四彊卜过时犹三望用郊也谷梁传曰郊三卜礼也四卜非礼也五卜彊也公羊传曰求吉之道三此言彊卜之非礼也月令天子祈谷而后躬耕帝籍左氏传曰郊祀后稷以祈农事故啓蛰而郊郊而后耕此言过时之非礼也传又曰望郊之细也不郊亦无望可也此言犹三望之非礼也九月言用郊者用其礼以祈福而不为农事也成公以国有内难君臣外见执辱而频年出师未已故窃天子类造之意用郊祀以告事而祈焉在鲁郊中尤为僭妄此用郊之非礼也鲁郊本非礼然既嵗卜而郊则史不胜书故于非礼中记其又失礼者如此其言免牲不言不郊者从可知也言免牛复言不郊者闲有事也言牛死则言不郊牛伤得再卜须言不郊义乃尽也不言免牛而言不郊者卜不吉不免也然三传所说失礼之事往往不同左氏谷梁初不言鲁郊为僭公羊传曰卜郊非礼也卜郊何以非礼鲁郊非礼也天子祭天诸侯祭土何氏曰礼天子不卜郊鲁郊非礼故卜尔左氏殊不知此义乃曰礼不卜常祀而卜其牲日牲成而卜郊上怠慢也是谓牲既成不当更卜也鲁人自知郊为非礼故虽牲成而不敢必祭犹假卜以聴于神左氏乃以常祀议之由不知其为僭也刘侍读则曰卜郊者卜日之吉凶非卜郊之可否是以周礼大祭祀卜日同论而不察其不从则不郊之异也据大司乐圜丘方泽月令四郊各用其节日祈谷用上辛皆无事于卜何氏谓天子不卜郊是也凡言前期卜日谓如国有大故天子将出皆依郊礼祀上帝及四望类造非常祀则卜日尔是岂有不从不郊之事乎传谓啓蛰而郊者为三代正朔不同故举寅月节气言之下言龙见始杀闭蛰皆是约夏正四孟月不复举节气非谓凡祀以节不以月也杜氏乃谓月前节却虽四月可郊则春秋四月卜郊不从不郊者三改卜牛而郊者一何必书乎四月宜郊而郊与不郊皆书则三月郊与不郊何不书也又违左氏过则书之义矣谷梁传曰郊自正月至于三月郊之时也公羊传亦曰用正月上辛非唯不详鲁事且失郊之时义矣杂记孟献子曰正月日至可以有事于上帝七月日至可以有事于祖曰可以者献子以此二月宜郊禘知前此未尝用此二月也春秋唯僖八年书七月禘而正月牛伤皆以在涤书献子欲以正月日至祀天而以对月日至祀祖僭且异矣宜不行也明堂位言鲁以孟春祀帝于郊郑氏曰孟春建子之月鲁之始郊日以至则由不察明堂位之妄而以郊特牲周始郊之文属之鲁也用郊之义二传唯讥非时则九月岂复祈谷也哉或曰惧卜而不从故不卜而直用其礼则是嵗初无卜郊不从之事何以怠至九月乃不卜而郊也若或者释用与用之之用同则几于诬矣鲁郊祀后稷以配天而欲以宋襄次睢楚防冈山为比岂人情乎虽说经好竒一至于此然于史文详畧后先之闲亦不察矣夫鲁郊僭窃之罪岂待加一辞哉顾其变乱礼法悉见于经则学者所当深考尔凡言鲁重祭为天子所赐者皆本明堂位祭统然明堂位言成王命鲁世世祀周公以天子之礼乐遂言是以鲁君孟春乗大路载弧韣旂十有二旒日月之章祀帝于郊配以后稷则是言鲁人因有大庙重祭而僭郊郊非成王赐之也僖公作颂以郊为夸其言曰锡之山川土田附庸而已不言有天子礼乐下文即言周公之孙庄公之子龙旂承祀皇皇后帝皇祖后稷使果成王之赐作颂者当显称之以释其僭窃不当直自僖公言之也其他如传载祝佗言鲁公分物甚详使有天子礼乐不当但言备物典策而已唯吕氏春秋言鲁惠公使宰让请郊庙之礼于天子天子使史角往鲁人止之近代学者多从其说然东迁之后诸侯僭天子大夫僭诸侯其事多矣未必皆甞请于天子而天子赐之也
　　九天灾鼓用牲于社
　　庄二十五年六月辛未朔日有食之鼓用牲于社　秋大水鼓用牲于社于门　三十年九月庚午朔日有食之鼓用牲于社
　　文十五年六月辛丑朔日有食之鼓用牲于社
　　以上日食书鼓用牲于社者三大水书鼓用牲于社于门者一社者地示之祭记曰家主中霤而国主社示本也唯为社事单出里唯为社田国人毕作唯社丘乗共粢盛所以报本反始也诸侯祭社有常礼史不书此为日食伐鼓于社僭天子又不用币而用牲志非礼也左氏举叔孙昭子之言曰日有食之天子不举伐鼓于社诸侯用币于社伐鼓于朝又曰凡天灾有币无牲非日月之眚不鼓其说是也唯庄二十五年传曰日有食之鼓用牲于社非常也唯正月之朔慝未作日有食之于是用币于社伐鼔于朝则又仍季平子之失故刘氏辩之曰夏书记季秋月朔亦有伐鼓之事岂必正阳之月哉胡氏曰礼诸侯旅见天子入门不得终礼者四而日食与焉古者固以是为大变故周官鼓人救日月则诏王鼓大仆赞之盖时周礼久废左氏随所见闻傅着其说类多不合如此
　　十大雩不时
　　桓五年秋大雩
　　僖十一年秋八月大雩　十三年秋九月大雩
　　成三年秋大雩　七年冬大雩
　　襄五年秋大雩　八年秋九月大雩　十六年秋大雩十七年九月大雩　二十八年秋八月大雩
　　昭三年八月大雩　六年秋九月大雩　八年秋大雩十六年九月大雩　二十四年秋八月大雩　二十五年秋七月上辛大雩季辛又雩
　　定元年九月大雩　七年秋大雩　九月大雩　十二年秋大雩
　　以上书大雩者二十又雩一又雩不言大承上文可知也雩旱祭也月令仲夏之月天子命有司为民祈祀山川百源大雩帝用盛乐郑氏曰阳气盛而常旱山川百源能兴云雨者也雩吁嗟求雨之祭也雩帝谓为坛南郊之旁雩五帝之精配以先帝也鼗鞞琴瑟管箫干戚羽毛竽笙钟磬皆作曰盛乐凡他雩用歌舞而已春秋传曰龙见而雩雩之正当以巳月凡周之秋三月之中而旱亦脩雩礼以求雨天子雩上帝诸侯以下雩上公周冬及春夏虽旱礼有祷无雩此郑氏言天子诸侯雩祭之别也鲁诸侯之国当雩境内山川请雨于上公有歌舞而无乐既僭郊以祈谷遂僭天子盛乐以雩上帝过则雩于秋又甚则雩于冬于僭礼之中又有失焉史皆书之志非常也杜氏曰雩夏祭所以祈甘雨始夏纯阳用事防有旱灾而祈之至于四时之旱则又脩其礼此说本郑氏又曰虽秋雩非过则误矣雩当以首夏为正四时之旱当祷而已用雩皆过也左氏释大雩曰旱也凡八处杜氏谓以别过雩亦非左氏释经先后详略本无义例何以见不释者之非旱而为过乎昭二十五年一月而再雩释曰旱甚也定七年一时而再雩谓非旱甚可乎乃独以为过何也又曰雩而获雨故书雩而不书旱雩不得雨则书旱以明灾成此説本谷梁为得史氏之义经书不雨大旱皆雩而不雨故也今考春秋不书六月大雩与不书三月郊同然郊必书日雩不书日者鲁雩于秋以祷旱也故过祀节未逺者不月逺者则月见闵雨之勤怠也必一月再雩然后日着其渎也苟甚逺则又不月异冬雩也春秋虽书大雩之僭犹以闵雨勤怠见义不以非礼而忘民也传曰凡祀启蛰而郊龙见而雩始杀而尝闭蛰而烝过则书实鲁史旧法公羊传于桓八年正月烝发常事不书之例义与此同而误以为笔削之防今考获麟后一书秋八月大雩而郊庙常祀皆不书不待圣人然后削之也然公羊常事之例唯时祀时田言之以其皆有常时故也谷梁于亲迎言之犹未失本意而未尝泛及他事至近代说者遂以一经所书皆为非常而常事不书则非二家之过矣
　　十一禘必因事而书义在用禘称禘义不在用禘称事
　　僖八年秋七月禘于大庙用致夫人
　　文二年八月丁卯大事于大庙跻僖公
　　宣八年夏六月辛巳有事于大庙仲遂卒于垂壬午犹绎万入去籥
　　闵二年夏五月乙酉吉禘于庄公
　　昭十五年二月癸酉有事于武宫籥入叔弓卒去乐卒事
　　定八年冬从祀先公
　　以上禘于大庙者三书禘者一书大事者一书有事者一禘于羣公者三书吉禘者一书有事者一书祀者一礼不王不禘东迁诸侯僭用天子礼乐于是有禘其禘以代祫为常祀史不悉书唯于非礼之中记其又非礼者以详事变而僭窃之罪固不待悉书而后见矣哀姜通庆父与弑闵公齐人取而杀之不可祔于宗庙既越八年僖公卒用禘而致之庄公丧未阕而言吉禘于庄公是用禘于其主也即此二简而鲁僭王礼为常祀又用以致不当祔之夫人既用禘于羣公又用于未祔之主其罪非一端矣所谓义在用禘则称禘是也闵君也僖臣也臣受国于君如子受国于父而文公因禘而逆祀升僖于闵上阳虎祈乱顺祀而禘于僖公皆直书其故而不言禘然言大事言跻僖公言从祀先公则禘可知矣仲遂卒犹绎叔弓卒去乐为记变礼得失故略言有事而已所谓义不在禘则称事是也记礼者言成王赐鲁以天子礼乐使祀周公今谓之僭者明堂位祭统言鲁礼多诬使成王果有以康周公亦未必尽如其说郊特牲云诸侯之宫县而祭以白牡击玉磬朱干设冕而舞大武乗大路诸侯之僭礼也故传言鲁有禘乐晋有禘祀当时诸侯僭天子礼乐不唯鲁也岂皆有天子之赐哉鲁儒欲以四代礼乐夸鲁而讳其僭窃故托言皆成王所赐使若不与他国僭窃者同实不足据也然明堂位言以禘礼祀周公于大庙而已初不言成王之赐有禘其所自出之礼也若鲁颂言皇皇后帝皇祖后稷又言周公皇祖则是遂及文王矣卫蒯瞆称皇祖文王烈祖康叔则鲁颂所称皇祖谓文王烈祖谓周公明矣当时诸侯祖天子故称始封之君为烈祖所自出之王为皇祖而鲁有周庙郑有厉王庙晋盟称先王先公既僭重祭又及其所自出不唯鲁也谓皆天子赐之可乎郑康成谓天子诸侯丧毕合先君之主于祖庙而祭之谓之祫后因以为常鲁礼三年丧毕而祫明年春禘于羣庙自后五年一祫一禘今谓以禘代祫者禘与祫皆合祭天子有禘有祫诸侯有祫无禘鲁用天子礼乐故以禘代祫闵二年吉禘于庄公文二年大事于大庙即是丧毕之祭既丧服将阕于庄公称禘则大事于大庙非祫可知岂有明年禘于羣庙之事乎晋人亦曰以寡君之未禘祀则当时以禘为三年丧毕之盛祭明矣盖五年第二禘不见于经僖八年禘于大庙宣八年有事于大庙定八年从祀先公则第三禘也此与三年丧毕后因以为常之礼合既于是年称禘则从祀非祫可知亦不合五年再殷祭之数郑氏谓丧毕合先君之主于祖庙而祭其说得礼意但谓鲁礼丧毕而祫明年禘于羣庙则惑于左传禘于僖公襄公之文而不考其年之不合也礼经有禘于大庙篇名则禘于大庙周制也僖八年禘于大庙是也谓鲁祫于大庙不言禘可乎鲁既以禘合祭又以祫合祭乎诸侯五庙四时分祭合祭事体烦重已不易行又三年一盛祭不可复加矣其谓五年再殷祭一祫一禘则又惑于王制诸侯礿犆禘一犆一祫之文也且既以春礿夏禘为夏殷礼也则禘一犆一祫乃时祫之一尔谓鲁之盛祭一祫一禘何所考邪左氏去春秋时未逺而鲁未灭亡当时祭礼大略必有可考者故有事于武宫从祀先公传皆以为禘杜氏因谓禘为三年大祭之名所以审谛昭穆又曰虽非三年大祭而书禘用禘礼也传曰禘于襄公亦其义也盖不以郑说为然也公羊传曰大事大祫也先儒因谓有事为时祫今知不然者当时既以禘代祫且用之羣公则必不舍禘而祫于大庙鲁用天子礼乐则虽祫亦曰禘而已时祫则时享之合食其礼只及有庙之主如王制言尝祫烝祫当书时祭之名故凡言大事有事皆禘无疑也公羊释大事为大祫而不释禘为何祭盖不知当时祭法变革之由唯见经有大字而遂以为大祫尔范解谷梁亦以禘为三年大祭之名皆本左氏传言之但三年一禘之期虽合而或禘于太庙或禘于羣公此先儒之所未通者盖禘于大庙其常也禘于羣公则弑逆之庆父雍彻之三家盗窃之阳虎所为讵可以其不合礼意而他为之说乎赵伯循曰以其不追配故直言庄公而不言庄宫明用其礼物尔不追配也盖赵氏谓王者禘其祖之所自出于始祖之庙以其始祖配之而不及羣庙之主故鲁禘唯于周公庙追配文王虽本大传而不得其立言之意大传曰王者禘其祖之所自出以其祖配之诸侯及其大祖大夫士有善省于其君于祫及其髙祖盖以禘与祫对言则大夫士及其髙祖诸侯及其大祖王者则又上及其祖之所自出其礼皆合食可知矣若谓鲁于周公庙禘文王则三传及记礼者皆无其说王者之所自出无庙则宜于大庙追配鲁既有周庙安得虚而不祭但为藏主之室乎据鲁颂言皇皇后帝皇祖后稷享以骍牺既推文王之祭与郊祀并言而次章别言白牡骍刚则不与大庙同合祭之礼明矣黄先生谓于周庙单祭文王以周公配食证以鲁颂尤信曰皇祖后稷以尊同牲同也曰降福既多自郊祀言也曰周公皇祖亦其福女自配食所自出之庙言也曰白牡骍刚孝孙有庆乃承周公鲁公言之其言有序如此凡禘皆日致夫人不日从祀以家臣祈乱不月志恶之浅深也
　　十二常祀用夏时过则书
　　桓八年春正月己卯烝　夏五月丁丑烝　十四年秋八月乙亥尝
　　以上时祭三书正月烝一五月烝一八月尝一公羊传曰春曰祠夏曰禴秋曰尝冬曰烝常事不书此周制四时祭宗庙之名诗小雅曰禴祠烝尝于公先王是也诗协韵故颠倒言之周虽改时月正朔至于四时之祭皆用夏时本月故左氏曰始杀而尝闭蛰而烝过则书顺天道从物宜也周正月即夏仲冬冬烝常事不书为五月再烝非礼故追书正月烝以见其渎尝以尝新为名烝众也可以荐者众也烝尝盖丰于祠礿烝又丰于尝而烝尝皆祫又与祠礿不同故礼或有阙也以其有阙而再烝愈失之矣然既用五月再烝则祠禴必废一祭盖古者诸侯烝则不礿之义也始杀谓建酉之月隂气始杀嘉谷始熟也周八月建未为夏时之夏而尝失其时制取具而已故书之壬申御廪灾闲二日而尝谷已出廪谓讥不易灾余而尝非也记灾自是一义灾与祭适相近在数日间尔史不书祠礿者春夏之祭时物未成犆祀从简无先时之取具后时之黩礼故不见于春秋尝烝物成礼备又皆祫祭故有以非礼书者王制言诸侯礿犆禘一犆一祫尝祫烝祫周人以礿代禘则春夏二祭皆犆也
　　十三饰庙逾制作主后时立已毁之宫皆书
　　庄二十三年秋丹桓宫楹　二十四年春刻桓宫桷【为下月】
　　文二年春王二月丁丑作僖公主
　　成六年二月辛巳立武宫
　　定元年九月立宫
　　以上丹楹刻桷各一作主者一立宫者二皆非礼也凡宫庙有一定之制作主有一定之时已毁之庙不再立故十二公作主立宫饰庙皆不书于防有司遵其时制于事无所劝惩故也庄公特饰祢庙以夸夫人逾诸侯祖庙之制文公欲跻僖公作主于十五月之后失虞练易主之时季文子以鞌之功自多而立武宫意如以昭公之出祷于公而立宫一立已毁之庙以旌伐齐之功一立已毁之庙以报不臣之祷史记变礼逾制之始而已饰宫当月立宫当日经于丹楹刻桷不月明不当以非礼加之宗庙于立宫不日明事出叛臣又与立武宫不同也
　　十四大室屋壊
　　文十三年秋七月大室屋坏
　　以上大室屋壊一谷梁传曰大室犹世室也公羊传曰世室鲁公之庙也谓之世室世世不毁也呉先生曰周之王业自文武始故文武庙谓之世室与大庙皆百世不毁此天子之礼非诸侯所得用也鲁人以伯禽庙为世室如周之文武以尊鲁公僭也文公怠慢久不修庙遂至屋壊春秋书之因见世室非礼
　　十五纳赂鼎于大庙
　　桓二年夏四月取郜大鼎于宋戊申纳于大庙
　　以上取郜鼎纳于大庙者一郜国文王子所封大鼎其重器也公羊谓宋始以不义得之岂郜尝廹于宋而以为赂或宋尝入郜而取之乎桓公喜得郜之重器以荐于大庙而不知取弑君者赂而释其罪不义甚矣况又陈诸祖庙是无复羞恶之心也史因告庙而书比诸上文成宋乱而桓公之恶自见乃所谓策书之大体也取之于防故不言来归陈氏以书取为蔽罪于鲁赘矣
　　十六不告月
　　文六年冬闰月不告月犹朝于庙
　　以上不告月犹朝庙者一周礼大史颁告朔于邦国郑曰天子班朔于诸侯诸侯藏之祖庙至月朔则用特羊告庙请而行之谓之告朔其日又以礼祭于宗庙谓之朝享其嵗首为之则谓之朝正此诸侯奉王教敬祖考之常礼何氏曰先受朔政乃朝庙明王教尊朝庙私也孔氏曰朝庙亦曰朝享即月祭是也天子告朔于明堂朝享于五庙诸侯告朔于大庙朝享自皇考以下三庙皆先告朔后朝庙朝庙小于告朔也告朔即告月也文公以闰非常月阙不告朔犹朝于庙废其大而行其小故书以记其失
　　十七考宫用舞初定羽数
　　隐五年九月考仲子之宫初献六羽
　　以上考宫初献六羽者一考者宫庙初成安主而祭之也其祭有常礼其乐舞有常数故皆不书仲子惠公再娶之夫人祔于庙则礼无二适又不可祔于妾祖姑乃别为立宫以祭之而定其羽数不得同于羣庙皆以义起故史书之志礼之变也成风以下妾母薨葬皆用夫人礼而不言立宫则适妾并祔矣
　　十八当祭大夫卒犹绎去乐
　　宣八年夏六月辛巳有事于大庙仲遂卒于垂壬午犹绎万入去籥
　　昭十五年二月癸酉有事于武宫籥入叔弓卒去乐卒事
　　以上当祭大夫卒书犹绎者一书去乐者一礼乐者先王大典其节文之末皆精义所存诸侯不得妄有损益王制变礼易乐者为不从不从者君流故祭毕闻大夫卒则宜废绎当祭而涖事大夫卒则宜去乐一失一得史皆书之明礼乐王者一代之定制虽有大故不敢輙变以谨亡失之渐也
　　十九内逆女夫人至无姑至称夫人有姑称妇
　　桓三年秋公子翚如齐逆女九月齐侯送姜氏于讙公防齐侯于讙夫人姜氏至自齐
　　庄二十四年夏公如齐逆女秋公至自齐八月丁丑夫人姜氏入
　　文四年夏逆妇姜于齐
　　宣元年春公子遂如齐逆女三月遂以夫人妇姜至自齐
　　成十四年秋叔孙侨如如齐逆女九月侨如以夫人妇姜氏至自齐
　　以上鲁逆夫人五桓夫人文姜齐僖女庄夫人哀姜先儒以为齐襄女僖夫人声姜先儒以两防齐桓证为桓女文夫人出姜齐昭之女鲁子叔姬所生宣夫人穆姜齐惠女成夫人齐姜盖齐顷之女桓公使卿逆而齐侯送女于讙公防齐侯于讙故书夫人至自齐而不书翚以夫人至庄公亲逆而夫人不与公俱入故书公至自齐而别书夫人入文公使微者逆故不书其人且不书夫人至是致当时有贵聘贱逆之讥由叔姬无宠于齐昭故鲁人不使卿逆称妇者有姑之辞也凡无姑则以夫人礼至有姑则以妇礼至或谓逆妇姜者公自逆也盖不思君举必书之义岂有国君亲逆女而史不书者乎况文公春方至自晋必不能夏又如齐也宣成使卿逆女书以夫人至乃史策常法凡昬礼先纳采问名纳吉乃纳币又请期乃逆女纳采问名纳吉纳币请期皆微者之事史不书所书者唯逆女夫人至二事而纳币必使卿或国君亲行然后书之夫子脩春秋以国君取夫人同任社稷宗庙之重虽诸侯亲迎之礼久废而逆女夫人至皆不可不书所以存策书之大体也若诸侯来逆女则以得礼不书详内以见实则略外以明义也说者见僖襄昭定哀五公皆不书逆夫人遂以为彼皆亲迎得礼故不书而此所书者皆非礼也盖蔽于谷梁之说庄二十四年书公如齐逆女谷梁传曰亲迎恒事也不志此其志何也不正其亲迎于齐也不知春秋治内与治外异若吾君逆夫人虽得礼亦书也或疑僖公不书逆女襄夫人逆与至薨葬皆不见于春秋何也今考僖公声姜盖为公子时所取齐女襄公之世有齐怨齐灵女既为灵王后故鲁不得继其世昬宋共卒之明年襄公始生应亦无遗女可取昬于晋而薛不复通一时难得嘉耦亦可见国君取女之难传言公薨立胡女敬归之子卒立敬归之娣齐归之子不言适夫人无子则襄盖终身未尝取正适故薨葬皆不见于经昭公取于呉为同姓经讳不书在存策书大体中自为变例孔氏曰坊记云鲁春秋去夫人之姓曰呉其死曰孟子卒同姓不得称姬旧史盖直云夫人至自呉是去夫人之姓直书曰呉而已仲尼脩春秋以犯礼明着全去其文故今经无其事定夫人姒氏亦为公子日所取传言哀公以公子荆之母为夫人而以荆为大子则哀公固以妾为夫人矣若隐公则以摄君故夫人卒不成防不书妇姜不氏说见变文篇
　　二十觌夫人男女同贽
　　庄二十四年八月丁丑夫人姜氏入戊寅大夫宗妇觌用币
　　以上大夫宗妇觌用币一何氏曰礼夫人至大夫皆郊迎明日大夫宗妇皆见今案觌夫人常事史本不书宗妇用币非礼故书之
　　二十一逆后鲁主昬则书过我则书
　　桓八年冬祭公来遂逆王后于纪
　　以上三公来遂往逆后一凡大昬皆宾主相对行礼王者至尊无敌体之义故天子取于诸侯与王姬下嫁皆使同姓诸侯主之时桓王取后于纪命鲁主昬尝使家父来聘则其事前定矣既已纳币契成故祭公来受辞于主昬者而往迎后于纪皆礼之宜也天子不自主故祭公不称使成使于我故言遂诸家泥于常事不书之说谓书来书遂为非常于是讥祭公罪鲁纪而议及天王坐以虚文说经而不以天子昬礼推原之也
　　襄十五年春刘夏逆王后于齐
　　以上王臣逆后过鲁一传曰官师从单靖公逆王后于齐卿不行非礼也杜氏曰天子不亲昬使上卿逆而公监之刘夏独过鲁告昬故不书单靖公官师刘夏也非卿故书名
　　二十二鲁主王女昬书归同内女
　　庄元年冬王姬归于齐　十一年冬王姬归于齐以上鲁主王姬昬书归者二凡主王姬之昬则有姊妹之恩故书归同内女以尊敬王命亦所谓存策书之大体其庄公与仇人为昬主则实録而意自见说者乃倂其主齐桓之昬一切谓之非常则亦误矣诸内女书归有笔削别见
　　二十三世子生则书
　　桓六年九月丁卯子同生
　　以上书世子生一凡世子生必书于策所以尊宗庙重正统盖国史遗制春秋因之以存策书之大体也礼记内则子生夫告宰名书曰某年某月某日子某生而藏之宰告闾史闾史书其二其一献诸州史盖卿大夫以下子生皆书况国君生子史宜谨志之但国君世子生其礼甚隆自世子而下为适子为庶子为众子其礼每降自宜不得与世子同书于策杜氏曰十二公唯子同是适夫人长子孔氏曰文公哀公其母并无明文未知是适与否据公衡之年成公又非穆姜所生盖其父未为君之前已生纵令是适亦不书其考之详矣胡氏曰备用大子之礼载于史策名分一定则自始生至受誓为世子其物采等衰固殊絶矣匹适夺正之事无所从起其于策书言外之旨亦已得之若夫谷梁疑故志之之云正所谓齐东野人之语而诸家犹有引而申之者则学者厌常喜新之过也
　　二十四大夫来逆妻公自主之则书内女来逆妇书
　　庄二十七年冬莒庆来逆叔姬
　　宣五年秋齐髙固来逆子叔姬【据下书及子叔姬来明左氏文阙子字当从公谷经文○为下卒月】
　　僖二十五年夏宋荡伯姬来逆妇
　　以上大夫来逆妻二内女为大夫妻来逆妇一谷梁传曰诸侯之嫁子于大夫主大夫以与之来者接内也范氏曰接内谓与君为礼也刘氏曰荡伯姬嫁不见经盖内女虽亲体不敌不书于防所以尊君也今君以爱易典主大夫之昬是卑朝廷而慢宗庙非安上治民之节也今案传言公如齐髙固使齐侯止公请叔姬焉公在齐成昬则自主之说明矣公自主故史书之内女非夫人归宁不书荡伯姬以逆妇书二十五娣侄不与适俱行则书国亡反其宗祀所在则书
　　隐七年春王三月叔姬归于纪
　　以上娣归一杜氏曰叔姬伯姬之娣也至是归者待年于父母国不与适俱行故书盖姑娣妹适诸侯为夫人为娣侄虽有贵贱其为先君遗体则一而已
　　庄十二年春王三月纪叔姬归于酅
　　以上娣归宗祀所在者一叔姬始从纪侯去国至是纪侯卒而纪季以酅事齐为附庸犹存其宗祀乃归于酅以终焉由鲁去故告于庙而书之古者妇人有归宗之义叔姬不终于鲁而归酅者齐襄既弑纪侯必得反葬王姬归齐鲁为昬主则齐鲁之怨亦释故叔姬归酅以奉纪侯之祀称归者从来宁反国之文也公羊传谓徒归于叔言之不详杜氏以归为初嫁之文不考妇人始终书归之义好异者遂诬叔姬以罪则亦误矣来不书国灭非归宁也
　　二十六来媵逾制则书
　　成八年冬卫人来媵　九年夏晋人来媵　十年夏齐人来媵
　　以上来媵者三公羊传曰诸侯取一国则二国往媵之三国来媵非礼也传曰凡诸侯嫁女同姓媵之异姓则否今案媵常事史不书书卫晋者为下齐人异姓来媵过九女之制也与书正月烝为五月再烝见黩例同






　　春秋属辞卷二
　　钦定四库全书
　　春秋属辞卷三　　　　　　　元　赵汸　撰存策书之大体第一之三
　　二十七凡公薨书地弑则讳而不地未成君书卒不成丧不书葬
　　隐十一年冬十一月壬辰公薨
　　桓十八年夏四月丙子公薨于齐　丁酉公之丧至自齐　冬十二月己丑葬我君桓公
　　庄三十二年八月癸亥公薨于路寝　冬十月己未子般卒
　　闵元年夏六月辛酉葬我君庄公
　　闵二年秋八月辛丑公薨
　　僖三十三年十二月乙巳公薨于小寝
　　文元年夏四月丁巳葬我君僖公
　　文十八年春王二月丁丑公薨于台下　六月癸酉葬我君文公　冬十月子卒
　　宣十八年冬十月壬戌公薨于路寝
　　成元年二月辛酉葬我君宣公
　　成十八年八月己丑公薨于路寝　十二月丁未葬我君成公
　　襄三十一年夏六月辛巳公薨于楚宫　秋九月癸巳子野卒　冬十月癸酉葬我君襄公
　　昭三十二年十二月己未公薨于干侯
　　定元年夏六月癸亥公之防至自干侯　秋七月癸巳葬我君昭公
　　定十五年夏五月壬申公薨于髙寝　九月丁巳葬我君定公雨不克葬戊午日下乃克葬
　　以上公薨十一薨而书地书葬者九实弑书薨不地且不葬者二未逾年不成君书卒不地且不葬者三凡公薨必书其地者详内事重凶变也薨于路寝正也别宫皆非正也隐闵实弑书薨者史有讳国恶之义臣子不忍斥言不书地者既讳其弑则倂没其所弑之地也然书薨不言地则虽讳而实亦不可掩矣不书葬者隐以摄主遇弑闵幼而遇弑皆不以君礼成其丧故其葬不书也桓戕于齐既讳且书其地者为薨在外不可没也僖文而下薨葬皆以君礼昭公客死于外而以丧至然定公必殡而后即位季孙虽不臣犹不敢不成其君丧也嗣君未逾年书卒不地且不得以君礼葬降成君也子般子赤实弑而讳同成君也未葬则用父前子名之义子般子野是也既葬不名无所屈也子赤是也此皆鲁史遗法有不待笔削而义已明者所谓策书之大体也公羊谷梁不达斯义见春秋弑君不书葬者之多而不得其说乃为之辞曰君弑贼不讨不书葬以为无臣子也然内于桓公书葬而辞穷则又遁其辞曰雠在外也外于许悼书葬而辞穷则又遁其辞曰是君子之赦止也至于蔡景书葬则无以为辞矣于是又有为之说者曰遍刺天下之诸侯也学者习闻其辞义之隽而未有能辩其失者陈氏有取于左氏不成丧之说而又误以为脩春秋者不成之为君则并左氏所以为言之意失之由不知有存策书大体之义故也今考之经传以求鲁史策书之法则内之葬以成丧而后书不成其丧则不告于诸侯诸侯亦不来防故不书也传曰改葬惠公公弗临故不书卫侯来防葬不见公亦不书盖公辟不为丧主则礼不成皆不成礼不书之类也外之葬以我往防而后书或彼不成丧而不来告或来告而此不防皆不书也左氏于齐晋郑君弑不成丧者毎记其实苟无得于圣人之防则详述其迹使学者自求之古人用意深厚如此礼诸侯五月而葬速则不懐缓则怠考诸时月可见
　　夫人薨不书地杀于外则讳之而书地不用夫人礼卒不称夫人不成丧不书葬
　　庄二十一年秋七月戊戌夫人姜氏薨　二十二年春王正月癸丑葬我小君文姜
　　僖元年秋七月戊辰夫人姜氏薨于夷齐人以归　十二月丁巳夫人氏之丧至自齐　二年夏五月辛巳葬我小君哀姜
　　文十六年秋八月辛未夫人姜氏薨　十七年夏四月癸亥葬我小君声姜
　　襄二年夏五月庚寅夫人姜氏薨　秋七月己丑葬我小君齐姜　九年五月辛酉夫人姜氏薨　秋八月癸未葬我小君穆姜
　　定十五年秋七月壬申姒氏卒　九月辛巳葬定姒哀十二年夏五月甲辰孟子卒
　　以上书夫人薨葬者五书夫人卒者二卒不称夫人二不书葬者一文姜者桓公夫人哀姜者庄公夫人声姜者僖公夫人穆姜者宣公夫人齐姜者成公夫人孟子者昭公夫人姒氏者定公夫人杜氏曰夫人丧礼有三薨则赴于同盟之国一也既葬日中自墓反虞于正寝所谓反哭于寝二也卒哭而祔于祖姑三也若此则书夫人某氏薨葬我小君某氏其或不赴不祔则为不成丧故死不称夫人薨不言葬我小君某氏反哭则书葬不反哭则不书葬子氏赴而不反哭故称夫人而不书葬定姒则反哭而不赴故书葬而不称夫人薨不称夫人故葬不言小君今案杜氏所述夫人丧礼本隐三年传例然哀姜杀于外不可言赴八年然后致不可言祔其薨葬无异文何也盖丧有服葬有制事有异常史有变法左氏亦言其大防尔定姒从夫諡哀公亲适母也必无不祔之理传言不祔妄矣春秋之时周礼久废故有妾母用夫人礼者有适夫人而不用夫人礼者用夫人礼则虽妾母而书夫人不用夫人礼则虽适夫人不书夫人防书实録而已矣夫人薨不地者啖氏曰妇人无外事薨有常处也赵氏曰公夫人在外薨不以有故无故皆当书地
　　二十九公服母丧书卒
　　隐三年夏四月辛卯君氏卒
　　以上妾母书卒者一娣侄之丧本不登于策此以吾君服其母丧不可不书曰君氏者夫子特笔说见第六篇
　　三十妾母用夫人礼称夫人书薨书葬
　　隐二年十二月乙卯夫人子氏薨
　　文四年冬十一月壬寅夫人风氏薨　五年三月辛亥葬我小君成风
　　宣八年夏六月戊子夫人嬴氏薨　冬十月己丑葬我小君敬嬴雨不克葬庚寅日中而克葬
　　襄四年秋七月戊子夫人姒氏薨　八月辛亥葬我小君定姒
　　昭十一年五月甲申夫人归氏薨　九月己亥葬我小君齐归
　　以上妾母书夫人薨者五书葬者四仪礼丧服传大夫以上为庶母无服服问君之母非夫人则羣臣无服盖庶子为君为其母无服者所以重宗庙也鲁昭公欲丧其慈母有司曰古之礼慈母无服今君为之服是逆古礼而乱国法也若终行之则有司将书之以遗后世无乃不可乎况国君以夫人礼丧其妾母固史氏所当详也子氏者惠公再取之夫人诸侯不再取再取亦妾也隐为桓故成其母丧以赴诸侯然不备夫人之礼故不书既不可祔庙又不可祔妾祖姑故别为之宫隐以摄君丧大子之母犹有节也自文公追崇成风王室又为归含防葬以成之其后妾母皆僭夫人礼薨葬备书与适无异而不别为之宫则并祔于庙矣夫子以丧纪国之大典非笔削所加将令学者属辞比事以观之既书夫人姜氏薨于夷又书夫人风氏薨既书夫人姜氏归于齐又书夫人嬴氏薨既书夫人姜氏薨又书夫人姒氏薨则适妾之分已明黩乱之私亦着矣自公羊不明经义创为母以子贵之说汉哀帝因得托以尊其藩邸所生父母及其祖母卒加大号以干正统而贻后祸说经失义其弊一至是哉
　　三十一凡天王崩诸侯卒来赴往吊则书崩书卒不赴不吊不书防葬则书葬不防不书
　　隐三年三月庚戌天王崩　　　　　　　平王桓十五年三月乙未天王崩　庄三年五月葬桓王【庄十二年庄王崩】
　　【庄十七年僖王崩】
　　僖八年冬十二月丁未天王崩　　　　　惠王文八年秋八月戊申天王崩　冬公孙敖如京师不至而复　九年二月叔孙得臣如京师辛丑葬襄王【文十四年顷王崩】
　　宣二年冬十月乙亥天王崩　三年春王正月葬匡王
　　成五年冬十一月己酉天王崩　　　　　定王襄元年九月辛酉天王崩　二年春王正月简王
　　二十八年十二月甲寅天王崩　　　　　灵王昭二十二年夏四月乙丑天王崩　六月叔鞅如京师葬景王　冬十月王子猛卒
　　以上天王书崩者九书葬者五不书葬者四卿吊丧者一防葬者二不书崩葬者三书子卒者一传例曰凡崩薨不赴不书此天子崩诸侯卒来赴则书之例也故襄二十八年传曰十一月癸巳天王崩未来赴亦未书十二月王人来告丧问崩日以甲寅告故书之以徴过也此又崩日从赴之例防葬则书葬不书者鲁不往也公羊传曰我有往则书盖知有葬不防不书之例平王惠王定王灵王书崩不书葬是也吊葬不书其人微者非卿也传曰灵王崩郑简公在楚上卿守国使印段如周吊伯有曰弱不可子产曰与其莫往弱不犹愈乎此微者吊丧之证也文八年秋襄王崩公孙敖如京师传曰穆伯如周吊丧九年叔孙得臣如京师葬襄王此吊葬使卿则书之例也凡吊丧者必归含襚且临皆同日毕事杂记言诸侯之礼甚详郑康成记礼天子于二王后含为先襚次之赗次之赙次之于诸侯含之赗之诸侯相于如天子于二王后以此推之则诸侯于天子可知故隐三年武氏子来求赙公孙敖奔莒传言其以币奔是也古者天子崩诸侯皆亲奔丧顾命所记详矣春秋之世遣防者吊丧如列国而又有不往者其能亲送天子之葬乎刘侍读曰公亲防则不书葬既昧书法亦非事实矣文公以襄王尝使大夫防僖公葬又成其妾母之丧鲁既使卿共晋襄葬事由是使卿如周吊丧不至乃使卿防葬昭公之世亦以两使卿防晋侯葬而后使叔鞅葬景王则鲁人之情见矣王猛未逾年书子卒与诸侯未成君之礼同呉先生曰天子诸侯嗣位而未逾年者称子子上加王者表其为天王未逾年之子以别于诸侯未逾年之子也此与王子虎王子朝以属书不同敬王崩在春秋后传曰天子七月而葬同轨至考崩葬之嵗月则淹速之罪自见观志崩而不志葬则诸侯之不臣可知至尊当谨志崩日唯葬不及礼则不日必备礼而后日王室贫于列国故唯襄王书日此在国史必有定法左氏唯知大夫卒有不日之例而于天子诸侯丧纪则失其传故学者不复考详见日月篇赵伯循曰王后世子卒葬之不书何也王室不告诸侯不吊也策书之大体存而得失着矣若夫庄王僖王顷王崩葬皆不书乃笔削之防在存策书大体中自为变例而左氏学者往往妄为之辞今考庄十一年鲁主王姬之昬冬王姬归于齐明年庄王崩王室无不告诸侯之理十四年单伯防伐宋冬防于鄄十六年王使虢公命曲沃伯以一军为晋侯明年僖王崩王室亦无不告诸侯之理惠王即位传言春虢公晋侯朝王王飨醴命之宥皆赐玉五防马三疋虢公晋侯郑伯使原庄公逆王后于陈经传所録庄僖惠三王之际其事如此而杜氏乃以为王室微弱不能自通于诸侯可谓诬矣且是时齐桓方假王命以示大顺鲁人其有不吊葬天子者乎文十年公及苏子盟于女栗传曰顷王立故也十四年春顷王崩王室无不告鲁之理是年传曰襄仲使告于王请以王宠求昭姬于齐冬单伯如齐使鲁不吊葬天子其敢有请于王室乎然则曰周公阅与王孙苏争政故不赴者其妄明矣传记天王崩有秘不发丧定位而后来赴者惠王也有缓告者灵王也有王室乱虽不成尊亦赴者王子猛也岂有二臣争政遂不告王丧之理乎时王朝犹有尹氏芮伯毛伯苏子之属皆世臣也以大丧诏诸侯乃大行人之职不当以二臣争政而废传又言周公将与王孙苏讼于晋王使尹氏聃季讼周公于晋赵宣子平王室而复之使王室不告丧于诸侯而唯使晋人平二臣之讼可乎亦岂有赴于晋而不赴于鲁者乎左氏知史有不赴不书之例而妄意其事以释书法顾弗思尔窃尝有考于辩名实之说而后知三王崩葬不书为夫子所削无可疑者春秋之初诸侯不王夷狄外叛故伯者之兴得以尊王室攘夷狄为功然其业有崇卑事有得失则其功罪不可无辩此春秋所由作也故曰其事则齐桓晋文盖自平王东迁以来朝觐狱讼不至贡赋不归诸侯所以事天子者唯吊丧送葬同列国而已伯者虽知假尊王以示名义而不能身率诸侯享觐于王庭史书崩葬无异文也方伯之所以寘力王室如斯而已乎春秋当有伯之初诸侯吊葬天子仅存于策者书之不为少变则是以尊王为虚文而名实乱矣是故庄僖崩葬特削而不书晋伯中衰王臣自出以盟诸侯齐商人弑其君执天子之使诸侯恬不为动则楚君以其僭号加中国盟诸侯而惑民聴岂有能正之者自有伯以来天下之势又一大变而王室亦以无伯而愈卑矣虽区区吊葬之礼仅存君子以为犹不吊葬也春秋当无伯之日而天王崩葬书之以为常则是以有伯为虚文而名实乱矣是故顷王崩葬特削而不书皆所以辩名实之际而定伯者之功罪也其法与正月不书王防盟不序诸侯相表里盖属辞比事之教如此详见辩名实篇然此不以入笔削类者以其在存策书中特有所删为变例之二与一笔一削略彼明此者不同也
　　隐三年八月庚辰宋公和卒　冬十二月癸未葬宋穆公
　　【桓二年春王正月戊申宋督弑其君与夷】　　　　　　　殇公
　　庄二年冬十二月乙酉宋公冯卒　三年夏四月葬宋庄公
　　【十二年秋八月甲午宋万弑其君防】　　　　　　　　闵公
　　僖九年春王三月丁丑宋公御说卒　　桓公
　　二十三年夏五月庚寅宋公兹父卒　　襄公
　　文七年夏四月宋公王臣卒　　　　　成公
　　【十六年冬十一月宋人弑其君杵臼】　　　　　　　　昭公
　　成二年八月壬午宋公鲍卒　三年二月乙亥宋文公
　　十五年夏六月宋公固卒　秋八月庚辰葬宋共公昭十年十二月甲子宋公成卒　十一年春王二月叔弓如宋葬宋平公
　　二十五年十一月己亥宋公佐卒于曲棘　二十六年春王正月葬宋元公
　　以上宋公书卒者九书葬者六不书葬者三弑而不书葬者三凡诸侯卒彼来赴而此往吊则书不吊虽来赴不书卒于徳公伯姬之事见之盖史书卒葬所以志邦交厚薄丧纪敬慢不徒録外事也但齐等以上大国鲁多不敢慢苟非见弑无不书卒者考宋齐晋三国可见殇公与夷公子冯所雠闵公防弑后国乱昭公杵臼国人不君皆遇弑而不以礼葬如齐之懿庄晋之厉公则诸侯不防无可疑者唯桓公御说卒不书葬盖廹于葵丘之防不及以礼致诸侯之送葬者也襄公师败身伤而卒成公卒后国乱皆不备礼周末文繁礼备或有阙则不敢以葬期告诸侯礼坊记曰子云死民之卒事也吾从周以此坊民诸侯犹有薨而不葬者谓不成丧也是故诸侯不书葬非皆由鲁不防苟其国葬不以礼而不以葬期来告亦无由往防之尔凡诸侯卒日吊不以礼则不日苟赴不以时则又不月宋成卒后国乱宋共亦必有为故皆不日宋齐等之国王者之后鲁不敢慢其不以礼必有故矣凡诸侯葬得礼则月不及礼不月必厚葬拟天子而后日着其僭也穆公葬日与夷德其传国于已而厚葬以报之文共俱日则皆华元不臣之所为也景公头曼卒在春秋后
　　桓十四年冬十二月丁巳齐侯禄父卒　十五年夏四月己巳葬齐僖公
　　【庄八年冬十一月癸未齐无知弑其君诸儿】　庄九年秋七月丁酉葬齐
　　襄公
　　僖十七年冬十二月乙亥齐侯小白卒　十八年秋八月丁亥葬齐桓公
　　二十七年夏六月庚寅齐侯昭卒　秋八月乙未葬齐孝公
　　文十四年夏五月乙亥齐侯潘卒　　　昭公
　　【九月齐公子商人弑其君舍】
　　【十八年夏五月戊戌齐人弑其君商人】　　　　　　　懿公
　　宣十年夏四月己巳齐侯元卒　六月公孙归父如齐葬齐惠公
　　成九年秋七月丙子齐侯无野卒　冬十一月葬齐顷公
　　襄十九年秋七月辛卯齐侯环卒　冬葬齐灵公
　　【二十五年夏五月乙亥齐崔杼弑其君光】　　　　　　　庄公
　　哀五年秋九月癸酉齐侯杵臼卒　冬叔还如齐闰月葬齐景公
　　【六年秋齐陈乞弑其君荼】
　　十年三月戊戌齐侯阳生卒　五月葬齐悼公
　　以上齐君书卒者九书葬者八不书葬者一弑而书葬者一不书葬者四桓公入立而葬襄公鲁方伐齐纳纠犹不忘防其葬古人重丧纪如此齐孝公卒传曰有齐怨不废丧纪礼也又可为吊赠书卒之证齐昭以五月卒七月公子商人弑舍告以九月则昭公必不成丧传记阎职邴歜弑懿公纳诸竹中崔氏侧庄公于北郭葬诸士孙之里四翣不跸下车七乗不以兵甲齐灭崔氏乃迁庄公殡于大寝又明年葬于北郭不入兆域此二君见弑不以君礼成丧之实也阳生亦弑而书葬者国人讳弑既以卒赴自宜以礼成丧也外弑君书卒者三阳生与郑伯髠顽楚子麇也鲁史承赴而书辟不敏也夫子因而不革存策书之大体也后之作传者于齐郑二君之卒则曰不使夷狄之民加乎中国之君于楚子书卒而不通则曰申之防十三国诸侯在焉恐贻后世之讥故不革其伪赴者为之讳也说经若是圣人之志荒矣由不知有存防书大体之义故也齐君书卒皆日姻隣大国往来素厚也葬书日者四皆孝公以前鼎盛僭侈之时齐灵黜大子光而使髙厚夙沙卫傅牙为大子庄公立执牙杀髙厚于是有夙沙卫之乱十一月齐侯围髙唐则灵公葬不书月由不及礼明矣舍与荼皆未成君而弑凡未成君皆不成丧简公壬春秋后卒
　　僖九年九月甲子晋侯佹诸卒　　　　献公
　　【冬晋里克杀其君之子奚齐】
　　【十年春晋里克弑其君卓】
　　二十四年冬晋侯夷吾卒　　　　　　惠公
　　三十二年冬十二月己卯晋侯重耳卒　三十三年夏四月癸巳葬晋文公
　　文六年八月乙亥晋侯驩卒　冬十月公子遂如晋葬晋襄公
　　【宣二年秋九月乙丑晋赵盾弑其君夷臯】　　　　　　　灵公
　　宣九年九月辛酉晋侯黑臀卒于扈　　成公
　　成十年五月丙午晋侯獳卒　　　　　景公
　　【十八年春王正月庚申晋弑其君州蒲】　　　　　　　厉公
　　襄十五年冬十一月癸亥晋侯周卒　十六年春王正月葬晋悼公
　　昭十年秋七月戊子晋侯彪卒　九月叔孙婼如晋葬晋平公
　　十六年秋八月己亥晋侯夷卒　九月季孙意如如晋冬十月葬晋昭公
　　三十年夏六月庚辰晋侯去疾卒　秋八月葬晋顷公以上晋君书卒者十书者六不书葬者四弑而不书葬者四献公卒而国乱惠公以前年九月卒文公以正月入国戊申杀懐公于髙梁不告是年冬乃书晋侯夷吾卒而不月杜氏谓文公定位而后来告则二公皆不得以礼防葬可知宣公事齐而不事晋黑壤之防晋人止公故晋成之葬鲁人不防晋人谓鲁贰于楚止鲁君送葬诸侯莫在鲁人辱之故晋景之葬成公亲送而不书灵公之弑赵盾使穿逆公子黑臀于周而立之壬申朝于武宫必不复成丧厉公之弑晋人葬之翼东门外以车一乗不待逾月此不成丧之实也卿共伯主之葬自襄公始传记郑子大叔之言曰先王之制诸侯之丧士吊大夫送葬【昭三十年传文】又曰文襄之伯君薨大夫吊卿共葬事【昭三年传文】然考当时事迹往往不合岂伯业有盛衰列国情有戚疏事有缓急不得皆同乎悼公之丧郑子西吊子蟜送葬此大夫吊卿共葬之制也而鲁葬悼公不使卿非定制明矣少姜之丧鲁君亲吊不纳季孙往襚郑印段吊游吉送葬盖晋既以少姜之丧告诸侯则不得不往是又以时君之意而为礼者顷公卒郑游吉吊且送葬一卿兼二事晋人虽诘之而不复讨者礼过于古既有所加则时有所损终不可为定制也晋至献公已为同姓大国文公以后世为盟主故卒无不日自襄公以后皆三月而葬昭以逾月葬既不及节必无逾制唯文公五月而书日伯业既成且尝请隧其厚葬有由矣惠公实前年九月卒史即告时书之自不容书月定公午春秋后卒
　　【隐四年春王二月戊申卫州吁弑其君完】　五年夏四月葬卫桓公
　　桓十二年冬十一月丙戌卫侯晋卒　十三年三月葬卫宣公
　　庄二十五年夏五月癸丑卫侯朔卒　　惠公
　　【闵二年狄人入卫传遂言灭卫卫侯赤不言死所】　　　　　懿公
　　僖二十五年夏四月癸酉卫侯燬卒　秋葬卫文公
　　宣九年冬十月癸酉卫侯郑卒　　　　成公
　　成二年八月庚寅卫侯速卒　三年春王正月辛亥葬卫穆公
　　十四年冬十月庚寅卫侯臧卒　十五年春王二月葬卫定公
　　【襄二十六年春王二月辛卯卫喜弑其君剽】　　　　　　殇公
　　襄二十九年夏五月庚午卫侯衎卒　秋九月葬卫献公
　　昭七年秋八月戊辰卫侯恶卒　十二月癸亥葬卫襄公
　　哀二年夏四月丙子卫侯元卒　冬十月葬卫灵公以上卫君书辛者九书葬者七不书葬者二弑而书葬者一不书葬者一卫人既讨州吁又能以礼葬其君防诸侯之送者故虽君弑而书葬喜弑剽而复卫侯衎衎岂成剽之为君者故葬不以礼则不防而不书葬然鲁尝防诸侯纳惠公三与成公同盟而皆不防其葬何也齐桓方假王命以霸诸侯而卫人伐周以立子頺故鲁不敢复亲卫观齐桓将伐卫而先防公于城濮意可见矣卫成通鲁以防晋而晋人止公于黑壤宣公岂无憾于卫乎丧纪之薄则有由矣然鲁卫兄弟之国礼尚往来故卒无不日文公大布之衣大帛之冠以立国于破亡之余其葬不及礼宜也穆公葬独日者当鞌战胜齐晋三子自往吊焉哭于大门之外卫人迎之妇人哭于门内送亦如之遂常以葬盖卫人欲因胜敌变礼以旌先君之伐其仪物必有逾制者而不知其非也襄公卒卫人告丧于周请命其葬必特从厚以彰示诸侯懿公赤国灭死不赴出公辄卒在春秋后
　　隐八年夏六月己亥蔡侯考父卒　八月葬蔡宣公桓十七年六月丁丑蔡侯封人卒　秋八月癸巳葬蔡桓侯
　　【庄十九年蔡侯献舞卒于楚】　　　　　　　　　哀侯
　　僖十四年冬蔡侯肸卒　　　　　　　穆公
　　【文十五年蔡侯甲午卒】　　　　　　　　　　庄公
　　宣十七年春王正月丁未蔡侯申卒　夏葬蔡文公【襄三十年夏四月蔡世子般弑其君固】　襄三十年冬十月葬蔡景公【昭十一年夏四月丁巳楚子防诱蔡侯般杀之于申】　昭十三年冬十月葬蔡
　　灵公
　　昭二十年十一月辛卯蔡侯庐卒　二十一年春王三月葬蔡平公
　　二十三年夏六月蔡侯东国卒于楚　　悼公
　　【哀四年春王二月庚戌盗杀蔡侯申】　哀四年冬十二月葬蔡昭公以上蔡君书卒者六书葬者四不书葬者二弑杀而书葬者三不书葬者二蔡侯见执于楚而蔡人防于北杏故荆入蔡蔡自是折而事楚不与齐桓防盟故蔡侯卒于楚不书穆公书卒而不月不葬城濮楚败蔡始从晋厥貉之次蔡复从楚新城之盟陈郑服而蔡不来文十五年晋郤缺帅师入蔡冬十一月扈之盟传言蔡侯在焉而甲午之卒不书是嵗鲁亦有齐难故庄公卒葬皆不暇恤宣公末年外欲徼好于楚而内制于晋及防于宋始两事晋楚故自蔡文而后若景弑于子灵戕于楚昭杀于盗彼能以礼葬其君则鲁皆防其葬而不敢忽畏楚故重其与国也春秋弑君贼以礼葬其所弑君者唯蔡般盖以子弑父而代之位非他当国者比也东国卒于楚不日不葬丧归自逺礼不偹也春秋之初蔡序卫上蔡季归而葬桓公必有过厚者其后见役于楚死葬宜不备物然不书月者唯文公盖古人以送死为大事苟可勉焉不敢不尽也成公朔卒在春秋后
　　桓五年春正月甲戌己丑陈侯鲍卒　夏葬陈桓公
　　十二年八月壬辰陈侯跃卒　　　　　厉公
　　庄元年冬十月乙亥陈侯林卒　二年春王二月葬陈庄公
　　僖十二年冬十二月丁丑陈侯杵臼卒　十三年夏四月葬陈宣公
　　二十八年六月陈侯欵卒　　　　　　穆公
　　文十三年夏五月壬午陈侯朔卒　　　共公
　　【宣十年五月癸巳陈夏徴舒弑其君平国】　十二年春葬陈灵公
　　襄四年春王三月己酉陈侯午卒　秋七月葬陈成公【蒙上事月】
　　昭八年夏四月辛丑陈侯溺卒　冬葬陈哀公
　　定四年春王二月癸巳陈侯呉卒　六月葬陈惠公八年秋七月戊辰陈侯栁卒　九月葬陈懐公
　　以上陈君书卒者十书葬者七不书葬者三弑而书葬者一陈君卒多日以其往来者厚也桓公卒而国乱故再赴而再书日其葬必不得备礼自厉公卒至明年春鲁以宋郑之故盟防征战无虚月遂不防其葬陈既与楚践土之盟穆公独后防期归逾月而卒不书日薄于吊赠无足疑者共公背殡出防诸侯于温遂围许明年春还又即防翟泉则穆公之不防宾主皆有所不暇也共公卒陈与蔡郑方从楚是嵗冬公如晋宜不得往防矣灵公葬于楚人讨贼逾年之后宜不得以备礼书月哀公卒后国亡葬于舆嬖杀马毁玉加经于颡而逃岂有防葬之事盖楚既灭陈以放陈公子招杀陈孔奂陈哀公来告而书与书齐侯纪伯姬同闵公越卒在春秋后
　　桓十一年夏五月癸未郑伯寤生卒　秋七月葬郑庄公
　　庄二十一年夏五月辛酉郑伯突卒　冬十二月葬郑厉公
　　僖三十二年夏四月己丑郑伯防卒　　文公
　　宣三年冬十月丙戌郑伯兰卒　郑穆公
　　【四年夏六月乙酉郑公子归生弑其君夷】　　　　　　　灵公
　　成四年三月壬申郑伯坚卒　夏葬郑襄公
　　六年夏六月壬申郑伯费卒　　　　　悼公
　　襄二年六月庚辰郑伯睔卒　　　　　成公
　　七年十二月郑伯髠顽如防未见诸侯丙戌卒于鄵八年夏葬郑僖公
　　昭十二年三月壬申郑伯嘉卒　五月葬郑简公定九年夏四月戊申郑伯虿卒　六月葬郑献公以上郑君书卒者十书葬者七不书葬者三弑而不书葬者一始郑贰于楚晋人秦人围郑秦伯背晋使大夫戍郑而去之郑既不事晋又受秦戍故文公之葬不得以礼防诸侯宣十年传言郑人讨幽公之乱斵子家之棺逐其族改葬幽公諡曰灵此归生弑君不以礼葬之实也悼公卒之年楚伐郑冬晋救郑成公卒之年晋楚争郑晋乗郑丧而伐之诸侯之大夫防于戚以谋讨郑则二公皆以难故不备礼也郑介晋楚之间而彊于陈蔡其往来者又厚故郑君卒无不日者穆公卒时晋楚争郑无嵗不受兵襄公自楚子入郑后终身不敢从晋子费既葬父即称君以伐许僖公见弑故三君皆葬不及礼观陈郑之葬无日者而曹以下小国多不月则日月之例可谓明矣声公胜卒在春秋后
　　桓十年春王正月庚申曹伯终生卒　夏五月葬曹桓公
　　庄二十三年冬十一月曹伯射姑卒　二十四年春王三月葬曹庄公【蒙上事月】
　　【三十二年曹伯赤卒】　　　　　　　　　　　僖公
　　僖七年秋七月曹伯班卒【蒙上盟月】　冬葬曹昭公
　　文九年秋八月曹伯襄卒　冬葬曹共公
　　宣十四年夏五月壬申曹伯夀卒　秋九月葬曹文公【蒙上事月】
　　成十三年夏曹伯庐卒于师　冬葬曹宣公
　　襄十八年冬曹伯负刍卒于师　十九年春王正月葬曹成公【蒙上事月】
　　昭十四年三月曹伯滕卒　秋葬曹武公
　　十八年春王正月曹伯须卒　秋葬曹平公
　　二十七年冬十月曹伯午卒　二十八年春王三月曹悼公
　　【三十二年曹伯野卒】　　　　　　　　　　　声公
　　【定四年曹伯通卒】　　　　　　　　　　　隐公
　　定八年三月曹伯露卒　秋葬曹靖公
　　以上曹君书卒书葬者十一不书卒葬者三僖公赤以庄三十二年卒是嵗公薨国乱宜不克吊声公野以昭三十二年卒是嵗曹人防城成周公薨于干侯隐公通以定四年卒是嵗曹伯防召陵侵楚二君卒葬亦不书小国无可考曹伯阳哀八年国亡案曹桓尝使子来朝曹文来朝者再二君之卒皆日射姑于庄公之世不朝武公于昭公之世不朝则皆不日其他皆不朝于鲁是鲁人于曹君唯来朝者备礼以吊不朝者不备其礼也宣公虽尝来朝然与负刍皆卒于师凡卒于师卒于防则赴吊必不得如礼故不月许男新臣其着例也
　　僖二十三年冬十一月子卒　　　　成公
　　襄六年春王三月壬午伯姑容卒　秋葬桓公二十三年三月己巳伯匄卒　夏葬孝公
　　昭六年春王正月伯益姑卒　夏葬文公
　　二十四年秋八月丁酉伯郁厘卒　冬葬平公定四年夏伯成卒于防　秋葬悼公
　　哀八年冬十二月癸亥伯过卒　九年春王二月葬僖公
　　以上君书卒者七书葬者六不书者一夏之裔也桓公之世朝防皆称侯至庄公时徳公始取于鲁乃降而称伯以朝而徳公伯姬之卒皆不书直由鲁素卑来朝不敬輙加以兵是时又必有恶于鲁故虽告而不吊尔不然小鲁大乃敢匿其女与婿之丧而不告乎成公即伯姬所朝之子也畏鲁人少恩终身不复敢朝故其卒降而称子且不防葬文有归田之隙鲁人于其来盟亦降而称子二君之卒皆不日由不以礼吊赠明矣悼公卒于防不可以上事月为疑然自桓公结昬于晋以来其卒多日而葬无不防则鲁人所以为礼者视势之崇卑而已鲁之交详见君来朝下闵公维卒在春秋后
　　庄三十一年夏四月薛伯卒
　　昭三十一年夏四月丁巳薛伯谷卒　秋葬薛献公定十二年春薛伯定卒　夏葬薛襄公
　　【十三年冬薛弑其君比】
　　哀十年夏薛伯夷卒　秋薛惠公
　　以上薛君书卒者四书者三不书者一弑而不书葬者一传言周公武公取于薛则薛鲁舅甥之国也隐公之世薛侯一来朝后不复与鲁通不知何时降而称伯庄之末年薛伯书卒而不防其葬由再世不朝于鲁故鲁人慢之襄三年传晋知武子曰滕薛小邾之不至皆齐故也则薛盖事齐定元年传宋仲几曰滕薛郳吾役也则薛又事宋小国既不来朝则吊赠必薄故卒不日又或赴不以时故不月昭公在外而薛伯谷卒以同盟之故始赴以名于是卒独日且初防其葬则意如之私也同盟赴以名说在辞从主人篇比不书葬小国君弑葬不告尔
　　文十八年春王二月秦伯防卒【蒙上薨月】　　康公
　　宣四年春王正月秦伯稻卒【蒙上事月】　　　共公
　　成十四年冬秦伯卒　　　　　　　　桓公
　　昭五年秋秦伯卒　六年春王正月秦景公【蒙上卒月】定九年秋秦伯卒　冬葬秦哀公
　　哀三年冬十月癸卯秦伯卒　四年春王二月葬秦惠公【蒙上事月】
　　以上秦君书卒者六书葬者三不书葬者三秦入春秋自文公歴五世至穆公任好结昬于晋纳晋惠公僖十五年晋侯及秦伯战于韩获晋侯始见于经既纳晋文公城濮之战温翟泉之盟秦人皆在明年晋侯秦伯围郑而秦伯中背晋侯戍郑而去之此秦晋起祸之端也文六年穆公卒春秋不书丧纪之交未及于鲁也康公继修晋怨既来归僖公成风之襚又使术来聘且言伐晋于是告丧吊赠之使始行至景公始防其葬则以南北之从交相见也其卒皆不日者有襚而无含赗如其所施也惠公卒独书日其从厚之由不可考其不月则以逺于鲁而或有故则告不以时也但卒葬言蒙上月多疑例其中虽有不月者亦不可考矣
　　隐七年春王三月滕侯卒【蒙上事月】
　　滕子卒
　　滕子卒　　　　　　　　　　　　宣公
　　宣九年八月滕子卒
　　成十六年夏四月卒未滕子卒　　　　文公
　　昭三年春王正月丁未滕子原卒　夏叔弓如滕五月葬滕成公
　　二十八年秋七月癸巳滕子寜卒　冬葬滕悼公哀四年秋八月甲寅滕子结卒　冬十二月葬滕顷公【蒙上葬月】
　　十一年秋七月辛酉滕子虞母卒　冬十一月葬滕隐公
　　以上滕君书卒者七书葬者四不书葬者三不书卒葬者二滕近鲁小国而侯爵文王之后隐七年称侯书卒不日者不知何君称侯以朝隐而称子以朝桓者卒不书僖十九年为宋人所执者名婴齐谥宣公卒不书宣九年卒者尝来朝文公而卒不日玉帛之将不如曹则鲁人吊赠之礼亦薄也成十六年卒者未尝朝鲁而卒日以其施于我者或厚则不得不视施为报也以上皆不防其亦不知其名谥自滕成来朝襄公与襄公同晋悼之盟防且又来奔丧于是鲁亦遣大夫防其葬而终春秋皆防其葬矣后滕顷尝来防定公葬
　　庄十六年冬十二月邾子克卒【蒙上防月】
　　二十八年夏四月丁未邾子琐卒
　　文十三年夏五月邾子蘧蒢卒【防上卒月】　　文公
　　成十七年十二月邾子貜且卒【蒙上事月】　　定公
　　襄十七年春王二月庚午邾子牼卒　　宣公
　　昭元年六月丁巳邾子华卒　秋葬邾悼公
　　定三年二月辛卯邾子穿卒　秋葬邾庄公
　　以上邾君书卒者七书葬者二不书葬者五邾本鲁之附庸也入春秋已彊大王命列于诸侯鲁屡渝盟伐之故仪父阅鲁三世弗一来朝其吊赠之礼宜薄也琐亦不朝于庄而卒独日则以庄公谨事齐桓而稍厚其所与也邾后世昬于齐每恃齐以抗鲁僖公伐邾者三文公伐邾者一传曰邾文公之卒也公使吊焉不敬邾人来讨伐我南鄙其薄于礼可知而鲁常卑邾邾不畏鲁皆此类也定公以鲁宣事齐之故朝鲁者再世而卒不日宣公朝鲁者亦再世而以灭鄫兴戎其卒初书日则孟献子之恭也狐骀见败而聘邾以脩平意可见矣其葬皆不防亦视施为报尔齐景公立齐鲁之好复通邾子亦来朝故始防其葬至隐公益来朝来奔丧事鲁愈谨而三家侵夺之不已后至入邾以邾子来则以齐景无能为以死而邾日以弱故也鲁既归邾子呉人执之而立大子革邾子复来奔又奔齐卒在春秋后汲冢竹书言鲁隐公及邾庄公盟于姑蔑则邾子穿不应袭其始受命之君之号不可考也
　　【文十八年冬莒弑其君庶其】　　　　　　　　　纪公
　　成十四年春王正月莒子朱卒　　　渠丘公
　　【襄三十一年十一月莒人弑其君宻州】　　　　　　犂比公
　　昭十四年八月莒子去疾卒　　　　着丘公
　　以上莒君书卒者二弑者二皆不书莒少昊之后武王所封雄于东夷入春秋即为诸侯患隐桓僖三公皆尝与之同盟文七年徐伐莒莒来请盟公孙敖如莒涖盟而庶其之弑始来告而书之宣公事齐尝及齐侯平莒及郯伐莒取向莒恃晋不事齐又防齐伐莒成公与莒子马陵蒲皆同盟始书莒子朱卒襄公之世鲁事晋莒与齐更伐鲁而宻州之弑去疾之卒皆书则以同伯主之盟防故也先儒谓莒从夷俗无諡以号为称故不书葬然莒与鲁积不相下防葬与否无所考其卒之不日从可知矣着丘公卒国人出其子郊公而立其弟庚舆即共公也国人出庚舆齐人纳郊公事在昭二十三年而郊公卒不知在何嵗获麟后有莒子狂卒
　　僖四年夏许男新臣卒　秋八月葬许穆公【月闲上事防伐楚月至无其义】
　　文五年冬十一月甲申许男业卒　六年春葬许僖公宣十七年春王正月庚子许男锡我卒　夏葬许昭公襄二十六年八月壬午许男卒于楚　冬葬许灵公【昭十九年夏五月戊辰许世子止弑其君买】　冬许悼公
　　【定六年春王正月癸亥郑游速帅师灭许以许男斯归】
　　哀十三年夏许男成卒　秋葬许元公
　　以上许君书卒书葬者五弑而书葬者一许大岳之后国小而近郑隐公尝与齐郑入许许庄公奔卫郑分许西偏使许叔居之国几亡后因忽突之乱许叔入于许桓公又防齐侯谋定许或曰许叔即穆公也穆公始从齐桓盟防晋之世伯许服于楚至呉入郢郑人因楚败而灭许以许男斯归哀元年许男从楚子围蔡盖楚复封之自许叔入许之后无恶于鲁又以楚故丧纪之往来者不怠故卒多书日新臣卒于师成继絶于灭亡之后其不月者也传曰许穆公卒于师之以侯故得书月悼公弑而书葬者止出奔斯继故以礼成丧也
　　隐八年夏六月辛亥宿男卒
　　以上宿君书卒者一宿微国而服于宋故隐元年鲁宋盟于其国其卒日以尝受地主之供而备礼以吊也国微鲁不防葬庄十年宋人迁宿之后不复列于诸侯矣
　　【文元年冬十月丁未楚世子商臣弑其君頵】　　　　　　成王
　　【十三年楚子商臣卒】　　　　　　　　　　　穆王
　　宣十八年秋七月甲戌楚子旅卒　　　庄王
　　襄十三年秋九月庚辰楚子审卒　　　共王
　　二十八年十二月乙未楚子昭卒　　　康王
　　昭元年冬十一月己酉楚子麇卒　　　郏敖
　　【十三年夏四月楚公子比自晋归于楚弑其君防于干谿】　　　　灵王
　　二十六年九月庚申楚子居卒　　　　平王
　　哀六年秋七月庚寅楚子轸卒　　　　昭王
　　以上楚君书卒者六弑者二不书卒者一皆不书楚熊通十九年入春秋桓公之世始僭称王事见史记六年传始记其侵伐小国庄四年卒子文王熊赀立十年荆败蔡师以蔡侯归始见于经十三年入蔡十六年伐郑传记其十九年伐黄而卒子成王頵立二十三年荆人来聘始通于鲁故文元年世子商臣弑君来赴而书晋灵公少不在诸侯楚于是灭江灭六伐郑以图北方使椒来聘杀宜申来告次厥貉伐麇始皆书楚子而十三年卒不书则以鲁方谨于事晋虽或赴而不吊也庄王以后晋楚狎主夏盟始皆书日卒而不书葬盖葬当顺臣子之辞策书不可从其僭号言葬楚某王也坊记曰春秋不书楚越之王丧恐民之惑也谷梁传亦曰呉楚之君不书葬辟其僭号也盖以为笔削之防今知不然者当时诸侯虽屈于楚亦以小事大而已鲁号秉周礼国史何至书其僭号襄公在楚楚人使其亲襚鲁人以桃茢先袚殡此岂心悦诚服者况鲁史书事有法乎昭二年韩宣子来聘观书于大史氏见易象与鲁春秋曰周礼尽在鲁矣使书呉楚僭号谓之周礼可乎此实策书大体然既为夫子所取即是圣人之法孔子盖曰其文则史其义则丘窃取之矣但求笔削之防则不可不知其本原尔惠王章卒在春秋后
　　襄十二年秋九月呉子乗卒【夀梦】
　　二十五年十二月呉子遏伐楚门于巢卒【诸樊】
　　【二十九年夏阍弑呉子余祭一名戴】
　　昭十五年春王正月呉子夷末卒【一曰余昧】
　　【二十七年夏四月呉弑其君僚】
　　定十四年五月呉子光卒【阖闾】
　　以上呉君书卒者四弑者二皆不书葬呉至寿梦始僭称王成公之世晋始通呉于中国晋厉晋悼皆与呉防晋平遂嫁女于呉虽同姓而不顾皆欲结之以挠楚也故寿梦以后吊丧之礼遂交于鲁至昭公亦取于呉其后鲁赋于呉八百乗职贡同于事晋则以晋伯既衰欲倚呉以敌齐楚也呉用夷礼吊赠必不如制故不日不书葬义与楚同夫差卒在春秋后








　　春秋属辞卷三
<经部,春秋类,春秋属辞>
　　钦定四库全书
　　春秋属辞卷四　　　　　　　元　赵汸　撰存策书之大体第一之四
　　三十二内女为诸侯夫人书卒书葬不吊不书卒不防不书葬许嫁书卒来归以夫人礼成丧书卒
　　庄四年三月纪伯姬卒　六月乙丑齐侯葬纪伯姬僖十六年夏四月丙申鄫季姬卒
　　襄三十年五月甲午宋灾宋伯姬卒　秋七月叔弓如宋葬宋共姬
　　以上鲁女为诸侯夫人书卒者三书葬者二礼诸侯絶旁期姑姊妹女子子嫁于国君者尊与已同故为之服大功九月而吊丧防葬皆书于防宋共姬葬书月者从诸侯得常之例纪伯姬独书日葬于仇人异其事也其不书葬者鲁不防也伯姬卒亦不书者鲁不吊也畏鲁暴之敢不告其女之丧乎
　　僖九年秋七月乙酉伯姬卒
　　以上鲁女未嫁书卒者一礼姊妹在室期出嫁大功未嫁其夫不为服则兄弟不为降诸侯絶旁期此许嫁诸侯故服其本服而书其卒不书葬者在室葬不以夫人礼也
　　文十二年二月庚子子叔姬卒
　　成八年冬十月癸夘叔姬卒
　　以上鲁女出而书卒者二子叔姬既絶于故不书国叔姬归老于鲁非絶之故书国鲁君皆为之服而丧以夫人之礼故书卒子叔姬不书葬同于在室也伯来逆叔姬之丧以归亦不书葬鲁不防也齐子叔姬非罪出而与郯伯姬皆不书卒者宣成之世恩有厚薄皆不得以夫人礼成丧也
　　庄二十九年冬十二月纪叔姬卒　三十年八月癸亥葬纪叔姬
　　以上鲁女为娣书卒书葬者一娣卒史不书此以国亡君没无为主后故鲁君为服姑姊妹之服而吊丧防葬皆用殊礼故史书于策以明叔姬妇节之髙见庄公恤典之厚是亦所谓存防书之大体者而儒者不察反有责叔姬待终于酅为非礼者葢坐以非常求之也葬日者国亡而葬于叔故异之也
　　三十三主王姬之昬为之服书卒
　　庄二年秋七月齐王姬卒
　　以上王姬书卒者一礼记檀弓曰齐告王姬之丧鲁庄公为之服大功此礼所未有鲁人以我主其昬欲以说齐尔公为之服姑姊妹之服故书卒同内女亦防书之大体所当存也后齐桓王姬亦鲁主之而卒不书可见主昬脩服之非礼而桓公不可以非礼说故弗为也
　　三十四内大夫书卒不书葬君不与小敛不书日有加命兼书字卒于外书地不以卿礼终不书卒讳杀成丧书卒
　　隠元年冬十二月公子益师卒【蒙上事月】　五年冬十二月辛巳公子彄卒　八年冬十二月无骇卒　九年三月挟卒【蒙上事月】
　　庄三十二年秋七月癸巳公子牙卒
　　僖十六年三月壬申公子季友卒　秋七月甲子公孙兹卒
　　文十年春王三月辛卯臧孙辰卒　十四年九月甲申公孙敖卒于齐
　　宣五年秋九月叔孙得臣卒【月闲上事】　八年夏六月辛巳有事于太庙仲遂卒于垂壬午犹绎万入去籥
　　成四年夏四月甲寅臧孙许卒　十五年三月乙巳仲婴齐卒　十七年十一月壬申公孙婴齐卒于貍脤襄五年十二月辛未季孙行父卒　十九年八月丙辰仲孙蔑卒　二十二年秋七月辛酉叔老卒　二十三年八月己卯仲孙速卒　三十一年秋九月己亥仲孙羯卒
　　昭四年冬十二月乙卯叔孙豹卒　七年冬十一月癸未季孙宿卒　十五年二月癸酉有事于武宫籥入叔弓卒去乐卒事　二十一年八月乙亥叔辄卒　二十三年春王正月癸丑叔鞅卒　二十四年春王二月丙戌仲孙貜卒　二十五年冬十月戊辰叔孙婼卒　二十九年夏四月庚子叔诣卒
　　定五年六月丙申季孙意如卒　秋七月壬子叔孙不敢卒
　　哀三年秋七月丙子季孙斯卒
　　以上鲁大夫书卒者三十不书日者四卒于外书日书地者二当祭而卒者二皆卿也礼王于三公六卿诸侯大夫士皆有服君于卿大夫将葬吊于宫比葬不食肉比卒哭不举乐以有服也故大夫卒史必书之然传曰公不与小敛故不书日则不徒记臣子之丧而已兼欲志恤典厚薄以见君臣始终之义焉故当祭卒而犹绎去乐必书况公不与小敛则恤典必不备冝有以见之也杜氏曰礼卿佐之丧小敛大敛君皆亲临之始死情之所笃故以小敛为文至于但临大敛及不临丧亦同不书日襄五年冬十二月辛未季孙行父卒传曰大夫入敛公在位是公与小敛则书日之事也然公孙敖卒于齐已絶卿位而书日卒者惠叔毁请于朝感子赦父虽公不与小敛恩实过厚故书日也公子牙卒时公有疾叔孙婼叔诣卒时公孙在外公孙婴齐卒于貍脤皆书日卒礼不责人以所不得备为其有故非不欲临故皆书日大夫卒于竟外则书地竟内不地传称季平子行东野卒于房是也今案春秋之初政不在大夫故恤典有厚薄而史亦得用其法成襄而后大夫权重君恩过厚虽有故不临小敛与恩薄者不同故一切书日此史之变例也兼书字者二季友僖之叔父而有功于僖仲遂宣之叔父而有功于宣其丧葬皆有殊礼传言季友受费以为上卿葢宣之仲遂恩视季友皆赐以三命而使之世为卿也厥后叔孙昭子三命逾父兄当时以为非礼则以其先未有三命如二氏者也或谓此葢生而赐族使世为卿然叔牙不书叔亦世为卿叔肸之子婴齐仍称公孙则叔非氏也案杜氏注公子彄孝公子也諡僖伯臧孙辰彄之孙哀伯达之子諡文仲臧孙许辰之子諡宣叔是为臧孙氏季友庄公母弟季孙行父友之孙諡文子季孙宿行父之子諡武子意如宿之子諡平子季孙斯意如之子諡桓子是为季孙氏公子牙庄公庶弟公孙兹牙之子叔孙得臣牙之孙諡庄叔叔孙豹得臣之子侨如之弟諡穆叔叔孙婼豹之子諡昭子不敢婼之子諡成子是为叔孙氏公孙敖庆父之子諡穆伯仲孙蔑庆父之孙文伯谷之子諡献子仲孙速蔑之子諡庄子仲孙羯速之子諡孝伯仲孙貜谒之子諡僖子是为孟孙氏仲遂庄公子也字襄仲仲婴齐遂之子归父之弟公孙婴齐宣公弟叔肸之子諡声伯叔老肸之子字齐子叔弓叔老之子諡敬子辄弓之子字伯章叔鞅亦弓之子叔诣辄之子无骇展禽之先也葢师侠不知其世王制大国三卿皆命于天子次国三卿二卿命于天子一卿命于其君小国二卿皆命于其君皆下大夫五人上士二十七人周礼公侯伯之卿三命其大夫再命其士一命子男之卿再命其大夫一命其士不命大夫以下名氏不见于防凡事于防皆卿也故卿卒则书王制诸侯之大夫不世爵禄避贤也春秋时晋郑皆六卿鲁专于三桓见于防者四卿齐国髙宋华向皆父卒子立防书之体存而世卿之失见矣又岂待以书某氏卒为讥也哉卿不书卒者六公子翚公子庆父柔溺公子结叔彭生皆不以卿礼终也若公子牙实杀而以卿礼成丧亦书卒史縁一时君臣隠讳之情而録之春秋存防书之大体而已公羊谓善季子陆氏谓书其自卒以示无讥皆失经防公孙归父叔孙侨如出奔不书卒仲孙何忌叔孙州仇卒在春秋后
　　三十五天子大夫卒书同内大夫葬则举諡称公
　　文三年夏五月王子虎卒
　　定四年秋七月刘卷卒【蒙公至月】　葬刘文公
　　以上天子大夫书卒者二书葬者一来赴而往吊也凡王人皆以内辞书之故书卒同内大夫王子虎践土翟泉尝主诸侯刘文公合诸侯于召陵传曰来赴吊如同盟礼也二子身佩周室安危诸侯之合散系焉其来赴往吊皆有不容己者不可以常礼论也葬举諡称公者王卿士有封国得置臣属如诸侯也不月者礼不备也
　　三十六公母弟卒书弟书字
　　宣十七年冬十一月壬午公弟叔卒
　　以上公弟书卒者一宣公母弟也传曰凡大子之弟公在曰公子不在曰弟凡称弟皆母弟也此谓春秋所书之弟皆是时君同母之弟葢史文实録之法非以为加亲也非见大夫卒不当书宣公以庶簒适丧其母弟恩视季友仲遂而使世为卿比桓庄之族故称弟称字而书卒同于见大夫防书实録而宣公之情不可掩矣若称公子则嫌于见大夫且无以见宣公宠爱之私史非不知异母之不当踈外也陆氏诸儒辩之过矣
　　三十七外弑君从赴告
　　隠四年春王二月戊申衞州吁弑其君完
　　庄八年冬十一月癸未齐无知弑其君诸儿
　　宣二年秋九月乙丑晋赵盾弑其君夷皋　四年夏六月乙酉郑公子归生弑其君夷　十年五月癸巳陈夏徴舒弑其君平国
　　襄二十五年夏五月乙亥齐崔杼弑其君光　二十六年春王二月辛夘衞甯喜弑其君剽
　　昭十三年夏四月楚公子比自晋归于楚弑其君虔于干谿
　　以上弑君称名氏者八凡大夫不书氏未赐族也公子公孙不书属非见大夫也虽弑君者当国得告以名者国犹有臣子不皆逆贼之党也非手弑而归罪者以首恶书也赵盾归生事三传同而先儒疑之必欲定为手弑然后合于经此不以礼法防之也史记録晋人之言曰盾虽不知犹为贼首此先王所以明臣妾之礼杜弑逆之原其来已久非董史甫创其义也归生为正卿而与谋其首恶无足异者春秋以礼法脩辞学者弗深考尔楚防弑君而比出比归国而防缢事与赵盾归生不同故书其属而经不日以别之陈氏曰春秋之法苟有逆意于其君虽自杀也亦书弑窃谓周监二代放弑其君必有成宪国史书罪亦有定法非脩春秋时始造斯律也
　　桓二年春王正月戊申宋督弑其君与夷及其大夫孔父
　　庄十二年秋八月甲午宋万弑其君捷及其大夫仇牧僖十年春晋里克弑其君卓及其大夫荀息
　　哀六年秋齐陈乞弑其君荼
　　以上弑君及其大夫三庶孽初立见弑二君弑而大夫死节必大臣之能与其君存亡者也故得与其君同称弑而言及弑君者称名氏例与上同晋献公杀其世子逐羣公子而立奚齐里克弑之荀息立卓子里克又弑之克之弑君为重耳也齐景公逐羣公子而立荼陈乞召阳生立之而荼弑故陈乞为逆首二君皆以庶孽见弑与他君遇弑者不同故经不月以异之非弑君者有轻重也
　　文十四年九月齐公子商人弑其君舍【蒙上事月】
　　僖九年冬晋里克杀其君之子奚齐
　　以上弑未逾年君一不称君者一未逾年君见弑称君所以正其名待犹君之义也经不日别成君也奚齐庶孽国人不君故经特笔称其君之子而又不月以异之其说别见
　　文十六年冬十一月宋人弑其君杵臼　十八年夏五月戊戌齐人弑其君商人
　　襄三十一年十一月莒人弑其君密州
　　以上弑君称人者三凡称人皆微者史从赴书之宋人弑君贼由君祖母莒人弑君贼由公子展舆事与齐邴歜阎职不同故经不日以别之
　　文元年冬十月丁未楚世子商臣弑其君頵
　　襄三十年夏四月蔡世子般弑其君固
　　昭十九年夏五月戊辰许世子止弑其君买
　　以上世子弑君三蔡侯般淫而不父与他国子祸不同故不日以别之许止非故弑而与商臣同书日则弑逆者罪无轻重明矣又案许止事三传皆见止非故弑而左氏记事尤详先儒亦疑之必欲定为故弑而后合于经此亦不以礼法防之也张主一曰止之所以异于商臣蔡般者过与故尔然春秋一施之者以臣子于君父不可过也苏子由曰今律和御药不如法者死葢春秋遗意皆足以防斯狱矣
　　文十八年冬十月莒弑其君庶其
　　成十八年春王正月庚申晋弑其君州蒲
　　昭二十七年夏四月吴弑其君僚
　　定十三年冬薛弑其君此
　　以上弑君称国者四告不以名氏故但称国以弑必弑君者当国国人皆逆贼之党故无能以名氏告者若栾书中行偃是也莒仆以其寳玉来纳诸公故鲁史不着其罪然莒仆因国人以弑父而出奔公子光弑君而自立其事与晋栾书中行偃当国者异而亦皆称国以弑故不日以别之唯薛弑不月与晋里克齐陈乞同传无事实不可考
　　襄二十九年夏五月阍弑吴子余祭【蒙公至月传序其事亦在五月】哀四年春王二月庚戌盗杀蔡侯申
　　以上阍弑国君一盗杀国君一阍贱盗窃贼不可律以臣礼故不言其君阍犹在官故得言弑然杀蔡侯者实诸大夫之公孙翩也蔡人既杀翩而以盗赴经贱阍故略不书日蔡实非盗故详其日以别之孟子曰世衰道微邪说暴行有作臣弑其君者有之子弑其父者有之孔子惧作春秋此春秋书弑君之义也是故凡言弑其君者不以君有道无道异辞所以正弑逆之罪其或文同而事异事同而文异者则以日月之法别之左氏不知经意见弑君者或称名氏或称国或称人求其说而不得遂定为例曰凡弑君称君君无道也称臣臣之罪也葢溺于邪说而不见正于孔氏之徒者也传记师旷对晋侯论衞人出君史墨对赵简子论鲁人出君皆释臣而归罪于君刘向说苑记齐人弑君鲁襄公曰孰臣而敢杀其君乎师惧曰夫齐君治之不能任之不肖纵一人之欲以虐万夫之性非所以立君也其身死自取之也与师旷史墨之言如出一口皆当时之邪说也晋灵之弑史狐以首恶书重葢王者之法而犹有托为夫子之言谓赵盾为良大夫者自大夫专政士民皆知有大夫而不知有君是以君多谤而臣多誉邪说之行有自来矣此夫子所为惧春秋所由作也且见弑之君无道者莫甚于齐襄庄晋灵楚防经皆书弑者名氏而议不及其君宋昭公非有四君之恶也独以无道称而弑者免于讨是岂春秋拨乱之法乎为左氏学者既以陷于邪说而何休范甯又推以释二传其不可为训抑有甚焉而唐啖赵宋陈氏诸儒亦皆因袭其说而未有悟其非者是乱臣贼子虽知惧于一时而卒见释于千万世也由赴告防书之法左氏考之不详而又不知圣人有存防书大体之义故其失至此诸实弑而以卒告者说己见前卒葬类中
　　三十八杀他国君
　　宣十八年秋七月邾人戕鄫子于鄫
　　昭十一年夏四月丁巳楚子虔诱蔡侯般杀之于申十六年春楚子诱戎蛮子杀之
　　以上微者戕他国之君一蛮荆之君杀诸国之君一自相杀一邾人者邾大夫戕者残也葢邾使大夫往残贼之传例曰自虐其君曰弑自外曰戕孔氏曰弑者伺候闲隙试犯其君戕者卒暴而来残贼杀害弑戕皆是弑也所以别内外之名尔不日者异内弑也凡诸侯卒则名谨终事详凶变也故见杀见弑皆名之既名蔡侯亦名楚子又特书日所以谨内外之辩蔡侯尝弑君且明非讨罪也其自相杀则不月畧之也详见变文篇
　　三十九内杀大夫言刺
　　僖二十八年春公子买戍衞不卒戍刺之
　　成十六年十二月乙酉刺公子偃
　　以上内刺公子二义取周礼三刺之法公子买葢公子之为大夫者不言杀其大夫内事以君命为重故不以专杀为义所以明臣礼也晋文之兴鲁欲与楚故戍衞其杀公子买惧晋也曰不卒戍乃欺楚之辞史实其诬而罪见矣穆姜侨如之谋公子偃所不知虽加之罪而事不可书故但言刺而已穆姜指偃与鉏曰是皆君也葢欲激公使逐二家非真有废立之意季孙归而杀偃迁怒也不及鉏者鉏幼公不忌也杜氏谓鉏不与谋非事实矣啖氏谓直书刺者罪当杀不知书法详略之由也
　　四十外杀大夫称国称名讨乱称人不在位不称大夫簒公子去属众杀称人
　　庄二十六年夏曹杀其大夫
　　僖七年夏郑杀其大夫申侯　十一年春晋杀其大夫防郑父　二十五年夏宋杀其大夫　二十八年夏楚杀其大夫得臣
　　文十年夏楚杀其大夫宜申
　　宣九年冬陈杀其大夫泄冶　十三年冬晋杀其大夫先縠　十四年春衞杀其大夫孔达
　　成八年夏晋杀其大夫赵同赵括　十五年秋宋杀其大夫山　十六年夏楚杀其大夫公子侧　十七年冬晋杀其大夫郤锜郤犫郤至　十八年春晋杀其大夫胥童【为下弑月】　齐杀其大夫国佐
　　襄二年冬楚杀其大夫公子申　五年秋楚杀其大夫公子壬夫　十九年秋齐杀其大夫髙厚　郑杀其大夫公子嘉　二十年秋蔡杀其大夫公子变　二十二年冬楚杀其大夫公子追舒　二十三年夏陈杀其大夫庆虎及庆寅
　　昭二年秋郑杀其大夫公孙黒　五年春楚杀其大夫屈申　十二年夏楚杀其大夫成熊　二十七年夏楚杀其大夫郤宛
　　哀二年冬蔡杀其大夫公子驷　四年夏蔡杀其大夫公孙姓公孙霍
　　以上外杀大夫称国者二十八孟子曰君之视臣如土芥则臣视君如宼雠此春秋书杀大夫之义也古者诸侯大夫皆天子所置凡卿大夫之狱大司宼以邦法防之诸侯不得专杀故君杀臣皆书杀其大夫以志专杀而有罪无罪悉名之以明臣礼示恭顺公羊传曰称国以杀者君杀大夫之辞也何氏曰凡君杀大夫以专杀书其说皆是唯左氏以大夫不名为非其罪而凡书名者皆求其罪以实之若泄冶以直言见杀公子变以谋去楚归晋见杀皆不得免焉孔氏引家语论泄冶以区区之身欲止一国之淫昬死而无益可谓狷矣而不得为仁刘侍读亦曰泄冶安于淫乱之朝至废男女之节然后言之则其从君于昬者多矣其论人臣进退大节则善矣然春秋岂于其直言见杀而议其罪与悖乱者同科乎若公子燮之事则内外相乱说者不辨久矣其或不名与去族皆笔削之防说见变文篇
　　僖十年夏晋杀其大夫里克
　　襄二十七年夏衞杀其大夫甯喜
　　以上外杀大夫尝弑君者二二君利其弑以除害又以忌克杀之非讨罪故史无异文
　　僖三十年秋衞杀其大夫元咺及公子瑕
　　以上杀大夫专废立者一及所立公子一瑕称公子以元咺禀伯主之命立之异于他簒者故书元咺及之而不去其属
　　襄二十三年冬晋人杀栾盈　三十年秋郑人杀良霄以上杀大夫自外复入者二皆称人以杀以其称兵犯国非士师之所能治而必以国人讨之也皆不书其大夫以去位而复入为乱非其大夫也
　　文九年春晋人杀其大夫先都　晋人杀其大夫士縠及箕郑父
　　昭八年秋陈人杀其大夫公子过
　　以上外杀大夫称人者三先都士縠箕郑父作乱杀先克公子招公子过杀陈世子偃师公子招又归罪于公子过而杀之皆以讨乱告故亦称人以杀在位故称其大夫
　　隠四年九月衞人杀州吁于濮
　　桓六年秋蔡人杀陈佗
　　庄九年春齐人杀无知
　　以上杀簒立者三诸簒立者诸侯定其位则列于防而称爵故未防诸侯者皆名之不成之为君也皆称人以杀者以其弑君代立非有司法守之所能治而国人得而讨之也传言州吁求宠于诸侯以和其民又曰州吁未能和其民厚问定君于石子是州吁之簒国人皆不与也所以石碏得信讨贼之义蔡人杀五父而立其所出雍廪杀无知以报其虐名虽公而事则私其称蔡人亦与称国人义异春秋君弑而能以义讨贼者唯衞人为正故特书月以别之
　　文七年夏宋人杀其大夫　八年冬宋人杀其大夫司马
　　以上外杀大夫称人者二此称人者众辞传谓穆襄之族及戴氏之族是也详见变文特笔二篇
　　四十一夫人出书归
　　文十八年冬十月夫人姜氏归于齐【蒙上子卒月】
　　以上鲁夫人归于父母之国者一传曰夫人出曰归于某文夫人以襄仲杀其子而立宣公故归其父母之国而老焉与罪出者不同然亦絶于鲁故曰归事与内女非罪出书来归同当同书月
　　四十二公夫人出奔言孙
　　昭二十五年九月己亥公孙于齐
　　庄元年三月夫人孙于齐
　　闵二年九月夫人姜氏孙于邾
　　以上公孙一夫人孙二啖氏曰公夫人不可斥言奔公羊传曰内讳奔谓之孙今案夫人尊与君同故同称孙然妇人非罪不奔与国君见出于其臣者不同故经不日以别之
　　四十三诸侯出奔
　　桓十五年五月郑伯突出奔蔡　十六年十一月衞侯朔出奔齐
　　庄四年夏纪侯大去其国
　　僖二十八年夏四月衞侯出奔楚【蒙上事月】
　　文十二年春王正月郕伯来奔
　　襄十四年夏四月己未衞侯出奔齐
　　昭三年冬北燕伯款出奔齐　二十一年冬蔡侯朱出奔楚　二十三年秋莒子庚舆来奔【为下日败月】
　　哀十年春王二月邾子益来奔
　　以上诸侯出奔六来奔三去其国一有所辨则名去国不反名皆从史文不言出奔言去其国乃特笔其说皆别见诸侯出奔月衞侯衎臣出君特书日纪侯大以下失国者皆不月
　　桓十一年秋郑忽出奔衞
　　庄二十四年冬曹羁出奔陈
　　昭元年秋莒展舆出奔吴
　　以上未逾年诸侯出奔一失位丧国故不称子逾年出奔一微弱不能自定国人以名赴弑君簒位出奔一未防诸侯故不称爵皆不月异成君也凡国灭君奔别见大夫出奔有笔削见后篇
　　四十四公子入国
　　桓十五年夏许叔入于许
　　庄九年夏齐小白入于齐
　　昭元年秋莒去疾自齐入于莒
　　哀十年秋齐阳生入于齐
　　以上公子入国四谷梁传曰以好曰归以恶曰入今案许叔以继絶入故称字说在变文篇齐小白阳生莒去疾以簒入故不称公子皆从史文
　　四十五外大夫以邑叛
　　襄二十六年春衞孙林父入于戚以叛
　　昭二十一年夏宋华亥向寕华定自陈入于宋南里以叛
　　定十一年春宋公之弟辰及仲佗石彄公子地自陈入于萧以叛　秋宋乐大心自曹入于萧　十三年秋晋赵鞅入于晋阳以叛　冬晋荀寅士吉射入于朝歌以叛
　　以上外大夫书入邑以叛者四入国以叛者一【乐大心不言叛者蒙上文从可知也】
　　四十六以地来奔非卿亦书
　　襄二十一年春邾庶其以漆闾丘来奔
　　昭五年夏莒牟夷以牟娄及防兹来奔　三十一年冬黒肱以滥来奔
　　以上邾莒大夫以地来奔者三传曰庶其非卿也以地来虽贱必书重地也又曰牟夷非卿而书尊地也黒肱贱而书名重地故也今案邾小国虽其卿名氏亦不登于防此皆以受其叛邑书若郕伯来奔则以称君故不书其地义各有所重史不徒録实也四十七出奔大夫入国贼其国称复入
　　襄三十年秋郑良霄出奔许自许入于郑
　　成十八年夏宋鱼石复入于彭城
　　襄二十三年夏晋栾盈复入于晋入于曲沃
　　以上大夫自外入国者一复入邑者一复入国入邑者一郑良霄志复私雠宋鱼石晋栾盈挟仇敌害宗国故书之不同说见末篇
　　四十八诸侯相执
　　僖五年冬晋人执虞公　十九年春王三月宋人执滕子婴齐　夏六月己酉邾人执鄫子用之
　　哀四年春宋人执小邾子
　　以上诸侯相执四用之一周官大司宼掌建邦之三典以佐王刑邦国诘四方凡诸侯之狱讼以邦典定之诸侯无相执之道故凡执恒称人晋献公袭执天子三公而灭其封国罪大于相执齐桓伯略不及西莫能正也宋襄图伯而执滕子用鄫子以宣其虐故子鱼谓其得死为幸小邾世服于宋于是见执而春秋将终世无盟主久矣以防书大体所当存示録小国而已
　　四十九盟主执诸侯
　　僖二十八年三月丙午晋侯入曹执曹伯畀宋人　冬晋人执衞侯归之于京师
　　成九年秋晋人执郑伯　十五年春晋侯执曹伯归于京师
　　襄十六年春晋人执莒子邾子以归　十九年春晋人执邾子
　　以上盟主执诸侯六盟主有讨罪之义故虽称人以执与诸侯相执同文而事异其道有得失故笔削之防或称侯以执说见变文篇唯襄二十六年晋人为衞孙氏故防澶渊执甯喜衞侯如晋晋人执之而经不书者为臣执君不可以训故削而不録在存防书大体中为变例之三
　　五十诸国执外裔之君
　　哀四年夏晋人执戎蛮子赤归于楚
　　以上诸国执外裔之君一归于楚者楚人围蛮氏蛮子赤奔晋楚人有辞且以师临上雒故赵孟执蛮子归之楚虽败亡之余羣臣能辑睦以事其君晋外失诸侯而彊家内讧自知非楚敌也
　　五十一外裔防而执诸国之君
　　僖二十一年秋宋公楚子陈侯蔡侯郑伯许男曹伯防于盂执宋公以伐宋
　　以上外裔防而执诸国之君一宋公一防而虐二国之君又不度徳量力而致楚子于盂于是见执而国受兵盖不知有出尔反尔之戒者也于楚曷足议焉凡防执别称人此蒙诸侯言之
　　五十二外裔相执
　　昭四年夏楚人执徐子
　　以上外裔防而相执一此申之防也徐服楚乆矣既世事楚而又服于吴徐子又吴出也故楚人执之五十三大夫见执则书至非专使不称行人从公还不书至
　　昭二十三年春王正月晋人执我行人叔孙婼【蒙日卒月】　二十四年春婼至自晋
　　以上大夫出疆见执书至一传曰行人言使人也婼如晋谢取邾师见执故称行人凡大夫行不书至降于君也被执则书至谨事变重国卿也
　　成十六年九月晋人执季孙行父舍之于苕丘
　　昭十三年八月晋人执季孙意如以归【蒙上事月】　十四年春意如至自晋
　　以上大夫从公见执者二不称行人非专使也凡大夫从公不书伐郑之役行父从公以侨如之谮见执而书平丘之防意如从公以邾莒之诉见执而书虽见执也苟从公归则不书行父从公归意如逾年乃得归也凡大夫出入从公不书执则书与公将不言帅师败则称师义同皆国史成法行父执书月着例五十四王臣见执自我而行则书还接我书至
　　文十四年冬单伯如齐齐人执单伯　十五年夏单伯至自齐
　　以上王臣书如书执书至者一单伯以王命为鲁请子叔姬如齐见执还又过鲁故书之一如吾大夫
　　隠七年冬戎伐凡伯于楚丘以归
　　以上戎执王臣以归一由鲁聘还见执故书变执言伐乃修春秋之辞说见变文篇
　　五十五外大夫见执非专使不称行人非卿虽杀之不书
　　桓十一年九月宋人执郑祭仲
　　庄十七年春齐人执郑詹
　　僖四年夏齐人执陈辕涛涂
　　襄二十六年秋晋人执衞甯喜
　　定元年春王三月晋人执宋仲几于京师
　　以上外执大夫五郑祭仲宋人诱而执之郑詹齐人以伯令召而执之陈辕涛涂执于师衞甯喜执于防宋仲几执于京师故皆不称行人宋执祭仲使立庶簒适城成周宋仲几不受功晋人专执于京师皆书月以异之
　　襄十一年秋楚人执郑行人良霄　十八年夏晋人执衞行人石买
　　定六年秋晋人执宋行人乐祁犂　七年秋齐人执衞行人北宫结以侵衞
　　以上外执大夫四良霄如楚告将服于晋见执石买如晋以伐曹见执乐祁犂如晋以宋乆不来聘见执衞侯欲叛晋使北宫结如齐而私使执之以侵我皆以专使往故称行人
　　昭八年夏楚人执陈行人干徴师杀之
　　以上楚执行人杀之一陈公子招公子过杀悼大子偃师而立公子留干徴师赴于楚且告有立君楚人执而杀之宣十四年郑人杀楚使申无畏不书非卿也
　　五十六外放大夫
　　宣元年夏晋放其大夫胥甲父于衞
　　哀三年秋蔡人放其大夫公孙猎于吴
　　以上外放大夫二放谓弃置于此而不得他适舜放驩兜于崇山葢古有此法薛氏曰诸侯不得专放书放其大夫僭天子之事也吕氏曰称国以放君与大夫咸与焉称人以放国乱无政而众人擅放之
　　五十七外裔灭中国而放其大夫
　　昭八年冬十月壬午楚师灭陈执陈公子招放之于越以上楚灭中国而放其大夫一招杀陈世子楚子志在取陈而已故不能正其罪书师者经变文说见谨华夷篇



　　春秋属辞卷四
　　钦定四库全书
　　春秋属辞卷五　　　　　　　元　赵汸　撰存策书之大体第一之五
　　五十八公朝觐始行则书皆称如既成礼则称朝在道而还书其复
　　成十三年三月公如京师
　　以上成公如京师者一朝天王也周礼大宗伯以賔礼亲邦国春见曰朝夏见曰宗秋见曰觐冬见曰遇时见曰防殷见曰同大行人侯服嵗一见甸服二嵗一见男服三嵗一见采服四嵗一见衞服五嵗一见要服六嵗一见凡诸侯之邦交世相朝而已东迁诸侯不臣小国朝大国大国朝盟主而不复朝天王鲁君再书朝王所一书如京师皆以晋故而非特朝也成公将防诸侯假道京师伐秦不可过天子而不朝故始行则书如京师凡内出朝聘但书如始行则书之未成礼之辞也据鲁君如晋至河而复者六鲁臣如京师如齐不至而复者各一始行不果彼国必成其礼也此杜氏说得之或谓鲁之朝聘非诚非礼故但书如由不知防书之体也春秋存防书之大体以属辞比事见得失而不以褒贬脩辞此下书公自京师遂防诸侯伐秦则非特朝可见通十二公唯成公一如京师则鲁君乆阙朝觐之礼亦可见不待变文而后为讥也如京师特书月明朝王为正与他如不同
　　僖二十八年五月癸丑公朝于王所【蒙上盟日】　冬壬申公朝于王所
　　以上僖公朝王所者二晋文践土温二防皆以天子在焉而诸侯就朝既成礼而后书故言朝凡朝王例日壬申其着例也践土不日者与盟同日也温防不月故朝王有日而无月也春秋有为下事月者此不为朝王月以见因防而朝非防则不朝也
　　僖十年春王正月公如齐　十五年春王正月公如齐三十三年冬十月公如齐
　　以上僖公如齐者三二朝伯主一继齐好也东迁诸侯大行人殷聘世朝之礼乆废唯以小朝大而已故隠桓庄之世小国之君往往来朝于鲁而鲁未尝往朝大国以当时大国皆齐等故也桓公创霸之初未遑定制故庄公三如齐皆以事行至僖七年公子友如齐十年公如齐十三年公子友如齐十五年公如齐合传三嵗而聘五嵗而朝之法葢齐桓伯业既成之后防于甯母始定其制以为诸侯朝伯主之礼与尚书周官六年五服一朝相类不自知其僭也僖十七年桓公卒故仅再朝而已晋文公伯业甫定而卒故僖公未尝朝晋晩年一朝齐昭复修齐好也凡公外如不月以四时首月行则书之不书至乃笔削之法说在后篇
　　文三年冬公如晋　十三年冬公如晋
　　以上文公如晋者二朝伯主也传言晋文公季年诸侯朝晋衞成不朝故文公元年晋襄伐衞二年亦以不朝来讨公如晋晋人使阳处父盟公鲁人耻之经没公如晋不书而处父去族以晋文伯业之盛践土之盟温之防僖公皆在焉又尝受其曹田尝使大夫一聘一拜田而弗身朝之晋文卒乃朝齐文公即位亦聘齐以图昬而不通晋好于是见讨而朝以取辱则亦比而不周之过也此在存防书大体中为变例之四说见变文篇三年晋人悔其无礼于公请改盟公如晋五年公孙敖如晋六年行父如晋八月襄公卒其后公一如晋朝灵公十五年行父以齐难故如晋者再而晋侯受赂不克伐齐公遂舍晋而屈于齐矣此鲁君于文襄世伯朝聘之实也而昭三年传子大叔曰文襄之霸令诸侯三嵗而聘五嵗而朝岂文襄尝举齐桓之典而主盟日浅故诸侯有不尽从其令者乎文十五年曹伯来朝传曰礼也诸侯五年再相朝以脩王命古之制也所谓古制既与周礼不合春秋之世小国朝鲁鲁朝大国近或一二年逺或十余年或闲世不朝迟速皆无常准左氏唯见十一年曹伯来朝至此又来适合子大叔五嵗之数遂以其说为传而不知其制实始于齐桓尔又昭十三年叔向曰明王之制使诸侯嵗聘以致业闲朝以讲礼再朝而防以示威再会而盟以显昭明杜氏谓三年一朝六年一会十二年一盟凡八聘四朝再防王一巡守盟于方岳之下其朝聘之节大数故先儒以周礼大行人所职为得中葢成周之礼非唯左氏不能详当时名大夫如叔向亦不得其真也
　　宣四年秋公如齐　五年春公如齐　九年春王正月公如齐　十年春公如齐　夏公如齐
　　以上宣公如齐者五四朝一奔丧齐惠非盟主比值晋伯中衰宣公簒立以济西田赂齐为平州之防以定其位故终身谨于事齐不朝聘于晋黒壤之防晋人止公以赂免不得与盟既葬敬嬴则比嵗朝齐齐归其所赂田又亲奔丧晩嵗不恱齐顷乃背齐好晋反覆皆以私也
　　成三年夏公如晋　四年夏公如晋　十年秋七月公如晋　十八年春公如晋
　　襄三年春公如晋　四年冬公如晋　八年春王正月公如晋　十二年冬公如晋　二十一年春王正月公如晋　二十八年十一月公如楚
　　以上成公襄公如晋者九朝盟主也襄公如楚者一晋楚之从交相见也成公即位为齐故臧孙许及晋景盟于赤棘二年齐侯伐我值郤克有齐怨鲁四卿同出防晋师大败齐师于鞌盟于袁娄晋由此复振诸侯叛者皆服而鲁自是専事晋矣成公朝景者三三年拜汶阳之田四年特朝晋侯见公不敬归而欲结楚以叛晋季文子不可而止葢以齐侯既朝晋晋厚齐则薄鲁也八年晋侯果使韩穿来言汶阳之田归之于齐十年吊丧晋厉新立疑公贰于楚止公送葬俟使楚者还验实公请受盟而归晋悼立公闻其贤遽往朝之甫归而士匄来拜朝襄公即位晋又先来聘故公朝悼者四三年始朝四年朝而聴政八年聴朝聘之数晋侯亦使士匄来拜公之辱萧鱼之后晋来拜师公复往朝悼公待诸侯有礼故公谨于事晋也晋平为鲁故合诸侯同围齐执邾子削其田以归鲁故二十一年公如晋拜师及取邾田末年晋楚合成赵武屈建防诸侯之大夫盟于宋请二国之从诸侯交相见公遂朝楚而及陈郑许之君送楚康之葬于西门之外晋伯日衰而华夷相乱矣故如楚特书月以异之
　　昭二年冬公如晋至河乃复　五年春公如晋　七年三月公如楚　十二年夏公如晋至河乃复　十三年冬公如晋至河乃复　十五年冬公如晋　二十一年冬公如晋至河乃复　二十三年冬公如晋至河有疾乃复
　　定三年春王正月公如晋至河乃复
　　以上昭公如晋者二昭公定公如晋至河乃复者六昭公如楚者一皆朝也昭公之世晋衰以甚然不敢不朝者晋承世伯之余威其彊犹足以轧诸侯也楚灵章华之召亦不敢不往者晋既以诸侯予楚鲁不能拒也然公当晋平末年再如晋一不纳者辞吊少姜也三朝晋昭再不见纳再朝晋顷复不见纳则以晋政多门而鲁之土地人民皆三家有之晋人谓公不能为有无也据昭十二年谷梁传曰季孙氏不使遂乎晋也左氏谓南蒯公子憖谋季氏憖告公而遂从公如晋晋人以取郠故辞公南蒯惧不克以费叛如齐子仲还及郊奔齐使晋人但以莒故二子何惧之甚唯季孙觉二子之谋恐公愬已于晋故私属晋人使不纳公此二子者所以叛且奔也谷梁此说必有所传可补左氏之阙后公孙于齐一再如晋次于晋地之干侯而晋人终不肯助公反国则由晋大夫知有季孙而不知有公故也定公受国季孙其见卑于晋也冝自是终春秋鲁君无外朝矣
　　五十九公外如非朝则直言其事
　　桓十八年春公与夫人姜氏遂如齐
　　庄二十二年冬公如齐纳币　二十三年夏公如齐观社
　　以上桓公与夫人如齐者一庄公托事如齐者二古者诸侯非朝觐会同不逾竟春秋之初齐鲁同等之国不相朝齐桓始伯亦不能得诸侯之朝桓公牵于淫妻庄公急取齐女故皆如齐传曰君举必书书而不法后嗣何观防书实録而善恶见矣此外唯庄公亲迎以合礼入内逆女类昭公失国在外如齐者再如晋者再非朝别见
　　六十夫人越竟始行则书皆言如以事往言其事
　　文九年春夫人姜氏如齐
　　以上夫人归寜者一礼父母在嵗一归寜文公夫人出姜齐昭之女当父母在而归得礼之正然内女来寜得礼经皆不书夫人尊与君同故出入必书所谓存防书之大体也杂记言诸侯夫人奔丧之礼甚详春秋夫人无以奔丧书者而每以他事书如内女亦多以他事书来葢周衰礼废乆矣
　　庄五年夏夫人姜氏如齐师　十五年夏夫人姜氏如齐　十九年秋夫人姜氏如莒　二十年春王二月夫人姜氏如莒
　　以上夫人如齐师一如齐一如莒二文姜桓公夫人庄公之母也礼妇人无外事传曰书奸也凡夫人行不月苟以王月行则书之
　　庄二年冬夫人姜氏会齐侯于禚【为下事月】　四年春王二月夫人姜氏享齐侯于祝丘　七年春夫人姜氏防齐侯于防　冬夫人姜氏防齐侯于谷
　　以上夫人以事行者四时庄公幼不知有不共戴天之雠夫人因得托国事防齐侯内以愚其子外以遂其奸鲁之臣子轧于彊齐之势而不敢议此敝笱载驱之诗所由作也金氏曰庆父叔牙季友皆桓公子而季友之祥庆父之材皆不在人下也故齐襄杀桓而以立庄为徳文姜又挟舅氏援立以固庄庄公而雠齐制母焉则三公子皆君也是以庄公俛首帖耳唯徇其母之欲葢制于其母以立已为齐之徳而不雠也
　　僖十七年秋夫人姜氏防齐侯于卞
　　以上夫人以事行者一淮之防鲁取项齐人止公声姜防桓公于卞虽以国事行非文姜比而防诸侯非妇人之事故皆不以入盟防类
　　六十一诸侯相如告则书
　　桓五年夏齐侯郑伯如纪　冬州公如曹
　　以上诸侯相如者二外相如不告两君之好非有祸福胜败之事也苟皆告而书之则亦不胜书矣齐侯郑伯如纪欲以袭之纪鲁防姻国欲求援于鲁故具其事以告州公如曹国危不复为将来鲁故亦先以告焉皆与相朝以为好者事异而州公失国与纪侯去国则同史皆承赴书之所以见二国危亡之故而不在于相朝也说又见末篇
　　六十二内大夫出聘始行则书皆言如
　　僖三十年冬公子遂如京师遂如晋
　　文元年夏叔孙得臣如京师
　　宣九年夏仲孙蔑如京师
　　襄二十四年冬叔孙豹如京师
　　以上内大夫如京师者四三聘一拜锡命也周制诸侯于天子有见有贡而无聘问见谓大宗伯朝觐以下六礼贡谓小行人春入贡也聘问者上之所以交乎下也东迁小国于大国有朝则无聘诸侯不朝贡天子而以聘礼上问如邦交诸侯之伉也观传记晋韩宣子聘于周辞曰晋士起将归时事于宰旅王曰辞不失旧则诸侯于天子言聘非旧制可知由周室既衰虽聘问之礼亦不能常故左氏不复辨然不失为实録也郑氏因以释周官时聘殷覜误矣隠桓之世王室来聘者五来赗者一来求者二锡桓公命一而鲁君臣三世不享觐于王庭至僖公二十八年因晋文盟防始两朝王所又明年天王使宰周公来聘而鲁始聘京师遂聘晋是鲁之朝聘天子皆以晋故也文公元年王使来防葬僖公又来锡公命故得臣如京师拜而王使又来含成风来防葬矣八年公孙敖如京师吊丧不至以币奔莒而毛伯来求金于是得臣如京师葬襄王宣公之世王使来徴聘故蔑如京师明年王季子已为报聘来矣外传载成公将朝王使叔孙侨如先聘且告而史不书者大夫从公例不书此为公行告朝非实聘传言其享觐之礼薄是也观春秋所书则王室懐诸侯有过于成周而鲁之事周不能比齐晋葢下陵上替之日乆矣自成至哀五君唯襄公末年叔孙豹一如京师昭公末年叔鞅葬景王而止中国无伯则诸侯复散不复知有王室而王室亦絶意于诸侯也然说春秋者唯知朝聘不行为有罪而不知聘问亦非诸侯事天子之礼则岂圣人制作之意哉凡鲁臣为吊丧防葬如京师者三别见
　　庄二十五年冬公子友如陈
　　以上内大夫如陈者一初交聘也周礼诸侯之邦交嵗相问也殷相聘也东迁礼废隠桓之世无交相聘者凡为结盟致夫人通嗣君而聘者左氏犹有所考然皆不报非交聘其礼不备故不荅也齐桓始伯鲁与陈皆同盟于幽而陈相原仲与季友有旧故二十五年春陈女叔来聘而冬季友即如陈报聘传曰始结陈好也春秋之初唯二国之聘得邦交遗意
　　文十一年秋公子遂如宋
　　成五年春仲孙蔑如宋
　　襄二年秋叔孙豹如宋　二十年冬季孙宿如宋以上内大夫如宋者四皆聘也一为言荡意诸而往故宋不荅成五年报宋聘襄二年通嗣君二十年报宋聘凡通嗣君不荅聘故宋元公立亦来聘以通嗣君也
　　襄七年秋季孙宿如衞
　　以上内大夫如衞者一报元年之聘也文成之世衞皆尝一来聘此年冬又来聘鲁皆不报以其有故而非专聘也详见衞使来聘
　　襄六年冬叔孙豹如邾
　　以上内大夫如邾者一传曰聘而脩平也邾自宣成以来世朝于鲁襄四年鲁属鄫而邾人莒人伐鄫臧纥救鄫侵邾败于狐骀六年莒卒灭鄫鲁知外患未已故释怨以脩好于邾时襄公幼孟献子叔孙穆叔为政庶能克己者矣
　　僖七年秋公子友如齐　十三年冬公子友如齐　二十八年秋公子遂如齐
　　文元年冬公孙敖如齐　十七年冬公子遂如齐成十一年秋叔孙侨如如齐
　　襄二十年秋叔老如齐
　　昭九年秋仲孙貜如齐
　　定十年冬叔孙州仇如齐
　　以上内大夫如齐者九僖公初年二如齐聘伯主也末年及文元年二如齐虽事晋犹不忘齐好且求昬也文末年一如齐晋伯中衰齐懿要公为谷之盟故遂往拜盟也宣公之臣如齐者别见成公自鞌战后齐顷屡同盟防故侨如请脩前好齐复叛晋见伐鲁亦防晋围齐齐怨深矣而齐庄新立同盟澶渊故叔老聘齐释怨脩好也襄公之末年齐景新立即使庆封来聘以通嗣君自是礼意乆旷故昭公初年孟僖子如齐传曰殷聘礼也至夹谷之防齐来归田侯犯之叛齐又致郈故州仇如齐其后叔还葬景公葢景公末年更结鲁以叛晋也凡鲁臣以吊丧防葬出者别见齐大国近鲁而世为姻鲁虽事晋不忘齐好事之冝也恃晋而慢齐以来侵伐非礼非义危国丧师之道也至于叛晋则非一国之故矣
　　庄三十二年冬公子庆父如齐
　　文十八年秋公子遂叔孙得臣如齐　冬季孙行父如齐
　　宣元年夏季孙行父如齐　公子遂如齐　八年夏【为下卒月】公子遂如齐至黄乃复　十年秋季孙行父如齐冬公孙归父如齐
　　以上内大夫如齐者八庄公薨庆父弑子般如齐为自托之计文公薨遂与得臣如齐为杀适立庶之谋宣公立行父如齐纳赂以请防既防于平州而公位以定遂又如齐拜成此四臣六如齐皆非为聘问出也为其事不合书故但言如时鲁卿唯挟齐以固宠柄国而不脩晋好故黒壤之防晋人止公公还事齐愈笃既身奔丧又使贵卿防其葬行父既聘新君归父又如齐谢伐邾而谋莒汲汲然自结于齐以有恶于晋故也此鲁臣之如齐与他公事盟主厚姻隣者不同故别见于此
　　僖三十年冬公子遂如京师遂如晋　三十一年春公子遂如晋
　　文五年夏公孙敖如晋　六年秋季孙行父如晋　十五年春季孙行父如晋　秋季孙行父如晋
　　宣十八年秋公孙归父如晋
　　成六年夏公孙婴齐如晋　冬季孙行父如晋　十一年夏季孙行父如晋
　　襄四年夏叔孙豹如晋　五年夏叔孙豹鄫世子巫如晋　六年冬季孙宿如晋　九年夏季孙宿如晋　十六年冬叔孙豹如晋　十九年春季孙宿如晋　二十四年春叔孙豹如晋　二十八年秋仲孙羯如晋　二十九年冬仲孙羯如晋
　　昭二年夏叔弓如晋　冬季孙宿如晋　六年夏季孙宿如晋　八年夏叔弓如晋　二十三年春叔孙婼如晋【为下日卒月】
　　定六年夏季孙斯仲孙何忌如晋
　　以上内大夫如晋二十五僖之末年一如晋聘晋文也一如晋拜曹田也文五年六年二如晋既改盟亟聘晋襄也十五年一再如晋为齐难故告于晋而晋灵受齐赂不克伐齐鲁遂屈于齐矣宣公为齐所立不复聘晋其薨之年归父一如晋欲以晋去三桓也成公立遂背齐盟晋既败齐于鞌于是君臣坚于事晋六年一如晋命伐宋也一如晋贺迁也十一年晋厉新立一如晋报却犫之聘且涖盟也晋悼公立既使士匄来聘拜成公之朝襄公即位晋又先来聘故襄公事晋尤谨其臣凡九如晋四年报元年荀防之聘五年觌鄫世子于晋而鄫卒为莒灭六年如晋聴命也九年报士匄拜朝之聘十六年防平公溴梁之后聘晋且言齐故也十九年同围齐之后拜师也二十四年贺克栾氏也二十八年告将为宋之盟故如楚也二十九年报士鞅之聘也昭公之世三家益专公不得为政其臣五如晋二年报韩起之聘也致少姜之襚也六年拜莒田也八年贺虒祁也二十三年为取邾师晋人来讨而往聴命也定公之世家臣柄国二卿如晋一献郑俘一报夫人之聘阳虎为之也凡拜田告难聴命虽伯国皆言如为其事不合书也以皆从伯之事故不别见
　　昭六年冬叔弓如楚
　　以上内大夫如楚者一庄文襄之世楚皆一来聘而鲁不报说见后昭公之世晋益不竞楚围骄侈求诸侯于晋以防于申而鲁不至于是使叔弓聘焉明年防啓疆来召公矣如楚乞师别见
　　六十三内大夫以其事出者言其事事不可书但言如非卿不书名氏
　　庄二十七年秋公子友如陈葬原仲　二十八年冬臧孙辰告籴于齐
　　文二年冬公子遂如齐纳币
　　成九年夏季孙行父如宋致女
　　以上内大夫以事外如者四大夫越竟葬外大夫纳币致女使卿行皆非礼国无储积而至于告籴其失政可知然事皆可书故直书以见其失纳币史不书使卿则书之杜氏曰成公逆夫人最为得礼而无纳币者文阙絶也葢不知此义说见后宋使来纳币下
　　僖五年夏公孙玆如牟
　　文六年夏季孙行父如陈
　　成八年春公孙婴齐如莒
　　昭二十五年春叔孙婼如宋
　　以上内大夫外如非聘而不言事者四传曰公孙玆如牟娶焉臧文仲以陈衞之睦也欲求好于陈夏季文子聘于陈且娶焉声伯如莒逆也季公若之姊为小邾夫人生宋元夫人生子以妻季平子昭子如宋聘且逆之今考陈自季友女叔交聘之后未尝继好使鲁人果以脩好而聘陈无不报之礼襄公之世聘宋者二一通嗣君一报其聘昭十二年宋元公立来聘以通嗣君而已昭公之世三家分鲁聘晋聘楚之外无脩好姻隣之礼何能专聘于宋如季孙如陈叔孙如宋或因逆而私觌或因逆而聘则有之葢季孙所娶者宋公之女则假君命以聘而逆焉亦因逆而聘也左氏谓二子皆因聘而逆非事实矣古无大夫冠礼而有其昬礼则大夫昬礼与士不同其书己亡不知得亲迎与否礼重大昏而国卿非一人以君命行冝不为过礼大夫非君命不越竟请于公而行故书于防见国卿出入之重也然不可直书逆女者嫌为君逆也季孙人臣而使卿逆彊僭甚矣以其事不可防故但言如也杜氏于兹与婴齐亦皆言因聘而逆乃非左氏之失鲁于齐等之国非报聘结盟通嗣君未尝专聘牟莒小国何聘之有内臣书如不必皆聘明矣
　　定五年夏归粟于蔡
　　以上归粟者一不称名氏者诸大夫非卿名氏不登于防则直书所为之事而已蔡侯与诸侯同盟于皋鼬而能以呉子败楚师入郢时呉尚在楚鲁以同盟故归粟于蔡
　　六十四凡诸侯来朝皆成礼而后书故言来朝
　　隠十一年春滕侯薛侯来朝
　　桓二年春滕子来朝
　　文十二年秋滕子来朝
　　襄六年秋滕子来朝
　　哀二年夏滕子来朝
　　以上滕君朝鲁者五自隠至襄滕之书卒者三君隠七年卒者未尝来朝来朝隠桓者不见书卒以国小礼薄故自降而称子宣九年卒即来朝文公者成十六年卒者不朝于鲁其后朝襄公而与襄公同三驾之防且来奔丧者滕成公也于是鲁亦使卿防其葬滕悼公在位二十五年而不朝于鲁昭公失政故也定公卒滕顷又来防葬朝哀公者滕隠也终三君鲁皆防其葬周制诸侯朝觐玉帛以命数为节滕侯爵国微不能备礼而又近于鲁不可不朝其大国之当朝者尚多故自贬其爵以来朝则当时小国所以事大者可知矣是时若薛皆自贬其爵既贬其爵以事大国又能量力以供伯主之政令每盟防则滕薛以次序莒邾下而滕最后亡唯薛自一朝隠之后终春秋不复朝鲁
　　桓二年秋侯来朝【为下防月】
　　庄二十七年冬伯来朝
　　僖五年春伯姬来朝其子　二十七年春子来朝文十二年春伯来朝
　　成四年春伯来朝　十八年秋伯来朝
　　以上君朝鲁者六母来朝子者一侯来朝鲁人以为不敬而入杞明年求成公防侯于郕又防杞侯莒子盟于曲池庄二十五年伯姬归为徳公夫人二十七年徳公将来朝而先之以伯姬虞不敬也于是始降而称伯僖公五年伯姬来朝其子葢徳公欲朝嗣君而惧不见礼故姬与子来欲托其子于鲁是年徳公卒鲁不吊伯姬所朝之子是为成公终身不敢朝鲁卒又降而称子矣二十七年其弟桓公来朝传曰恶无礼故曰子公卑不共也秋公子遂帅师入责无礼也据晋女叔侯曰杞夏余而处僻陋杞人以爵尊国贫不能成礼事或有之然鲁人所谓不共无礼者直以其玉帛之将不备尔明年伯姬又来释怨求平也虽先代之后葢微于滕薛每从盟防皆序滕薛下入春秋即为莒人伐取其邑其后非齐桓城縁陵以迁之国几亡于淮夷岂有财货可以为礼者其来朝鲁将以庇社稷也而鲁反以兵入其国鲁岂能庇杞者乎伯姬拳拳相其夫托其子于鲁庶几鲁能笃舅甥之好也当其身国且见破况后世乎僖公号贤君且不念姑姊妹况他君乎而僖之末年伯姬又来求妇当时小国之自结于大国者类如此亦可哀矣于是僖公女叔姬归杞为桓公夫人而伯姬之卒亦不吊文十二年桓公为絶叔姬来朝再娶鲁女亦称叔姬后宣公以杞不朝伐之成四年为叔姬欲归鲁来朝叔姬来归而卒又来逆叔姬之丧以归成公末年自晋还桓复来朝问晋故公以晋君语之杞伯于是骤朝于晋而请为昬后晋以悼夫人故合诸侯城又使鲁归侵田于是文公来盟传曰书曰子贱之也葢始终称伯者君自贬抑之意称于他国皆然其间或称子者鲁人之所卑也然自桓公而后稍能自彊既昬于晋世从盟主征伐虽不朝鲁而终春秋六君鲁皆防其葬不敢侵暴之矣
　　桓六年冬纪侯来朝
　　以上纪君朝鲁者一纪国近齐而纪侯娶于鲁时齐郑合谋袭纪六年夏纪侯防公于成以谋齐难公不能救于是乎来朝请王命以求成于齐公又告不能无何纪季姜归为天王后而鲁主其昬葢鲁为纪谋意谓齐人必不敢灭王后之家尔齐僖虽彊横犹知有天子终身不复图纪其子凶恶无极故纪卒亡于齐鲁亦无如之何也
　　桓九年冬曹伯使其世子射姑来朝
　　文十一年秋曹伯来朝　十五年夏曹伯来朝
　　成七年夏曹伯来朝【为下事月】
　　襄二十一年冬曹伯来朝
　　以上曹君来朝者四使其世子来朝一射姑来朝之明年曹伯卒鲁防其葬自是终春秋书卒书葬者十一君射姑即庄公也赤簒羁庄三十二年卒不书凡三世不朝于鲁以方从齐桓之盟防也一再朝文公曹文也朝成公者曹宣也又一世为负刍不来朝朝襄公者曹武也自后至国亡凡六世皆不朝鲁而昭定之世不卒不葬者二君曹国于晋宋衞郑之间自从齐桓盟防即班莒上郑下其朝事于鲁如此则于诸大国可知矣而文十五年齐侯侵我遂伐曹入其郛讨其来朝于我也其后卒灭于宋则当时小国之不亡者亦幸而已
　　桓七年夏谷伯绥来朝邓侯吾离来朝
　　以上谷邓之君朝鲁各一谷邓皆近楚小国二年蔡郑惧楚尝防于邓以谋之逺慕上国同时来朝书名说见末篇邓后为楚所灭谷不知所终
　　僖十四年夏六月季姬及鄫子遇于防使鄫子来朝以上鄫君见使来朝者一鄫子虽娶于鲁而不敢来朝者微陋不能成礼也于是僖公因季姬来寜责以鄫子不朝止季姬而絶之故季姬遇鄫子使之来朝明年季姬再归于鄫又明年卒鄫虽与鲁为昬而卒葬不见于经鄫君再世戕于邾人葢小国之最微者然鲁后尝属鄫而鄫卒为莒灭鲁亦不能存之也鲁之力不足以存姻隣小国而唯责其不朝来朝者又责以不敬防书实録而僖公不仁可见矣凡诸侯来朝恒不书月其有月者皆为下事书唯此特月以异之又说见第二篇
　　僖二十年夏郜子来朝
　　以上郜君朝鲁者一传言郜文王之子聃季之弟后不知所终
　　襄七年春郯子来朝
　　昭十七年秋郯子来朝
　　以上郯君朝鲁者二郯少皥氏之后也宣四年及齐侯平莒及郯莒人不肯则郯近莒小国十六年郯伯姬来归则亦尝结昬于鲁故宣公为之伐莒取向也成七年呉伐郯郯成八年晋以郯事呉防诸侯伐之晋悼公既以诸侯防呉人于戚于是郯子始来朝也
　　宣元年秋邾子来朝
　　成六年夏邾子来朝【为下日卒月】　十八年秋邾于来朝【为下日薨月】
　　襄元年秋邾子来朝　二十八年夏邾子来朝
　　定十五年春邾子来朝【为下事月】
　　以上邾君朝鲁者六邾本鲁附庸而国日以彊隠公初立及仪父为蔑之盟既而为宋伐邾桓八年伐邾十五年邾与牟葛同朝于鲁十七年公及仪父盟于趡既而及宋伐邾故僖文之世邾不来朝僖伐邾者三文伐邾者一而后邾亦伐我南鄙宣公之世小国诸侯朝鲁者皆不至而邾子独释怨来朝者时诸侯皆事晋而宣公为齐所立不事晋而事齐邾子貜且齐出也故独来朝焉后又朝成以继好邾宣既立即来朝明年又来朝嗣君葢自宣以来于是再世无间于鲁也四年臧纥救鄫侵邾败于狐骀六年叔孙豹如邾聘且脩平邾人闲我有齐莒之难伐我南鄙晋为溴梁之防为我故执邾子莒子邾子归而卒邾悼立邾人复与齐更伐我晋既合诸侯围齐乃再执邾子取邾田以归鲁而邾自是不敢窥鲁矣二十二年邾畀我来奔二十七年齐景公使庆封来聘明年邾子亦来朝昭元年悼公卒鲁防其葬昭之末年邾快来奔黒肱以滥来奔邾庄公立三十四年不朝于鲁定三年卒鲁防其葬大搜于比蒲也邾子来防公明年隠公来朝夏来奔丧隠桓之世其曲在鲁以众暴寡也襄之初年其曲在邾恃齐也邾既削而其臣多叛齐亦日衰定哀之闲邾虽自卑以事鲁而三家伐邾不已入邾以邾子益来春秋之世苟彊足以兼弱则无所不至也非齐与呉伐鲁以救邾则邾灭于此时矣
　　庄五年秋郳黎来来朝
　　僖七年夏小邾子来朝
　　襄七年夏小邾子来朝
　　昭三年秋小邾子来朝　十七年春小邾子来朝以上小邾之君朝鲁者五小邾者邾之别封未命已来朝既受命又来朝间两世乃来朝襄公而伯主盟防征伐无役不同矣昭三年传曰小邾穆公来朝季武子欲卑之穆叔不可曰滕曹二邾实不忘我好敬以逆之犹惧其贰又卑一睦焉逆羣好也其如旧而加敬焉季孙従之观此则当时大国之接小国一崇一庳在其好恶而已小邾微陋名谥无所考唯传此年见之后又一来朝而止如知武子宋仲几之言则小邾葢服于齐宋
　　桓十五年夏邾人牟人葛人来朝
　　以上邾牟葛世子同时来朝称人者一杜氏曰三人皆附庸之世子也其君应称名故其子降称人牟国今泰山牟县葛国在梁国寜陵县东北今案郳黎来来朝称名萧叔朝公称字知此称人必非其君凡朝必以礼接于庙非诸侯不言朝曹伯使其世子来朝杞伯姬来朝其子皆是子代父来行礼知此称人者亦是其世子凡来朝同时俱至必以先后行礼若滕侯薛侯是也陈氏项氏皆谓此与滕薛皆讥旅见自防以上贬人之非也传言滕薛争长明非旅见隠以摄君不以礼即位不爵命大夫衞侯来防葬不敢见而谓隠僭天子之礼非人情也桓虽非贤然次齐饩则用周班賔曹大子则以上卿当时号鲁秉周礼谓桓僭天子之礼亦非人情也如楚虽僭王肆暴其防诸侯亦曰用齐桓而已楚犹不敢僭天子之礼以临诸侯而况鲁乎鲁君朝而稽首于伯主晋人曰天子在而君辱稽首寡君惧矣齐侯稽首于鲁君鲁君拜齐人怒鲁人曰非天子寡君无所稽首稽首犹且不敢而况旅朝乎学者不知春秋有存防书大体之义泥于一字褒贬而失其情实去春秋逺矣
　　庄二十三年夏公及齐侯遇于谷萧叔朝公
　　以上萧君朝公者一萧宋附庸叔者其君之字未王命称字若邾仪父是也萧于鲁本无朝事之礼时齐桓公与公在谷而萧去谷近萧君来就谷朝伯主因并朝公公在外故不言来国史主记君礼苟与吾君接虽在外必书或谓交讥之过矣
　　六十五诸侯以事来言其事事不可书但言来外裔言来
　　庄三十一年六月齐侯来献戎捷
　　以上齐君来献捷者一齐桓欲身下诸侯以成伯业故假献捷至与国以成两君之好说者谓齐侯实使人来非也若使人来当书齐人若其卿来当书名氏春秋以礼法脩辞苟非齐侯身来成礼安敢直书齐侯来乎史乱名实应不至此经特书月亦所以异之也
　　襄三十一年冬滕子来防葬【为下葬月】
　　定十五年夏邾子来奔丧　秋滕子来防葬【为下葬月】以上诸侯来奔丧者一来防葬者二丧礼诸侯相于遣人吊丧防葬而已奔丧臣子所施于君父助葬必执绋故非天子诸侯不亲奔丧防葬东迁诸侯以事天子之礼事大国故鲁宣公奔齐惠之丧晋楚皆尝止鲁君送葬子大叔对士景伯曰晋之丧事敝邑之间先君有所助执绋矣则郑伯尝送晋侯之葬鲁郑既以此事齐晋则小国如邾滕亦以此事鲁无足怪者然滕子来防葬而鲁亦遣卿防其葬邾子来奔丧而鲁反侵暴之已甚鲁长滕卑邾有自来矣
　　成九年春王正月伯来逆叔姬之丧以归
　　以上君来逆妻丧者一叔姬无罪而自絶于失妇人从一之义杞伯以事鲁故违礼逆出妻之丧以归皆书月者异其事也
　　隠元年冬十二月祭伯来
　　以上畿内诸侯来者一祭与鲁同出周公故非王命而来其宗国鲁以王臣之礼接之故不言朝王臣无外交来不言朝与来聘不言使同皆礼之所不得言也凡畿内诸侯来皆书月以别于列国之君及他言来者
　　桓五年冬州公如曹六年春正月寔来
　　以上畿内诸侯自外来者一以王臣接故不言朝复于曹故不言来奔承上文故不言州公古史简奥若此传言如曹遂不复则寓于曹也杜氏云留鲁不去非
　　僖二十九年春介葛卢来　冬介葛卢来
　　襄十八年春白狄来
　　以上近鲁小国来者二白狄来者一外裔不能以朝礼见鲁不庙受故不言朝书来与祭伯同而义异春秋不嫌同辞介葛卢不见公亦书说在辞从主人篇六十六王使来聘皆称使以事来者言其事在丧不称使
　　隠七年冬天王使凡伯来聘　九年春天王使南季来聘
　　桓四年夏天王使宰渠伯纠来聘　五年夏天王使仍叔之子来聘　八年春天王使家父来聘
　　僖三十年冬天王使宰周公来聘
　　宣十年秋天王使王季子来聘
　　以上天王使聘鲁者七聘隠桓者桓王也周礼天子时聘以结诸侯之好东迁诸侯不共王职而王室乃屡下聘虽下聘犹不享觐于是乎有求赙求车之使矣庄公再主王姬之昬庄王尝锡命桓公而僖王无使至鲁聘僖公者襄王也僖公两朝王所而王使其冢宰兼三公者来聘于是鲁始上聘京师则以晋文之伯也文公之世襄王锡公命归成风含且且来防葬故不复下聘于是王未葬来求金矣顷王匡王无使至鲁定王来徴聘宣公乃使仲孙蔑如京师明年王季子来报仲孙蔑之聘也成公之世定王志崩不志葬而简王且来锡公命灵王景王无使于襄昭定公之末敬王使来归脤而已
　　定十四年秋天王使石尚来归脤
　　以上王使来归脤者一周礼大行人归脤以交诸侯之福入春秋无归脤者葢屡聘而不来锡命而不朝妾母防之葬而王命愈亵固无以归脤为也自王季子来聘后王臣不至于鲁则币帛之将命者不给而襃恤之典亦不足懐诸侯矣于是敬王使来归脤王室之情可见也以归脤之书见春秋于王命无不书者矣来聘归脤皆王者所得以交于下故皆不月以别于锡命来求吊葬之非礼
　　庄元年冬十月王使荣叔来锡桓公命【蒙陈侯卒月】
　　文元年夏四月天王使毛伯来锡公命【蒙葬僖公月】
　　成八年秋七月天王使召伯来锡公命
　　以上王使来锡命三锡桓公者追锡也礼诸侯嗣位丧毕以士服朝天子天子赐之黻冕圭璧谓之受命周官王命诸侯则大宗伯傧是也末世诸侯丧毕不朝有请命者而后有来锡命有生不请命者而后有追锡之命追锡桓公者庄王也桓不朝聘天子而王追锡之者桓身戕于齐而天子使鲁主王姬之昬夏王姬至鲁秋筑王姬馆于外于是齐鲁之仇始闻于天子故王追锡桓公命以振恤之锡文公命者襄王也锡成公命者简王也襄昭而后无复锡命而传载襄十二年灵王使刘定公赐齐侯命昭七年衞齐恶告丧于周且请命景王使成简公如衞吊且追命襄公他国犹有其事也其追命之辞曰叔父陟恪在我先王之左右以佐事上帝余敢忘髙圉亚圉则追锡桓公亦此类锡成公命书月着例也凡蒙上事月者以着例决之他皆仿此
　　隠元年秋七月天王使宰咺来归惠公仲子之文元年春二月天王使叔服来防葬　五年春王正月王使荣叔归含且　三月辛亥葬我小君成风王使召伯来防葬
　　以上王使来吊丧者二防葬者二周礼宰夫凡邦之吊事掌其戒令与其币器财用则诸侯告丧王室来吊有常制矣而春秋所书唯此四事者鲁不以时告丧也惠公之丧王室闻之而后来吊故缓且并归仲子之者黄先生曰惠公再娶时尝请命于朝故王室知有仲子惠公薨鲁人不告丧于京师隠公摄立亦不请于天子故王室并归仲子之以警告之明其子之贵当立也僖公尝朝聘故王使来防葬文公欲追崇妾母而以成风之丧告于天子故成风薨在前年十一月而正月王使即至又来防葬也鲁于天王葬有不防而成风之丧王汲汲然吊而防其葬以此见鲁君之丧或不告或告不以时则王室亦不以礼来吊尔王不称天说在变文篇归含书月着例
　　隠三年秋武氏子来求赙
　　桓十五年春二月天王使家父来求车
　　文九年春毛伯来求金
　　以上王使来求者三谷梁传曰归死者曰归生者曰赙求赙以平王崩而鲁人遂不复防葬求车以桓王将崩备丧具也而桓王七年始葬求金之嵗叔孙得臣始防葬襄王以后无来求者矣求车书月求赙求金不月者非王命也
　　六十七外臣来聘皆称使私相为好不称使
　　庄二十五年春陈侯使女叔来聘
　　以上陈使聘鲁者一说见前公子友如陈
　　庄二十三年春祭叔来聘
　　以上祭叔聘鲁者一祭与鲁同出周公故来聘鲁祭叔者祭公之弟不言天王使则非王命矣不言祭公使者王臣无外交无其礼则不得袭其文与卿为君逆不称使同或槩言王臣私相为好非也自非天子诸侯不得言聘祭畿内诸侯故得以聘书志其实也
　　隠七年夏齐侯使其弟年来聘
　　桓三年冬齐侯使其弟年来聘
　　僖三十三年春齐侯使国归父来聘
　　宣十年冬齐侯使国佐来聘
　　襄二十七年春齐侯使庆封来聘
　　以上齐使聘鲁者五齐僖聘鲁者再隠七年结艾之盟桓三年致夫人故鲁皆不荅聘齐昭来聘一报公子遂之聘也齐惠受赂立宣公其结援以私而不交聘齐顷来聘一宣十年即位而鲁往聘故来报也齐灵与鲁有怨朝聘礼絶齐庄新立鲁始脩好于齐而庄不报齐伐晋而鲁为晋侵齐故也齐景襄二十七年立即来聘通嗣君也
　　成三年冬晋侯使荀庚来聘【为下盟月】　八年冬晋侯使士燮来聘　十一年春晋侯使郤犫来聘　十八年夏晋侯使士匄来聘
　　襄元年冬晋侯使荀防来聘　八年冬晋侯使士匄来聘　十二年夏晋侯使士鲂来聘　二十六年夏晋侯使荀呉来聘　二十九年夏晋侯使士鞅来聘
　　昭二年春晋侯使韩起来聘　二十一年夏晋侯使士鞅来聘
　　以上晋使聘鲁者十一晋景来聘二成三年寻盟八年言伐剡晋厉来聘一十一年冬涖盟晋悼来聘四十八年即位而拜朝襄元年聘嗣君八年拜公之辱十二年拜师晋平来聘三二十六年召公讨衞二十九年拜城昭二年韩宣子为政而聘与国也顷公二十一年即位来聘通嗣君也晋自景而后始来聘鲁文襄之伯虽受鲁朝聘而不报也
　　成四年春宋公使华元来聘　八年春宋公使华元来聘
　　襄十五年春宋公使向戌来聘
　　昭十二年夏宋公使华定来聘
　　以上宋使聘鲁者四共公来聘二四年通嗣君时成公立未乆故报其聘八年聘共姬为将纳币因聘而纳采也故鲁不报襄十五年平公来聘寻盟元公昭十一年即位来聘通嗣君也
　　文四年秋衞侯使甯俞来聘
　　成三年冬衞侯使孙良夫来聘
　　襄元年冬衞侯使公孙剽来聘　七年冬衞侯使孙林父来聘【为下盟月】
　　以上衞使聘鲁者四成公来聘一成公见执于伯主几不免焉僖公为请于王与晋侯而释之数年之间衞罹外患未已于是衞始服于晋国势稍安而武子来聘以拜僖公之赐故鲁不报衞定成三年立来聘且寻盟衞献来聘新君故七年报之而林父来聘且寻盟凡寻盟之聘不报也
　　襄五年夏郑伯使公子发来聘
　　以上郑使聘鲁者一郑僖以二年即位来聘通嗣君也终春秋鲁未尝聘郑
　　文十二年秋秦伯使术来聘
　　以上秦使聘鲁者一秦穆既使人来归僖公成风之禭于是又来聘且言伐晋故张氏谓其用逺交近攻之术终春秋鲁不聘秦
　　庄二十三年夏荆人来聘
　　文九年冬楚子使椒来聘
　　襄三十年春王正月楚子使防罢来聘
　　以上楚使聘鲁者三楚成即位欲窥上国故来聘使介辞命未能成礼鲁不庙受故称人齐桓方有事于楚故鲁不报楚穆欲图中国于是伐郑而鲁防晋救郑故来聘始能成礼故书之同中国鲁方事晋故不报襄公二十八年如楚楚康卒郏敖立又明年来聘以聘报朝也嫌于伯者故特书月以异之详见谨内外篇
　　襄二十九年夏呉子使札来聘
　　以上吴使聘鲁者一晋既通吴呉子余祭欲窥上国故来聘未至鲁而呉子弑于阍鲁后虽服于呉然有职贡而无聘
　　六十八外臣以事来者言其事事不可书但言来
　　隠八年三月郑伯使宛来归祊
　　以上郑使来归鲁地一凡来归田邑皆不月郑庄以其先祖助祭之赐邑易田结鲁为乱故月以异之
　　成八年春晋侯使韩穿来言汶阳之田归之于齐以上晋使来言者一晋景既得齐故使鲁反所取田于齐归田本合书史直文为韩穿来言故也凡来乞师有笔削别见
　　成八年夏宋公使公孙夀来纳币
　　以上宋使来纳币一昬礼有六一纳采二问名三纳吉四纳徴五请期六亲迎请期以上五者皆不应使卿亦不书于防当时以纳币方契成或有重其事而使卿者在春秋唯宋鲁各一见葢史以国卿纳币逾制书而非为志昬礼也传释华元来聘曰聘共姬也释公孙夀来纳币曰礼也杜氏因谓昬聘不应使卿纳币应使卿皆循传为说而非经意夫六礼之外岂复别有昬聘葢华元因聘而纳采既以聘行则重在聘自合使卿鲁桓宣成皆娶于齐不书卿纳币苟应使卿而不使宁不获戾于大国乎观传记晋侯执陈无宇之事可见矣
　　僖二十一年冬楚人使宜申来献捷
　　以上楚使来献捷一楚成执宋公伐宋使来献捷以威鲁楚子变文称人笔削之法也凡变文皆别为篇
　　闵元年冬齐仲孙来
　　以上齐臣来者一时吾君幼不以賔礼接故不言使季友以两臣相见故不书名传言其情曰省难史録大体但言来比而观之则齐桓不早平鲁乱以致闵公再弑其失自见
　　宣五年冬齐髙固及子叔姬来
　　以上外大夫及吾女来者一内女非夫人归宁不书此以髙固偕子叔姬反马非礼书杜氏曰礼送女留其送马谨不敢自安三月庙见遣使反马孔氏曰士昬礼妇车出于夫家诸侯嫁女自乗其家之车故大夫以上有留车反马之事留车妻之道也反马壻之义也唯髙固不宜亲行尔啖氏曰大夫非公事与妻出竟非礼也时叔姬初嫁未合归宁
　　六十九外微者以事来但书人
　　文九年冬秦人来归僖公成风之襚
　　以上秦人来归襚一防书之法凡大国之下大夫小国之卿皆称人二传谓之微者秦穆始假吊赠以通好于鲁来者非卿故书人凡书人来皆不言使不以賔礼接也
　　庄六年冬齐人来归衞俘
　　以上齐人来归俘一文姜请于齐襄以说鲁
　　文十五年十二月齐人来归子叔姬
　　以上齐人来归吾女为其夫人者一齐人终以王故许单伯请而来归子叔姬史録其事与单伯如齐相为本末故与直出者异文
　　定十年夏齐人来归郓讙隂田
　　以上齐人来归田一齐景防夹谷之后归鲁田结叛晋也传言夹谷之防鲁要齐归汶阳之田故齐人来归三邑杜氏曰三邑即汶阳田也
　　七十事无专使不言来公在外受之言归我
　　文十五年夏齐人归公孙敖之丧
　　宣十年春齐人归我济西田
　　哀八年冬齐人归讙及阐
　　以上齐归内大夫丧一归田二仲遂公孙婴齐皆卒于外丧至不书者本以使出丧还无假君命公孙敖以奔出必有君命丧乃得还史以君命书之而世卿之彊可见矣齐人为孟氏谋饰棺寘诸堂阜惠叔请于朝取而殡之故言归不言来孔氏曰非有专使持来是矣齐惠以宣公事齐之专故还所赂之田公在齐受之故言归我齐悼以鲁入邾以邾子益归故取二邑至是鲁归邾子益及齐平齐鲁交遣人涖盟而归二邑于鲁无专使故亦言归而已或生他义者非春秋属辞卷五
<经部,春秋类,春秋属辞>
　　钦定四库全书
　　春秋属辞卷六　　　　　　元　赵汸　撰存策书之大体第一之六
　　七十一内特相盟内为志书及外为志书防
　　隠元年三月公及邾仪父盟于蔑
　　桓元年夏四月丁未公及郑伯盟于越
　　文十七年六月癸未公及齐侯盟于谷
　　以上公及诸侯盟者三周官大司寇凡邦之大盟约涖其盟书而登之于天府大史内史司会及六官皆受其贰而藏之司盟掌盟载之法凡邦国有疑会同则掌其盟约之载及其礼仪汸谓周监二代立法常闗盛衰故盟约之礼掌于秋官而不废春秋之有离盟则大司寇之所涖其伯者之盟则假会同之礼而为之皆私相要结而不请于王朝乱世之事也隠摄位而欲求好于邾故盟桓弑隠而自结于郑故盟文公以齐侯见伐使襄仲请受盟皆鲁志也谷梁传曰及者内为志焉尔于内特相盟得之凡盟书日者从其恒辞也鲁与邾有疆埸之交以大求小脩好息民乃事之冝故蔑盟不日以别于谷盟之诎志与他盟之非义者凡公及伯主盟于其国及外臣盟及戎盟文同义异皆别见
　　隠六年夏五月辛酉公会齐侯盟于艾
　　桓十二年冬十一月丙戌公会郑伯盟于武父　十七年二月丙午公会邾仪父盟于趡
　　庄十三年冬公会齐侯盟于柯　二十三年十二月甲寅公会齐侯盟于扈
　　定十二年冬十月癸亥公会齐侯盟于黄
　　以上公会诸侯盟者六齐僖方合诸侯以树党故隠公防之盟明年又使其弟年来聘以结之则艾盟齐志也宋辞平而公会郑伯盟以伐宋则武父之盟亦郑志也邾既来朝又寻蔑盟而公会之盟则趡盟邾志也齐桓结诸侯以图伯师次于郎而鲁不服既防于北杏公始防之盟则柯之盟齐志也公既如齐纳币及齐侯遇谷而又防之盟于扈则扈之盟亦齐志也齐景结鲁以叛晋既防于夹谷而公又防之盟则黄盟亦齐志也故皆称防谷梁传曰防者外为志焉尔于内特相盟得之凡盟以日不日见义唯鲁桓之盟日月皆从其恒辞说见公防下柯盟鲁无信特不月以异之扈盟从齐之志始定然离盟非伯主之事故书日
　　七十二内参盟以上皆称防伯者之盟称防蒙及防言诸侯盟苟无主盟称及
　　桓十二年夏六月壬寅公防杞侯莒子盟于曲池　秋七月丁亥公防宋公燕人盟于谷丘　十七年春正月丙辰公防齐侯纪侯盟于黄
　　僖二十五年冬十二月癸亥公防衞子莒庆盟于洮二十六年春王正月己未公防莒子衞速盟于向昭二十六年秋公防齐侯莒子邾子杞伯盟于鄟陵僖二十一年十二月癸丑公防诸侯盟于薄　二十七年十二月甲戌公防诸侯盟于宋
　　以上公防二国盟者五四国盟者一防诸侯盟不序者二凡盟自参以上皆称防彼为盟而我防之也故齐侯为鄟陵之盟虽为公故亦称防而已谋纳公而不克故不月与及齐大夫盟蔇同异其事也
　　庄二十七年夏六月公防齐侯宋公陈侯郑伯同盟于幽
　　僖七年秋七月公防齐侯宋公陈世子欵郑世子华盟于母　八年春王正月公防王人齐侯宋公衞侯许男曹伯陈世子欵盟于洮　九年夏公防宰周公齐侯宋子衞侯郑伯许男曹伯于葵丘九月戊辰诸侯盟于葵丘　十五年三月公防齐侯宋公陈侯衞侯郑伯许男曹伯盟于牡丘　二十八年五月癸丑公防晋侯齐侯宋公蔡侯郑伯衞子莒子盟于践土
　　文七年秋八月公防诸侯晋大夫盟于扈　十四年六月公防宋公陈侯衞侯郑伯许男曹伯晋赵盾癸酉同盟于新城
　　宣十七年六月己未公防晋侯衞侯曹伯邾子同盟于防道
　　成五年十二月己丑公防晋侯齐侯宋公衞侯郑伯曹伯邾子杞伯同盟于虫牢　七年秋公防晋侯齐侯宋公衞侯曹伯莒子邾子伯救郑八月戊辰同盟于马陵　九年春王正月公防晋侯齐侯宋公衞侯郑伯曹伯莒子杞伯同盟于蒲　十五年三月癸丑公防晋侯衞侯郑伯曹伯宋世子成齐国佐邾人同盟于戚　十七年夏公防尹子单子晋侯齐侯宋公衞侯曹伯邾人伐郑六月乙酉同盟于柯陵
　　襄三年六月公防单子晋侯宋公衞侯郑伯莒子邾子齐世子光己未同盟于鸡泽　九年冬公防晋侯宋公衞侯曹伯莒子邾子滕子薛伯杞伯小邾子齐世子光伐郑十二月己亥同盟于戏　十一年夏公防晋侯宋公衞侯曹伯齐世子光莒子邾子滕子薛伯杞伯小邾子伐郑秋七月己未同盟于亳城北　十八年冬十月公防晋侯宋公衞侯郑伯曹伯莒子邾子滕子薛伯杞伯小邾子同围齐　十九年春王正月诸侯盟于祝柯二十年夏六月庚申公防晋侯齐侯宋公衞侯郑伯
　　曹伯莒子邾子滕子薛伯杞伯小邾子盟于澶渊　二十五年夏公防晋侯宋公衞侯郑伯曹伯莒子邾子滕子薛伯杞伯小邾子于夷仪秋八月已已诸侯同盟于重丘
　　昭十三年秋公防刘子晋侯齐侯宋公衞侯郑伯曹伯莒子邾子滕子薛伯伯小邾子于平丘八月甲戌同盟于平丘公不与盟
　　以上公防伯者合诸侯之盟二十一防而不与盟者一凡伯者之盟亦称防伯者为盟而公防之也故悉从外为志例其事略序见后篇凡桓文之盟不日葵丘践土皆功业最盛之时故曰晋主夏盟恒日其不日者皆有故也
　　僖五年秋八月诸侯盟于首止
　　以上诸侯盟不言公及者一承上文及防从可知也王世子不与盟故言诸侯齐桓不主防而主盟故不言公及诸侯防王世子序见后
　　定四年三月公防刘子晋侯宋公蔡侯衞侯陈子郑伯许男曹伯莒子邾子顿子胡子滕子薛伯伯小邾子齐国夏于召陵侵楚五月公及诸侯盟于皋鼬
　　以上公防王臣合诸侯侵楚及诸侯盟者一是防刘子之志晋不复主盟而刘子复不与盟故称公及诸侯盟与葵丘但言诸侯盟平丘但言同盟者异文其不日亦以别于有伯之盟也
　　七十三公如伯国受盟称及
　　闵元年秋八月公及齐侯盟于落姑
　　文三年冬公如晋十二月己已公及晋侯盟　十三年冬公如晋十二月己丑公及晋侯盟
　　襄三年春公如晋夏四月壬戌公及晋侯盟于长樗以上公及伯主盟者四庄公薨鲁乱闵公幼季子在外齐桓以伯令召闵公至齐地盟以复季子其称及者从受盟例也晋襄以鲁不朝使阳处父盟公既而请改盟故公如晋及晋侯盟十三年公如晋朝灵公且寻盟皆盟于其国都故不书地襄公即位晋悼即使人来聘故明年公朝而请盟晋侯去其国都以礼于公皆受盟于伯主故称及季子身系鲁国社稷安危盟以复之事之冝也故落姑之盟不日以别于他君之受盟者
　　七十四公与王臣外臣防盟称防特相盟称及
　　僖二十九年夏六月防王人晋人宋人齐人陈人蔡人秦人盟于翟泉
　　以上公防王臣外大夫盟一王子虎寻践土之盟故称防内没公而王臣与外大夫皆称人讳公与王子盟也不日别于践土也凡内讳公外称人与后处父去族皆说见变文篇
　　文十年秋七月及苏子盟于女栗
　　以上公及王臣盟一晋伯中衰顷王新立使大夫下盟列国凡公与大夫盟虽没公犹书日讥其伉也王臣非伉故不日
　　文二年三月乙巳及晋处父盟
　　以上公如伯国及其臣盟者一传曰晋人以不朝来讨公如晋晋人使阳处父盟公以耻之处父去族说在变文篇凡大夫伉盟书日者讥若两君然为讳不书公见实也
　　成三年冬十一月晋侯使荀庚来聘衞侯使孙良夫来聘丙午及荀庚盟丁未及孙良夫盟　十一年春王三月晋侯使郤犫来聘己丑及郤犫盟
　　襄七年冬十月衞侯使孙林父来聘壬戌及孙林父盟十五年春宋公使向戌来聘二月己亥及向戌盟于
　　刘
　　以上外臣聘鲁而寻盟者四晋景使荀庚来聘且寻盟卫定使孙良夫来聘且寻盟晋厉疑公贰于楚故使郤犫来聘且涖盟衞献使孙林父来聘且寻盟公皆与之盟于国都故不言地若去其国都而盟诸侯乃晋悼公所以谦接吾君者也宋共使向戌来聘且寻盟公去其国都与向戌盟于刘三家专鲁君弱戌自以为君矣比事考之则所寻之盟可见
　　庄二十二年秋七月丙申及齐髙傒盟于防
　　以上公及外臣盟者一齐桓以鲁庄请昬而先以髙傒盟公于防讥在外故没公杜氏不知笔削之旨谓称及为内微者当齐桓伯业已隆其贵卿何事与鲁微者盟于鲁地乎当从二传为是
　　隠八年九月辛卯公及莒人盟于浮来
　　庄九年春公及齐大夫盟于蔇
　　以上公及外臣盟称及者二隠公特盟小国之臣讥在内故书公均为伉故书日当齐无君大夫盟纳子纠事非所讳故书公既而桓公入子纠杀故不月以异之
　　七十五公防诸侯使大夫盟
　　襄十六年三月公会晋侯宋公衞侯郑伯曹伯莒子邾子薛伯杞伯小邾子于溴梁戊寅大夫盟
　　以上公防诸侯而大夫盟者一谷梁传曰诸侯防而大夫盟正在大夫也公羊传曰信在大夫也大夫专盟防久矣而未有诸侯防而大夫盟者案左传则大夫者晋荀偃宋向戌鲁叔孙豹衞殖郑公孙虿也是皆彊家专国者故虽君防而大夫自盟以其君不能为有无也二传之言盖得春秋言外之旨不言诸侯之大夫者闲无异事
　　七十六公与外裔盟称及特防而后与盟称及
　　隠二年秋八月庚辰公及戎盟于唐
　　桓二年九月公及戎盟于唐
　　以上公及戎盟者二凡外裔举号君臣同辞虽戎请盟亦称及者不屈中国从外裔故以公及之隠盟则日桓盟不日者桓弑隠嫌继隠好故不日以别之
　　成二年十一月丙申公及楚人秦人宋人陈人衞人郑人齐人曹人邾人薛人鄫人盟于蜀
　　以上公及楚人诸侯大夫盟者一蒙公防于蜀文言及传曰初宣公使求好于楚庄王卒宣公薨不克作好公即位受盟于晋防晋伐齐衞人不行使于楚而亦受盟于晋从于伐齐故楚令尹子重为阳桥之役以救齐冬楚师侵衞遂侵我师于蜀孟孙请往赂之以请盟楚人许之十一月公及楚公子婴齐蔡侯许男秦右大夫说宋华元陈公孙宁衞孙良夫郑公子去疾及齐大夫盟于蜀说见变文篇
　　七十七内大夫特与诸侯盟称及称防与君同
　　文十六年六月戊辰公子遂及齐侯盟于郪丘
　　成元年夏臧孙许及晋侯盟于赤棘
　　定三年冬仲孙何忌及邾子盟于拔
　　哀二年春王二月癸巳叔孙州仇仲孙何忌及邾子盟于句绎
　　以上内大夫特与诸侯盟称及者四公子遂盟齐懿以缓伐鲁之师臧孙许为齐难故盟晋景结好求援二盟皆鲁欲之定公即位邾子益新立何忌盟以求好三家既同帅师伐邾取其田二子又盟邾子以要之故四盟皆称及凡内大夫盟诸侯皆不月郪丘轧于齐句绎三家轹邾已甚故皆日以异之
　　昭十一年夏仲孙貜防邾子盟于祲祥
　　以上内大夫特与诸侯盟称防者一邾悼既释怨来朝而鲁防之葬于是貜防邾子盟则是盟邾志也故称防
　　七十八内大夫盟诸侯参以上称防伯者之盟称防与君同出疆遂盟称及非卿不称名氏
　　桓十一年九月柔防宋公陈侯蔡叔盟于折【蒙上事月】以上内大夫与三国之君盟称防者一鲁始党齐郑既皆来战于郎郑庄卒宋陈蔡盟于折而柔防之
　　文二年夏六月公孙敖防宋公陈侯郑伯晋士縠盟于垂陇
　　成十八年十二月仲孙蔑防晋侯宋公衞侯邾子齐崔杼同盟于虚朾
　　以上内大夫与伯者之盟称防二晋人既以处父盟公鲁人耻之故垂陇之盟宋陈郑之君皆在而鲁独以大夫往晋悼公初立楚纳宋鱼石于彭城又侵宋悼公防诸侯于虚朾以谋救宋时成公薨未葬故鲁独以大夫往
　　庄十九年秋公子结媵陈人之妇于鄄遂及齐侯宋公盟
　　以上内大夫出疆遂盟诸侯称及者一公子结以送女至鄄遇齐宋将伐鲁遂与二君盟以缓师故称及大夫遂盟诸侯故不月
　　庄十六年冬十二月防齐侯宋公陈侯衞侯郑伯许男滑伯滕子同盟于幽
　　以上内微者与伯主之盟称防一公既盟齐侯于柯而二鄄之防不至此同盟于幽诸侯皆在而鲁犹以微者行是以有公子结之盟三国西鄙之伐公羊作公防陈氏又谓讳不言公以经传事理推之皆非是七十九内大夫特与外臣盟称及称防非卿不称名氏
　　成十六年十二月乙丑季孙行父及晋郤犫盟于扈以上内大夫特与外大夫盟称及者一晋以侨如之谮执季孙行父舍于苕丘于是赦之而季孙及郤犫盟于扈故称及
　　隠元年九月及宋人盟于宿
　　以上内微者及外微者盟称及者一鲁求成于宋故称及谷梁传曰及内卑者也宋人外卑者也
　　文八年冬十月壬午公子遂防晋赵盾盟于衡雍襄二十年春王正月辛亥仲孙速防莒人盟于向以上内大夫防外大夫盟称防者二扈之盟公后至晋人来讨襄仲防赵孟盟于衡雍报扈之盟则是晋志也莒与邾更伐鲁溴梁之防晋以鲁故执莒邾之君同围齐之后又执邾子于是齐灵卒齐庄与晋成莒失其恃而为向之盟故皆称防
　　八十内大夫与外臣盟参以上称防伯者之防别盟后至者称及以及既防而盟称及盟于师称及
　　僖十九年冬防陈人蔡人楚人郑人盟于齐
　　以上内大夫与四国之臣盟称防者一陈穆公请修好于诸侯以无忘齐桓之德故为是盟而鲁防之
　　襄三年六月戊寅叔孙豹及诸侯之大夫及陈袁侨盟二十七年秋七月辛巳豹及诸侯之大夫盟于宋以上内大夫因诸侯防盟别盟大夫后至者称及以及者一既防诸侯之大夫而后与盟称及者一皆蒙上文其事别见
　　成二年秋七月齐侯使国佐如师己酉及国佐盟于袁娄
　　以上内大夫防战盟于师称及者一不言及以及闲无异事鞌之战序见后
　　八十一内大夫与戎盟称防
　　文八年冬十月乙酉公子遂防雒戎盟于暴
　　以上鲁臣会戎盟者一臣降于君故虽盟戎称防八十二自外来鲁盟称来盟自鲁往他国盟言涖盟
　　襄二十九年夏子来盟
　　以上君来盟者一伯既因晋悼夫人治鲁归田惧鲁之见恶于是亲来盟鲁人贱之故降其爵
　　桓十四年夏五郑伯使其弟语来盟
　　宣七年春衞侯使孙良夫来盟
　　以上来盟称使者二郑厉与公防于曹而未盟故使其弟来盟衞成欲谋防晋故使良夫来盟夏五说见后阙文类来盟着例不月
　　闵二年冬齐髙子来盟
　　文十五年三月宋司马华孙来盟
　　以上来盟不称使者二闵公弑齐桓使髙子来盟立僖公时鲁无君季友接之以二臣相见故不言齐侯使无所致命也公羊传曰不称使我无君也宋人将弑昭公而立公子鲍华孙为公子鲍来盟非其君使来故不言宋公使无所受命也凡来盟不月华孙结鲁辅簒故特书月以异之
　　僖三年冬公子友如齐涖盟
　　文七年冬公孙敖如莒涖盟
　　昭七年春叔孙婼如齐涖盟
　　定十一年冬叔还如郑涖盟
　　以上鲁臣往他国涖盟者四凡涖盟皆盟其君来盟亦然齐桓公为公不防阳谷来寻盟故公子友如齐盟莒人来请盟故公孙敖如莒盟昭公将如楚故使叔孙婼如齐盟鲁及郑平故叔还如郑盟凡来盟五涖盟四皆无交涖者唯哀八年臧賔如齐涖盟齐闾丘明来涖盟二人皆非卿虽交涖史不书凡涖盟不月与来盟同
　　八十三公特防诸侯自参以上必言故苟从可知不言故伯主之防不言故避不主防言及以防
　　隠九年冬公防齐侯于防　十一年夏公防郑伯于时来
　　桓元年三月公防郑伯于垂　三年春正月公防齐侯于嬴　六月公防侯于郕　九月公防齐侯于讙六年夏四月公防纪侯于成　十一年九月公防宋公于夫钟　冬十二月公防宋公于阚　十二年八月公防宋公于虚　冬十一月公防宋公于　十四年春正月公防郑伯于曹　十五年五月公防齐侯于艾【蒙上事月】　十八年春王正月公防齐侯于泺
　　以上公特防诸侯者十四皆春秋之初伯者未兴诸侯起乱之事防为伐宋时来为伐许垂假许田郕受兵而求成成纪来谘谋齐难夫钟阚虚皆为平宋郑曹与郑突脩好艾谋定许皆非为国为民嬴成昬于齐讙受姜氏泺与夫人如齐皆公妃匹失礼之事凡内离防不月唯鲁桓之防皆月桓内弑其君兄而外构乱身戕隣国其盟防之失皆不足复议故从其恒法以别异之
　　宣元年夏公防齐侯于平州
　　定十年夏公防齐侯于夹谷
　　以上公特防诸侯者二宣公夺适以赂请防于齐以定其位而不事晋夹谷齐结鲁叛晋
　　隠十年春王二月公防齐侯郑伯于中丘
　　桓二年三月公防齐侯陈侯郑伯于稷以成宋乱　十五年冬十一月公防宋公衞侯陈侯于袲伐郑　十六年春正月公防宋公蔡侯衞侯于曹
　　以上公防诸侯参以上四稷曰成宋乱袲曰伐郑皆为防言故中丘曹下即有防伐之事从可知也凡内参防皆月有大夫则不月
　　定十四年五月公防齐侯衞侯于牵【蒙上事月】
　　哀十二年秋公防衞侯宋皇瑗于郧
　　以上公参防诸侯者二时诸侯皆叛晋牵谋救范中行氏郧辞呉而窃盟事可知也
　　庄二十七年冬公防齐侯于城濮
　　僖元年八月公防齐侯宋公郑伯曹伯邾人于柽　十三年夏公防齐侯宋公陈侯衞侯郑伯许男曹伯于咸十六年冬十二月公防齐侯宋公陈侯衞侯郑伯许
　　男邢侯曹伯于淮　二十八年冬公防晋侯齐侯宋公蔡侯郑伯陈子莒子邾人秦人于温
　　宣七年冬公防晋侯宋公衞侯郑伯曹伯于黒壤成十二年夏公防晋侯衞侯于琐泽
　　襄五年秋公防晋侯宋公陈侯衞侯郑伯曹伯莒子邾子滕子薛伯齐世子光呉人鄫人于戚　七年十二月公防晋侯宋公陈侯衞侯曹伯莒子邾子于鄬　十一年秋公防晋侯宋公衞侯曹伯齐世子光莒子邾子滕子薛伯伯小邾子伐郑防于萧鱼　十六年春公防晋侯宋公衞侯郑伯曹伯莒子邾子薛伯伯小邾子于溴梁　二十一年冬公防晋侯齐侯宋公衞侯郑伯曹伯莒子邾子于商任　二十二年冬公防晋侯齐侯宋公衞侯郑伯曹伯莒子邾子薛伯伯小邾子于沙随　二十四年八月公防晋侯宋公衞侯郑伯曹伯莒子邾子滕子薛伯伯小邾子于夷仪【蒙上事月】　二十五年夏五月公防晋侯宋公衞侯郑伯曹伯莒子邾子滕子薛伯伯小邾子于夷仪【蒙上事月】
　　以上公与伯者之防十有五凡伯者之防不言故从可知也其事皆别见凡公与盟主之防不月必无成事而后月详见下篇及日月篇
　　僖五年夏公及齐侯宋公陈侯衞侯郑伯许男曹伯防王世子于首止
　　以上公及诸侯防王世子者一王世子以储君之尊出临诸侯故齐桓避不敢主防而率诸侯以防于世子故书及以防皆实録也
　　八十四公特防外裔
　　哀七年夏公防呉于鄫　十二年夏公防呉于橐皐以上公特防呉者二是时鲁有职贡于呉而犹以号举者不以诸侯之礼相接也
　　隠二年春公防戎于潜
　　以上公防戎者一
　　成二年冬公防楚公子婴齐于蜀【为下盟月】
　　以上公防楚大夫者一事见变文篇
　　八十五公防诸侯殊防外裔言防以防不殊防言防以及
　　襄十年春公防晋侯宋公衞侯曹伯莒子邾子滕子薛伯伯小邾子齐世子光防呉于柤
　　以上公防诸侯殊防外裔一凡言防呉者皆其君从举号例以其称号不典未能以中国诸侯之礼
　　相接故诸侯自相与为防然后防之所谓防又防也自晋厉公以大夫防呉至悼公遂以诸侯防之皆欲通呉以挠楚
　　哀十三年夏公防晋侯及呉子于黄池
　　以上公防晋侯呉子不殊防者一以诸侯之礼相接故得称呉子两主之故言及传言呉晋争先则不可言呉主防言鲁职贡于呉有丰于晋将半邾以事呉而如邾以事晋则鲁葢两事呉晋凡防呉详见谨内外篇
　　八十六公防伯姬
　　庄二十七年春公防伯姬于洮
　　以上公防其女为夫人者一伯姬以前二年归至此防公于洮冬乃归宁皆为伯来朝先为之地也说者但讥庄公不当出防其女而不知大不字小之失以至于此
　　八十七公及夫人防齐侯
　　僖十一年夏公及夫人姜氏防齐侯于阳谷
　　以上公及夫人防齐侯者一夫人虽齐女然两君相见而妇人参其间非礼也
　　八十八诸侯迎防公
　　文十三年冬公如晋衞侯防公于沓　公还自晋郑伯防公于棐
　　以上诸侯迎防公者二皆欲因公请成于晋
　　定十四年　大搜于比蒲邾子来防公
　　以上诸侯来防公者一鲁既结齐叛晋邾主齐故来防公以脩好杜氏曰来而不用朝礼故曰防
　　八十九公防外师
　　定八年夏公防晋师于瓦
　　以上公防外师者一齐师伐我晋士鞅赵鞅荀寅救我齐师已去公遂防三卿于瓦卿非期防故以师为重成二年传言公防晋师于上鄍不书者四卿出师防晋衞以报齐怨幸而一战胜齐遂使禽郑逆公劳师以臣召君不可为训故削之以全国体在存防书中为变例之五
　　九十公防外大夫
　　襄二十六年夏公防晋人郑良霄宋人曹人于澶渊以上公防外大夫者一凡公与外大夫盟则讳不言公此防则不讳者盟则君臣同歃故讳公以逺耻防则君臣各在其位故直书以见其失而已外大夫书人皆说见变文辩名实篇
　　九十一王臣防诸侯
　　庄十四年冬单伯防齐侯宋公衞侯郑伯于鄄
　　以上王卿士防诸侯一齐桓公始合诸侯假王命以示大顺凡王臣有诸侯之事皆以内辞书杜氏谓赴以单伯防诸侯为文非也
　　九十二内大夫防诸侯
　　文元年秋公孙敖防晋侯于戚
　　宣十四年冬公孙归父防齐侯于谷　十五年春公孙归父防楚子于宋
　　昭九年春叔弓防楚子于陈
　　以上内大夫特防诸侯者四皆以事往晋侯疆戚田故公孙敖往防之楚子在宋归父先防齐侯而后防楚子于宋者宣公方事齐故先谋于齐而后防楚也楚师灭陈故叔弓防楚子于陈
　　襄八年夏季孙宿防晋侯郑伯齐人宋人衞人邾人于邢丘
　　以上内大夫防伯主者一悼公复伯使诸侯大夫聴朝聘之数
　　九十三内大夫防外大夫苟非天下之事则言故
　　文十一年夏叔仲彭生防晋郤缺于承筐
　　宣十五年秋仲孙蔑防齐髙固于无娄
　　成五年夏叔孙侨如防晋荀首于谷
　　昭三十一年春季孙意如防晋荀跞于适歴
　　以上内大夫特防外大夫者四彭生防郤缺谋诸侯之从楚者蔑防髙固则齐鲁既皆通楚而晋将徴防于诸侯也荀首如齐逆女侨如餫诸谷意如出君晋人不能讨使荀跞召意如至适歴欲其奉公以归
　　襄二年秋仲孙蔑防晋荀防宋华元衞孙林父曹人邾人于戚【为下葬月】　冬仲孙蔑防晋荀防齐崔杼宋华元衞孙林父曹人邾人滕人薛人小邾人于戚　十四年冬季孙宿防晋士匄宋华阅衞孙林父郑公孙虿莒人邾人于戚　十九年冬叔孙豹防晋士匄于柯　二十七年夏叔孙豹防晋赵武楚屈建蔡公孙归生衞石恶陈孔奂郑良霄许人曹人于宋　三十年冬晋人齐人宋人衞人郑人曹人莒人邾人滕人薛人人小邾人防于澶渊宋灾故
　　昭元年春叔孙豹防晋赵武楚公子围齐国弱宋向戌衞齐恶陈公子招蔡公孙归生郑罕虎许人曹人于虢十一年秋季孙意如防晋韩起齐国弱宋华亥衞北
　　宫佗郑罕虎曹人人于厥憖　二十五年夏叔诣防晋赵鞅宋乐大心衞北宫喜郑游吉曹人邾人滕人薛人小邾人于黄父
　　以上内大夫防外大夫者九一言故澶渊之防叔孙豹不书而外大夫称人乃笔削之旨
　　九十四内大夫特防外裔
　　哀六年夏叔还防呉于柤
　　以上内大夫特防外裔者一
　　九十五内大夫防外大夫殊防外裔言防以防同受命直言防之
　　成十五年冬十一月叔孙侨如防晋士燮齐髙无咎宋华元衞孙林父郑公子防邾人防呉于钟离
　　襄十四年春王正月季孙宿叔老防晋士匄齐人宋人衞人郑公孙虿曹人莒人邾人滕人薛人人小邾人防呉于向
　　以上内大夫防外大夫殊防外裔者二义与公防诸侯殊防外裔同凡内大夫防外大夫不月必防而又防外裔然后月
　　襄五年夏仲孙蔑衞孙林父防呉于善道
　　以上内大夫外大夫防外裔者一不曰防以防者二国之卿同受命于晋不自期防也
　　九十六君大夫出防诸侯无成事亦书
　　桓十年秋公防衞侯于桃丘弗遇
　　成十六年秋公防晋侯齐侯衞侯宋华元邾人于沙随不见公
　　昭十三年秋公防刘子晋侯齐侯宋公衞侯郑伯曹伯莒子邾子滕子薛伯伯小邾子于平丘八月甲戌同盟于平丘公不与盟
　　文十六年春季孙行父防齐侯于阳谷齐侯弗及盟以上公防诸侯弗遇者一不见公者一不与盟者一大夫防诸侯不见与盟者一虽无成事史犹谨书之所以尊君重国也刘氏曰春秋于鲁事有可耻者必为之讳君臣之礼也若我无失道而横逆所加则不讳故直书以罪诸侯
　　宣四年春王正月公及齐侯平莒及郯莒人不肯以上公及诸侯平国不成者一无成事而书义与上同且为公伐莒取向言故
　　九十七公及诸侯相遇
　　隠四年夏公及宋公遇于清
　　庄二十三年夏公及齐侯遇于谷　三十年冬公及齐侯遇于鲁济
　　以上公及诸侯遇者三简礼相见曰遇何氏曰古者有遇礼为朝天子若朝罢归卒相遇于涂近者为主逺者为賔称先君以相接所以崇礼让絶慢易也当春秋时出入无度卒然相要非常遇也今案隠与宋公闻衞乱而相遇齐桓图伯亦两与公遇者桓公欲身下诸侯以成伯业故以简便济其勤劳
　　九十八公行无成事书次
　　庄三年冬公次于滑　八年春师次于郎以俟陈人蔡人【为下事月】
　　以上公次者一讳公称师者一次者师止舎之名君行师从故君所止舎亦言次其事至浅必无成事而后书传言闵公次于郎待季友不书者既书公及齐侯盟于落姑为有成事则信宿之次史不复録十二公行反往往旷月逾时使所次悉书亦不胜书矣杜陈例皆不取
　　九十九公失国书次书如书至书居书唁书围邑取邑
　　昭二十五年九月己亥公孙于齐次于阳州　齐侯唁公于野井　二十六年三月公至自齐居于郓　夏公围成　秋公防齐侯莒子邾子伯盟于鄟陵　公至自防居于郓　二十七年春公如齐　公至自齐居于郓　冬公如齐　公至自齐居于郓　二十八年春公如晋次于干侯　二十九年春公至自干侯居于郓齐侯使髙张来唁公　公如晋次于干侯　冬十月郓溃　三十年春王正月公在干侯　三十一年春王正月公在干侯　夏晋侯使荀跞唁公于干侯　三十二年春王正月公在干侯取阚
　　以上昭公孙于齐后书次者三书如者四书至书居者五书在者三书公防者一书唁公者三书围邑者一取邑者一公已失国而详録其出处如此者臣无絶君之道公身系国安危季孙虽叛公社稷宗庙臣民非公无所系也当是时公令不及于鲁鲁史安能以时得公出处嵗月如是之详君臣交战季孙岂以得于谍报者而详命史氏于阻兵之日哉季孙背昭子之言不纳公又胁郓使溃而每嵗贾马归从者之衣屦于干侯葢欲信士鞅党逆之言以欺晋君尔扈之防鞅曰季氏事君如在国杜氏注曰书公行告公至是也三十年公在干侯服虔曰季氏闵而释之所谓事君如在国是也若是则季孙士鞅之奸谋非唯足以欺时君而尚足以欺后世也春秋之作乱臣贼子犹能知而惧之而学者反以空言汨之也传言季孙欲沟公墓为恶諡皆以荣成伯之言而止鲁之臣子犹有人焉当定哀之间意如卒后史臣岂无职思其忧者详着昭公出处以补防书之阙乎公羊传记孔子举野井唁礼而曰其礼与其辞足观矣当时士大夫从公如子家子所谓貌而出者犹众有足徴也又案史记昭公奔齐鲁乱孔子亦适齐当时之事见闻所及使鲁史不追补之孔子脩春秋时亦特笔书之以诛季氏不臣之罪矣服杜之失不足深辩也






　　春秋属辞卷六
　　钦定四库全书
　　春秋属辞卷七　　　　　元　赵汸　撰
　　存策书之大体第一之七
　　一百内师公将称公大夫称名氏微者不言将
　　隠七年秋公伐邾
　　庄二十六年春公伐戎
　　僖二十一年冬公伐邾　二十二年春公伐邾　三十三年夏公伐邾
　　文七年春公伐邾
　　宣四年春公伐莒　十八年春公伐
　　哀七年秋公伐邾
　　庄二年夏公子庆父帅师伐于余丘
　　僖三十三年秋公子遂帅师伐邾
　　文十四年春叔彭生帅师伐邾
　　宣十年秋公孙归父帅师伐邾
　　襄二十年秋仲孙速帅师伐邾
　　昭十年秋七月季孙意如叔弓仲孙貜帅师伐莒哀元年冬仲孙何忌帅师伐邾　二年春王二月季孙斯叔孙州仇仲孙何忌帅师伐邾　六年冬仲孙何忌帅师伐邾
　　桓八年秋伐邾
　　以上公伐者九大夫伐者九微者伐一皆小国凡君将不言帅师古者君行师从言君将则师行可知大夫将言帅师师重与大夫等也微者不言将者大夫非卿名氏不登于防公羊传曰将尊师少言将将尊师众言某帅师君将不言帅师书其重者此防书之法通内外言之唯将卑师少称人外与内异以本国之史不可复言某人故内微者不言将详见辞从主人篇笔削之法外师虽君大夫将有变文称人者唯内师悉从其恒称葢外变文以示义则内从其恒称以见实乃外可变而内不可变者凡内师兼他义者此不序三家既分公室其三卿并将俱出则特书月以见异常
　　庄十年二月公侵宋
　　定六年二月公侵郑　八年春王正月公侵齐　二月公侵齐
　　成六年秋仲孙蔑叔孙侨如帅师侵宋
　　襄二十四年春仲孙羯帅师侵齐
　　定八年秋季孙斯仲孙何忌帅师侵衞
　　以上公侵者四大夫侵者三齐大鲁小宋衞皆敌国虽有怨仇及盟主之命皆言侵与加兵小国异辞非史文矣赵伯循曰凡侵伐不书胜败杀掠而还也陆氏曰主人不出战也今案公亲将以犯大国故书月以甚之
　　庄九年夏公伐齐纳子纠
　　以上公伐齐者一凡潜师掠竟曰侵声罪致讨曰伐此防书之法通内外言之笔削之法外侵伐悉从其恒称内师加小国皆言伐加大国皆言侵葢外从其恒称以见实则内变文以示义乃内可变而外不可变者也当齐无君庄公兴师以纳子纠故直言伐详见变文篇
　　一百一内胜外师言败胜败相当言战大崩言败绩微者战言及
　　隠十年六月壬戌公败宋师于菅
　　庄十年春王正月公败齐师于长勺　夏六月公败宋师于乘丘【蒙上事月】　十一年夏五月戊寅公败宋师于鄑僖元年九月公败邾师于偃　冬十月壬午公子友帅师败莒师于郦获莒挐
　　文十一年冬十月甲午叔孙得臣败狄于咸
　　昭五年秋七月戊辰叔弓帅师败莒师于蚡泉
　　以上内败外师者八凡败皆不书侵伐以地之内外见之也败诸外者我既侵伐彼国而又败其师败诸内者彼来侵伐我而为我所败不待书侵伐而可见矣外相败及战亦同凡大夫败外师日而公不日者国君不以善将为功殊之于大夫也其日者皆甚之既以臣防伐而公又败宋师以自为功既得志于乘丘而又御之于鄑以深其怨皆甚其事也
　　庄九年夏公伐齐纳子纠八月庚申及齐师战于干时我师败绩
　　以上鲁君伐齐纳其公子及齐师战败绩者一时齐桓已立但言及齐师战者鲁纳子纠不正桓之为君也
　　桓十七年夏五月丙午及齐师战于奚
　　以上微者及战一传曰齐人侵鲁疆疆吏来告公曰疆埸之事姑尽所备事至而战又何谒焉则及齐人战者疆吏也此微者将不言其人之例
　　僖二十二年秋八月丁未及邾人战于升陉
　　以上公及外微者战一传曰公及邾人战于升陉我师败绩经不言公与败绩但书及战同微者乃笔削之法此与干时及战皆蒙上文而此独为笔削者彼是一事再见史有恒例此并两事为一役非复史文矣说见变文篇
　　一百二内围国邑及外师围国
　　成三年秋叔孙侨如帅师围棘
　　昭十三年春叔弓帅师围费
　　定六年冬季孙斯仲孙忌帅师围郓【杜氏曰何忌不言何阙文】　十年夏叔孙州仇仲孙何忌帅师围郈　秋叔孙州仇仲孙何忌帅师围郈
　　以上内围其邑者五凡内邑必叛而后围之不书内邑叛说见后篇
　　昭二十六年夏公围成
　　定十二年十二月公围成
　　以上公自围其邑者二昭公失国季孙以成拒师内叛也定公令不行于大夫孟氏不肯堕成亦与叛无异时三家分鲁而有之鲁君拥虚器之日久矣昭围成不月异在国也详见第六篇
　　哀三年冬叔孙州仇仲孙何忌帅师围邾
　　以上内大夫围国者一
　　庄八年夏师及齐师围郕郕降于齐师
　　以上及外师围国者一变公言师乃笔削之旨一百三内入国邑公及诸侯入国
　　隠二年夏五月无骇帅师入极【蒙外入国月】
　　桓二年九月入
　　僖二十七年秋八月乙巳公子遂帅师入
　　以上内大夫入国者二微者入国一皆恃众凌寡以俘掠为暴也凡内臣入国不日僖公不念姑姊妹而入其甥国故书日
　　襄十二年春王二月季孙宿帅师救台遂入郓【蒙伐我围台月】以上内大夫救内邑遂入外邑者一
　　哀七年秋公伐邾八月己酉入邾以邾子益来
　　以上公因伐而入国者一伐邾乃季孙肥之意时公制于三家非有君将之实也
　　隠十一年秋七月壬午公及齐侯郑伯入许
　　以上公及诸侯入国者一入国书公及蒙上文防时来与桓十二年及伐蒙上文防盟武父同例凡入国者皆破其国都制其民人迁其重器但不有其地故不言灭郑既有许地而不言灭者以许叔居许东偏奉许宗祀也
　　一百四公防伐防侵防围防而及战
　　桓十六年夏四月公防宋公衞侯陈侯蔡侯伐郑庄五年冬公防齐人宋人陈人蔡人伐衞
　　宣七年夏公防齐侯伐莱
　　以上公防诸侯伐者三【桓公党乱庄公为仇人役宣公事齐也桓之防伐书月从其恒法与盟防同】
　　庄二十六年秋公防宋人齐人伐徐
　　僖四年春王正月公防齐侯宋公陈侯衞侯郑伯许男曹伯侵蔡蔡溃遂伐楚
　　成三年春公防晋侯宋公衞侯曹伯伐郑　十年夏公防晋侯齐侯宋公衞侯曹伯伐郑【二防伐皆为下事月】　十三年夏五月公自京师遂防晋侯齐侯宋公衞侯郑伯曹伯邾人滕人伐秦　十六年秋公防尹子晋侯齐国佐邾人伐郑　十七年夏公防尹子单子晋侯齐侯宋公衞侯曹伯邾人伐郑　冬公防单子晋侯宋公衞侯曹伯齐人邾人伐郑
　　襄九年冬公防晋侯宋公衞侯曹伯莒子邾子滕子薛伯伯小邾子齐世子光伐郑　十年秋公防晋侯宋公衞侯曹伯莒子邾子齐世子光滕子薛伯伯小邾子伐郑　十一年夏公防晋侯宋公衞侯曹伯齐世子光莒子邾子滕子薛伯伯小邾子伐郑　秋公防晋侯宋公衞侯曹伯齐世子光莒子邾子滕子薛伯伯小邾子伐郑
　　以上公防伯国伐者十有二起齐桓伐徐终晋悼伐郑凡公防伐不月防伯主伐外裔则月自京师遂防伐则月
　　哀十年春公防呉伐齐　十一年夏公防呉伐齐【为日战月】以上公防呉伐者二鲁挟呉以敌齐春秋将终也
　　定四年三月公防刘子晋侯宋公蔡侯衞侯陈子郑伯许男曹伯莒子邾子顿子胡子滕子薛伯伯小邾子齐国夏于召陵侵楚
　　以上公防侵一防侵蔡已见上此为王臣合诸侯伐外裔月
　　僖六年夏公防齐侯宋公陈侯衞侯曹伯伐郑围新城以上公防伐国围邑一桓公讨郑逃首止之盟
　　襄十八年冬十月公防晋侯宋公衞侯郑伯曹伯莒子邾子滕子薛伯伯小邾子同围齐
　　以上公防围一悼公末年齐已贰于晋伐我围成悼公卒复伐鲁不已言同盟诸侯所同疾非但盟主之意也从史文
　　桓十二年冬十一月丙戌公防郑伯盟于武父十二月及郑师伐宋丁未战于宋　十三年春二月公防纪侯郑伯己已及齐侯宋公衞侯燕人战齐师宋师衞师燕师败绩
　　以上公防而及伐且战者一防而及战者一皆鲁郑同恶相济之事凡公出防例月战败例日刘云公防纪郑始行即书其战之日则战罢乃告庙是也防纪郑战不言地说见变文篇
　　一百五大夫防伐防侵防围防而及战
　　隠四年秋翚帅师防宋公陈侯蔡人衞人伐郑　十年夏翚帅师防齐人郑人伐宋
　　庄三年春王正月溺防齐师伐衞
　　文三年春王正月叔孙得臣防晋人宋人陈人衞人郑人伐沈沈溃
　　宣十一年夏公孙归父防齐人伐莒
　　成八年冬叔孙侨如防晋士爕齐人邾人伐郯
　　襄十四年夏叔孙豹防晋荀偃齐人宋人衞北宫括郑公孙虿曹人莒人邾人滕人薛人人小邾人伐秦【为下日葬月】　十六年夏叔老防郑伯晋荀偃衞甯殖宋人伐许
　　以上大夫防伐者八其事别见后篇内大夫不书族说在辞从主人篇凡内臣防伐不月溺以防仇雠抗王命月得臣以沈溃月
　　僖四年冬十二月公孙兹帅师防齐人宋人衞人郑人许人曹人侵陈
　　以上大夫防侵一以伯主侵与国月
　　襄元年春仲孙蔑防晋栾黡宋华元衞甯殖曹人莒人邾人滕人薛人围宋彭城
　　以上大夫防围一防有宋人复言围宋彭城说见特笔篇
　　成二年六月癸酉季孙行父臧孙许叔孙侨如公孙婴齐帅师防晋却克衞孙良夫曹公子首及齐侯战于鞌齐师败绩
　　以上大夫防而及战一齐间晋而伐鲁战败衞师鲁四卿各以师防以一战胜齐为功故曹无书大夫将者于是特书公子首观传言公防晋师于上鄍赐晋三卿五大夫命服而季文子以鞌之战立武宫则当时之情可见矣
　　一百六微者防伐言及
　　桓十七年秋及宋人衞人伐邾
　　僖四年秋及江人黄人伐陈
　　以上内微者及外微者伐国二凡内师无不与谋而出防者故君大夫将皆言防必微者而后言及葢防以合谋君与国卿之事也及则受成命于国微者之事也义与内盟称及称防者不同经书及伐唯此二事桓十二年及郑师伐宋蒙上文公防盟庄八年师及齐师围郕讳公书师不入此例说在变文篇一百七内救公防救公防臣及救臣防救
　　僖十八年夏师救齐
　　襄十二年春季孙宿帅师救台　二十三年秋叔孙豹帅师救晋【为下卒月】
　　以上内救三书师救者将卑师众也凡事实错见后篇者不尽释后仿此
　　庄二十八年秋公防齐人宋人救郑
　　成七年秋公防晋侯齐侯宋公衞侯曹伯莒子邾子伯救郑
　　襄五年冬公防晋侯宋公衞侯郑伯曹伯齐世子光救陈
　　以上公防救三
　　僖十五年春公孙敖帅师及诸侯之大夫救徐
　　以上公防臣及救一齐桓公盟诸侯于牡丘遂次于匡使诸侯之大夫救徐故内大夫言及蒙上文诸侯之防言之
　　文九年春公子遂防晋人宋人衞人许人救郑
　　以上内大夫防救一
　　一百八公追
　　庄十八年夏公追戎于济西
　　僖二十六年春公追齐师至酅弗及
　　以上公追二啖氏曰追者寇已去而蹑之也书法详略说见后篇
　　一百九师次防次
　　庄三十年夏次于成
　　襄二十三年秋叔孙豹帅师救晋次于雍榆【为下日卒月】以上师次一大夫帅师次一杜氏曰次在事前次以待事也次在事后事成而次也今案凡次皆以无成事书书救晋者为次雍榆言故实不成救也成十六年传我师次于督扬不书者公防尹子晋侯伐郑以成事书也师行近者歴月逺或逾三时如悉书次将不胜书矣
　　僖十五年三月公防齐侯宋公陈侯衞侯郑伯许男曹伯盟于牡丘遂次于匡
　　以上公防而遂次者一诸侯不亲救徐故书次
　　襄元年夏仲孙蔑防齐崔杼曹人邾人人次于鄫以上内大夫防次一传曰次于鄫以待晋师
　　一百十内大夫防城
　　襄二年冬仲孙蔑防晋荀防齐崔杼宋华元衞孙林父曹人邾人滕人薛人小邾人于戚遂城虎牢　二十九年夏仲孙羯防晋荀盈齐髙止宋华定衞世叔仪郑公孙曹人莒人滕人薛人小邾人城
　　昭三十二年冬仲孙何忌防晋韩不信齐髙张宋仲几衞世叔申郑国参曹人莒人薛人人小邾人城成周以上内臣防而遂城者一防城者二曰遂城者防与城异地也城虎牢本孟献子之请晋悼能用谋也城晋平公为其母悼夫人故城成周奉天子之命以纾诸侯之戍
　　百十一王师令必及鲁而后书
　　桓五年秋蔡人衞人陈人从王伐郑
　　庄六年春王正月王人子突救衞　十四年春齐人陈人曹人伐宋夏单伯防伐宋
　　以上诸侯从王伐国者一王人救者一王臣防伐者一据传隠五年王使尹氏武氏伐翼王命虢公伐曲沃桓四年王师秦师围魏之类皆不见于经者事在西方令不至于鲁也陈氏以为笔削之旨误矣隠九年郑人以王命来告伐宋时郑伯为王左卿士王臣不出王师不行故但书公防齐侯郑伯翚帅师防齐郑伐宋而已至三国从王伐郑始见于经而不书天王以诸侯伐郑者王命不至于鲁三国以从王伐郑来告也齐人合诸侯抗王命以纳朔鲁亦与焉于是救衞之令始及于鲁齐桓伐宋图伯请王命以示大顺史乃得而书之王人书字说见特笔篇
　　百十二外师加鲁四境言某鄙直逼国都言伐我
　　庄十九年冬齐人宋人陈人伐我西鄙
　　僖二十六年夏齐人伐我北鄙
　　文十四年春邾人伐我南鄙　十七年夏齐侯伐我西鄙
　　成二年春齐侯伐我北鄙
　　襄八年夏莒人伐我东鄙　十年秋莒人伐我东鄙十二年春莒人伐我东鄙围台【为下入郓月】　十五年夏齐侯伐我北鄙围成　秋邾人伐我南鄙　十六年春齐侯伐我北鄙　秋齐侯伐我北鄙围郕　十七年秋齐侯伐我北鄙围桃　髙厚帅师伐我北鄙围防　冬邾人伐我南鄙　十八年秋齐师伐我北鄙　二十五年春齐崔杼帅师伐我北鄙
　　定七年秋齐国夏帅师伐我西鄙　八年夏齐国夏帅师伐我西鄙
　　以上外师伐鲁境者十九齐宋陈一齐十二邾三莒三凡外师伐鲁史无不书者比其事而考之则曲直自见无与于书法故不复详唯襄十年秋七月楚子囊郑子耳伐我西鄙不书者葢伐宋之师声言伐鲁志在还兵取萧鲁不受兵故不书于防杜云其义未闻陈云不悉书皆昧于存防书大体之义
　　僖二十六年春齐人侵我西鄙
　　文七年夏狄侵我西鄙　十五年秋齐人侵我西鄙冬齐侯侵我西鄙
　　襄十四年夏莒人侵我东鄙
　　以上外师侵鲁境者五僖二十六年书公追齐师至酅弗及则凡言侵者皆潜师攻掠而去明矣
　　哀八年春呉伐我　十一年春齐国书帅师伐我以上外师伐我者二呉次于泗上行成景伯以城下之盟为耻齐师在清鲁人欲背城而战皆伐鲁之国都故直言伐我
　　百十三外师来战
　　桓十年冬十二月丙午齐侯衞侯郑伯来战于郎以上三国之君来战于鲁地者一凡诸侯相侵伐或攻掠或求成不必皆战其战则以主及客以中国及夷狄皆以应兵见之此不以鲁及三国战直言三国之君来战乃笔削之旨说在变文篇
　　百十四内伐国取田邑言伐言取不用师但言取有来归之者言入已灭之国言取不絶其祀不言灭
　　隠十年六月壬戌公败宋师于菅辛未取郜辛巳取防以上公败外师取二邑者一翚既防郑伐宋公又亲败宋师故郑人得入二邑以归于我经所以但书鲁取而一败二取皆书日以异之
　　僖二十六年冬公以楚师伐齐取谷　三十三年夏公伐邾取訾娄
　　以上公伐国取邑者二
　　宣十年秋公孙归父帅师伐邾取绎
　　哀二年春王二月季孙斯叔孙州仇仲孙何忌帅师伐邾取漷东田及沂西田
　　以上鲁臣伐国取邑者一取田者一昭十年三卿伐莒而取郠不书杜氏曰公见讨平丘鲁讳之定六年公侵郑而取匡不书杜氏曰匡归之晋以非隣国不能有之故也
　　昭元年三月取郓
　　以上取外邑不言伐者一言易也不用师徒故但书曰取也郓莒鲁之塞邑也传曰莒鲁争郓为日久矣是也然则二十六年公在干侯取阚其不言伐何也阚内邑也传曰叔孙昭子如阚是也取内邑故亦不言伐也
　　僖三十一年春取济西田
　　成二年秋取汶阳田
　　襄十九年春取邾田自漷水
　　以上取田者三济西田受之伯主故不系曹汶阳田本我地故不系齐杜氏曰晋使齐还鲁故书取不以好得故不言归邾田在漷水北传曰晋人执邾悼公以其伐我故取邾田自漷水归之于我
　　隠八年三月郑伯使宛来归祊庚寅我入祊
　　以上外来归邑书我入者一郑来归祊将以易许田也非师不言入此言入者公羊传曰难也祊在泰山之下去郑逺而近鲁必郑人不能有而后归于鲁鲁恐其民不服故以兵入焉祊归我而许田未易岂非以其难与
　　僖二十二年春公伐邾取须句
　　文七年春公伐邾三月甲戌取须句
　　宣四年春公伐莒取向
　　以上公伐国而取其所灭之小国者三须句风姓国邾人灭之须句子来奔因成风也僖公伐邾取须句而反其君其后邾又灭之故文公伐邾取须句寘文公子焉向姜姓国隠二年莒人入向其后为莒灭不见于经传凡灭国有取而有之者则不书灭以存亡继絶之义责归于取之者也故须句不书邾灭向不书莒灭而皆以书取见义恶其为灭国者受恶而始灭之罪不待申言也在存防书大体中为变例之七须句始反其君为附庸则犹未絶其祀故从内取国例后寘文公子则遂县之故书日以异其事
　　昭四年九月取鄫
　　以上取已灭之国一传曰莒乱着丘公立而不抚鄫鄫叛而来故曰取然犹书莒灭鄫者讥在晋也以鲁觌鄫世子于晋悼公列鄫人于防而莒卒灭鄫与向须句异矣郑灭许呉灭徐楚人皆能继而存之使列于诸侯可以中国而不如夷狄乎或用二传之说谓昭以前鄫未亡非也
　　宣九年秋取根牟
　　成六年春取鄟
　　襄十三年夏取邿
　　以上取小国三传曰邿乱分为四师救邿遂取之此所以不言伐赵伯循曰凡得国而不言灭者不絶其祀也案根牟鄟传不言其故皆曰易也葢以鄫与邿推之
　　僖十七年夏灭项
　　以上灭小国者一夷而县之故直曰灭先儒或谓内讳灭言取者误矣灭不书月者间伯主有事与莒灭鄫同不言师说在变文篇
　　百十五外取我田邑言取虽我归之亦言取讳易田言假
　　宣元年六月齐人取济西田
　　昭二十五年十二月齐侯取郓
　　哀八年夏齐人取讙及阐
　　以上外取我田邑者三礼国亡大县邑公卿大夫士皆厌冠哭于大庙三日君不举此取田邑所以必书于防济西郓皆言取者一为鲁讳赂一见季孙据国叛君下言公至自齐居于郓则齐取郓以居公可见矣故皆书月以别于讙阐其书伐书取自从外伐取例见后篇
　　桓元年三月公防郑伯于垂郑伯以璧假许田
　　以上外以璧假田者一桓公簒位而脩好于郑卒易祊田许田多于祊故进璧以请史言璧假讳易许田也公羊传曰讳取周田也许田本鲁朝宿之邑在王畿之内故曰周田
　　百十六外灭国必书不絶其祀言取迫之使服曰降移其民人社稷曰迁
　　庄十年冬十月齐师灭谭谭子奔莒　十三年夏六月齐人灭遂
　　僖二十五年春王正月丙午衞侯燬灭邢
　　襄六年秋莒人灭鄫　十年春公防晋侯宋公衞侯曹伯莒子邾子滕子薛伯伯小邾子齐世子光防呉于柤夏五月甲午遂灭偪阳
　　定四年夏四月庚辰蔡公孙姓帅师灭沈以沈子嘉归杀之　六年春王正月癸亥郑游速帅师灭许以许男斯归
　　以上诸侯灭小国者七入春秋楚灭汉阳诸姬在齐桓未伯前晋灭耿霍魏在桓伯后告命皆不及于鲁故史不书而齐桓灭谭灭遂在经为灭国之始陈氏因谓不书晋楚灭国蔽罪于伯主其失与二传均矣凡侵伐围入有笔削者事有轻重也用兵之罪莫大于灭国者事不相蒙当各正其罪非笔削所加也凡灭国不日灭吾同宗之国则日防而遂灭日以其君归日间伯主有事而灭小国日凡灭国不言君奔者死于位也言以归者服之也防而遂灭不言以归略之也诸异义皆非
　　宣十五年六月癸卯晋师灭赤狄潞氏以潞子婴儿归十六年春王正月晋人灭赤狄甲氏及留吁
　　襄六年十二月齐侯灭莱
　　昭十七年八月晋荀呉帅师灭陆浑之戎
　　以上中国灭外裔者四莱姜姓子爵定公十年传称莱人为俘盖东方之国也虽君不日以
　　其君归则日案昭二十年晋灭肥以肥子绵臯归二十一年灭鼓以鼓子防鞮归皆不书者鲜虞肥鼓皆白狄也尝服属于晋既而肥鼓皆叛晋属鲜虞非赤狄潞氏甲氏之比故告命防书皆主伐鲜虞而不及肥鼓之灭其族微也
　　僖五年秋楚人灭子奔黄　十年春狄灭温温子奔衞　十二年夏楚人灭黄
　　文四年秋楚人灭江　五年秋楚人灭六
　　宣十二年冬十二月戊寅楚子灭萧
　　昭四年秋七月楚子蔡侯陈侯许男顿子胡子沈子淮夷伐呉执齐庆封杀之遂灭赖　八年冬十月壬午楚师灭陈　十一年冬十一月丁酉楚师灭蔡执蔡世子有以归用之　二十四年冬呉灭巢　三十年冬十二月呉灭徐徐子章羽奔楚
　　定十四年二月辛巳楚公子结陈公孙佗人帅师灭顿以顿子牂归　十五年二月辛丑楚子灭胡以胡子豹归
　　以上外裔灭中国十三国畿内国一侯国二小国十呉楚本非外裔以其国于蛮荒僭王窃号逺而絶之故其初皆以号举呉虽尝称爵然伐灭之事皆举号徐本古之建国以其先尝僭王故春秋外之然天子既讨其罪不絶其封则亦不可槩以外裔论也故见灭从中国例文十二年楚人围巢杜注谓巢呉楚间小国成七年传言呉始伐楚伐巢伐徐则巢自见围后从楚也杜氏于围巢传注以为羣舒之属于灭巢注曰楚邑也皆误刘氏曰巢伯爵国也本书序巢伯来朝故从中国例案定五年楚灭唐不书者唐微国久服于楚不得列于诸侯邲之役传始见唐侯而经不书柏举之役从蔡侯呉子伐楚以此见灭无为之告诸侯者故虽侯爵不得比萧赖也兴灭国继絶世圣人葢常言之苟见于防无不録也凡外裔灭中国小国不月近偪大国则月必大国而后日虽大国之附庸日狄灭温书而晋灭虞虢不书为变例之八说见下篇
　　僖二十六年秋楚人灭夔以夔子归
　　文十六年秋楚人秦人巴人灭庸
　　宣八年夏楚人灭舒蓼
　　成十七年冬楚人灭舒庸
　　襄二十五年秋楚屈建帅师灭舒鸠
　　昭十三年冬呉灭州来
　　以上蛮荒相灭者六成七年呉入州来传曰蛮之属于楚者呉尽取之则州来楚属也凡外裔相灭不月详略之义着矣
　　僖三年夏徐人取舒
　　以上取国一义与内取国同
　　庄八年夏郕降于齐师　三十年秋七月齐人降鄣以上降国二以兵迫之使服故不言取不絶其祀故不言灭
　　庄十年三月宋人迁宿
　　闵二年春王正月齐人迁阳
　　以上迁国二彊移其民人社稷于他处而取其地曰迁谷梁传曰迁者犹未失其国家以往者也
　　庄元年冬齐师迁纪郱鄑郚
　　以上以师迁人三邑一徙其民取其地也
　　百十七凡土功无不书都邑备制曰城不备制曰筑
　　隠七年夏城中丘　九年夏城郎
　　桓五年夏城祝丘　十六年冬城向
　　庄二十九年冬城诸及防　三十二年春城小谷僖二年春王正月城楚丘
　　文七年三月甲戌取须句遂城郚　十二年冬季孙行父帅师城诸及郓
　　宣八年冬城平阳
　　成四年冬城郓　九年冬城中城
　　襄七年夏城费　十三年冬城防　十五年夏季孙宿叔孙豹帅师城成郛　十九年冬城西郛　城武城定六年冬城中城　十四年冬城莒父及霄　十五年冬城漆
　　哀三年夏季孙斯叔孙州仇帅师城啓阳　四年夏城西郛　五年春城毗　六年春城邾瑕
　　庄二十八年冬筑郿
　　以上鲁城邑二十一城中城二城西郛二城衞邑一筑邑一中城杜氏以为鲁邑宋儒本谷梁非外民之说以为鲁国都城春秋二百四十余年鲁人无不脩筑其国都城郭之理成城中城而后襄城西郛定城中城而后哀城西郛宋儒说是也小谷左氏以为管仲之邑宋儒以为鲁邑本鲁人孙明复之说以鲁地有小谷而管仲所食乃齐之谷也据传昭十一年申无宇曰齐桓公城谷而寘管仲则非鲁人所城之小谷明矣城楚丘迁衞也凡伯主之令以内辞书故特月以别之春城者五夏城者七冬城者十五筑者一城诸及防城诸及郓在十二月系事之下跨二时也传曰凡土功龙见而毕务戒事也火见而致用水昬正而栽日至而毕谓建戌之月角亢晨见东方毕农务而戒事心星晨见而致筑作之物建亥之月定星昬中而树板榦日南至而毕功葢周家使民以时之制春秋之世鲁人日不暇给不能及闲暇脩其保障遇有外忧然后城要害以备难或为惧齐或为惧晋或备莒邾或帅师而城或彊家专邑而城之或争外邑而城之故虽非时而不得顾虽得时亦不足称也然冬月兴功为多而独无书秋城者则犹不以盛暑农事方殷时劳民也左氏唯以书时书不时防之可谓不揣其本而齐其末矣凡城必有郛郭楼橹之制郿下邑非要害制不备故曰筑与筑囿同凡防城皆别见
　　庄三十一年春筑台于郎　夏筑台于薛　秋筑台于秦
　　成十八年秋筑鹿囿
　　昭九年冬筑郎囿
　　定十三年夏筑蛇渊囿
　　以上筑台者三筑囿者三庄公一嵗中三筑台成公盛暑筑囿其纵欲劳民可知昭定拥虚器而筑囿三家分鲁而以此娯其君也防书实録而鉴戒明矣
　　庄元年秋筑王姬之馆于外
　　以上筑馆者一鲁与齐为不共戴天之雠又丧未毕而主其昬王姬至鲁久矣而齐侯有疑不敢亲迎故为筑馆于外比事考之则当时之情可见
　　百十八浚川
　　庄九年冬浚洙
　　以上浚洙者一洙水在鲁城北下合泗干时战败故深之以备齐
　　百十九堕毁
　　定十二年夏叔孙州仇帅师堕郈　季孙斯仲孙何忌帅师堕费
　　文十六年秋毁泉台
　　以上书堕邑者二毁台者一观上书围郈围费则堕二邑之故可见观上书夫人薨则毁台之故可见于毁泉台见春秋用民力必书啖氏曰毁全除之也堕但损之令不周
　　百二十新作门观新廏
　　僖二十年春新作南门
　　定二年冬十月新作雉门及两观
　　庄二十九年春新延廏
　　以上门观书新作者二廏书新者一言新见有旧言作见有加于前不言作者仍旧制也僖公改作南门不与诸门同雉门两观僭天子而不能革故皆书新作延廏坏而更之故言新不言作观其所书之时则时不时可见传曰凡啓塞从时杜氏谓门户道桥谓之啓城郭墙堑谓之塞皆官民之开闭不可一日而阙故特随坏时而治之僖公新作南门非治坏故传以土功之制讥之葢左氏但知土功之不时而不知改作之非制经于雉门两观特书月异之也凡脩旧不书楚宫宜书作而不书者史讳之也
　　百二十一时田用夏时越礼则书
　　桓四年春正月公狩于郎
　　庄四年冬公及齐人狩于禚
　　以上书公狩者二传曰春搜夏苗秋狝冬狩此周制四时田猎之名也周书曰周公正三统之义作周月至于敬授民时巡狩烝享犹自夏焉此田祭皆从夏时之证也杜氏曰传曰郑之有原圃犹秦之有具囿是诸国各有常狩之处鲁狩地大野是也此田猎有常地之说也其礼既有常时其地又有常处故虽公狩不书郎非常狩之地禚在齐境以越礼故书公羊传曰春曰苖秋曰搜冬曰狩常事不书此何以书逺也其时田之名虽言之不详所谓常事不书实史法也自僖文而后歴五公搜狩违礼皆不书者大夫专国公不复知军政时田得失无足议故虽违礼不书为变例之九
　　昭八年秋搜于红　十一年夏大搜于比蒲　二十二年春大搜于昌间
　　定十三年夏大搜于比蒲　十四年秋大搜于比蒲以上书搜一书大搜四搜者春田之名周之春夏寅卯辰之月兴之为得礼秋兴之非礼也昭十一年五月齐归薨而大搜叔向闻而讥之曰鲁公室其卑乎君有大丧国不废搜国不忌君君不顾亲能无卑乎殆其失国是时三家分鲁假春搜之礼以耀武示彊又与非时非地之搜不同故悉书之定十四年比蒲之搜经书邾子来防公则凡大搜皆公在可见而不书公者师乘非复公有史不虚饰也
　　百二十二火田
　　桓七年春二月己亥焚咸丘
　　以上火田一杜氏曰讥尽物故书
　　百二十三观鱼
　　隠五年春公矢鱼于棠
　　以上观鱼一谷梁传曰鱼卑者之事也鱼渔通杜训矢为陈本传言陈鱼而观之言陈渔人之事而观之也公谷经作观鱼文异事同叶氏朱子训矢为射本淮南时则训季冬命渔师始渔天子亲往射鱼传曰君举必书于此可见防书之体
　　百二十四大阅治兵异常
　　桓六年秋八月壬午大阅
　　庄八年春王正月甲午治兵
　　以上书大阅者一治兵者一周制天子因四时之田而教民以武事春曰振旅夏曰茇舎秋曰治兵冬曰大阅天子诸侯四时之田名既不异则教民以武事其礼亦同史所不书桓公以畏齐郑之故大阅于建未之月庄公以事仇之故治兵于子丑之春与因田习武之义不同故特书之僖文以后凡阅治皆不书义与时田同
　　百二十五军制作舎
　　成元年三月作丘甲
　　以上书作丘甲者一周制四井为邑四邑为丘四丘为甸军政起于井而成于甸故周官谓甸为乘其车人卒伍之数皆以甸为率也鲁至成公以齐难故创制益兵遂毁甸赋而以丘赋与郑子产作丘赋同故曰作丘甲不曰赋者其制以甲士为主也然损益之数不可考矣
　　襄十一年春王正月作三军
　　昭五年春王正月舎中军
　　以上书作三军者一舎中军者一呉氏曰周制万二千五百人为一军大国三军次国二军小国一军用众之法无过家一人凡一成之地六十四井出赋公田外有五百一十二夫是为一旅之众二十五成有二十五旅是为一军之众大国之地百成除二十五成为大夫采邑等用其七十五成之众即三军也鲁地方百里其初封之时有三军后舎其一军止有二军作三军者复旧制也然其时三家专国非有意于复旧也但借改作之名而分公室之民为私家之民分民既定则复舎中军矣
　　百二十六加赋税
　　宣十五年秋初税亩
　　哀十二年春用田赋
　　以上书初税亩者一用田赋者一通一井言之曰田去公田言之曰亩税亩者以亩为率也古者井田之法十取其一虽曰井九百亩八家同养公田为九一而助然八家庐舎各二亩半于公田中取之已去二十亩故谷梁谓公田为居井灶葱韭尽取焉家各私百亩公田十亩而已则其实亦十一也至宣公又履其私田之亩复十取其一故哀公曰二吾犹不足则十取二自宣公始也田赋者以田为赋也哀公时既以二为不足故用一井之田为率以敛财物韦氏杜氏皆谓赋其马牛葢以古者赋与税异也然韦氏本贾侍中云周制十六井赋戎马一疋牛三头一井之田而欲出十六井之赋陈氏亦谓使井出丘赋皆本左传孔子云以丘亦足矣以丘对田为说杜氏谓上赋之法因其田财通出马一疋牛三头今欲别其田及家财各为一赋则是以田对财为说未知孰是但外传又载孔子云先王制土籍田以力而砥其逺迩赋里以入而量其有无任力以大而议其老防其嵗收田一井出稯禾秉刍缶米不过是也此与左传自不同则当时加赋之制不可考矣
　　百二十七分器失得
　　定八年冬盗窃宝玉大弓　九年夏得宝玉大弓以上宝玉大弓书盗窃者一书得者一公羊传曰国宝也丧之书得之书苏子由曰宝玉大弓鲁之分器也
　　百二十八肆大眚
　　庄二十二年春王正月肆大眚
　　以上肆大眚一呉氏曰肆大眚则罪之不当赦者亦赦之也故书
　　百二十九书乱亡不由赴告
　　昭二十八年夏王室乱
　　僖十九年冬梁亡
　　以上王朝乱一国亡一不由赴告据昭二十二年传叔鞅归言王室乱说见辞从主人篇
　　百三十阙文
　　隠二年冬纪子帛莒子盟于密【程子曰阙文也春秋未有外大夫在诸侯上者当曰纪侯某伯莒子盟于密陈氏曰子帛裂繻字葢杜氏意之学者遂以驳左氏误矣】
　　桓四年【阙秋冬】　七年【阙秋冬○以上并阙二时事】　十四年夏五【阙月字并所系事来盟着例不月知非止阙月字】　十七年葬蔡桓侯【杜氏曰称侯葢谬误呉氏曰虽子男之君未有以諡配爵者或谓能请諡非也】
　　庄二十四年冬郭公
　　昭十年【阙冬字】　三十一年冬黒肱以滥来奔【阙邾字】定六年冬季孙斯仲孙忌帅师围郓【何忌阙何字】　十四年【阙冬字】
　　以上阙文凡九处三传同子曰吾犹及史之阙文也葢夫子平日之言史有阙文尚矣公羊传曰在侧者曰子苟知之何以不革曰如尔所不知何以为脩春秋时语也春秋存防书之大体阙文不革示不唯无所损而亦不能益故虽笔削时史而无嫌及其一笔一削万变不齐而所谓防书大体者自若故曰非圣人莫能脩之
　　百三十一日月差缪
　　隠元年王正月【长厯正月辛巳朔大衍厯正月辛亥朔大庚申冬至程氏公说曰自三统至钦天正月朔或辛亥或庚戌壬子视大衍厯前后差一日以传五月辛丑十月庚申考之则正月朔非辛亥故杜预迁就以辛巳为朔若从辛巳则冬至不在正月意者差闰只在今年而杜氏考之不详尔孔氏曰古厯十九年为一章章有七闰入章三年闰九月六年闰六月九年闰三月十一年闰十一月十四年闰八月十七年闰四月十九年闰十二月此据元首初章若于后渐积余分大率三十二月则置闰不必恒同初章闰月僖五年正月辛亥朔日南至治厯者皆以彼为章首之嵗杜为长厯置闰防数无复定凖凡为厯者闰前之月中气在晦闰后之月中气在朔僖五年正月朔旦冬至则四年当闰十二月也杜长厯僖元年闰十一月五年闰十二月与常厯不同者杜以襄二十七年再失闰传云司厯过昭二十年二月己丑日南至哀十二年十二月螽云火犹西流司厯过则春秋之世厯法错失所置闰月或先或后不与常同杜唯勘经传上下日月以为长厯若日月同者则数年不置闰月若日月不同须置闰乃同者则未满三十二月频置闰所以异于常厯故释例云春秋日有频月而食者有旷年不食者理不得一一如筭以守恒数故厯无有不失也故当脩经传日月以考晦朔以推时验未必得天葢春秋当时之厯也今案长厯得失孔氏言之已详据传昭二十年二月日南至则冬至差一月在周厯不足为异长厯于当时之厯未必尽合然杜氏考经之志学者不可不知也】　二年八月庚辰【长厯八月壬寅朔无庚辰庚辰七月九日闰十十二月大衍厯是年闰十一月】三年王二月己巳日有食之　三月庚戌　四月辛卯八月庚辰　十二月癸未【大衍厯二月己亥大三月己巳小日食庚戌在四月】
　　【辛卯在五月八月丙申大庚辰在九月十二月甲申大癸未在明年正月长厯己巳二月朔日食孔氏曰汉书律厯志载刘歆三统之术以为五月二十五分月之二十乃为一交以为交在望前朔则日食望则月食交在望后望则月食后月朔则日食交正在朔则日食既前后望不食交正在望则月食既前后朔不食日食者月掩之也日月之道互相出入或月在日表从外而入内或月在日里从内而出外道有交错故日食也朔则交防故食必在朔自隠元年尽哀二十七年积三千一百三十四月唯三十七食杜氏曰日月动物虽行度有丈量不能不小有盈缩故有虽交防而不食者或有频交而食者今案二厯所考春秋日食多不入食限者由厯法有踈密入食限而日月复不合者置闰不同故也】　四年王二月戊申【长厯戊甲三月十七日今案前年十二月有癸未则此年二月无戊申凡若此者明是史文差缪】　五年【长厯闰十二月大衍厯闰八月】　六年五月辛酉【大衍厯五月庚辰大辛酉在六月】　七年【长厯闰十二月】　八年六月己亥　辛亥　七月庚午　九月辛卯【大衍厯闰四月五月己亥小己亥辛亥在此月六月戊辰大庚午在此月八月丁卯大辛卯在此月】九年三月癸酉　庚辰【大衍厯三月甲午小癸酉庚辰在四月长厯是年闰十月】十一年七月壬午　十一月壬辰【大衍厯闰正月七月庚戌大壬午在】
　　【八月十一月戊申大壬辰在十二月】
　　桓元年四月丁未【大衍厯四月丙子大丁未在五月长厯是年闰十二月】　二年王正月戊申　四月戊申【长厯戊申五月十日大衍厯四月庚午大戊申在五月是嵗闰九月今案正月有戊申则四月不得有戊申】　三年七月壬辰朔日有食之既【大衍厯七月癸亥小八月壬辰大朔日食】　五年正月甲戌【长厯正月甲申朔月内无甲戌】　己丑【大衍厯正月乙卯小己卯冬至己丑在二月闰六月】　六年八月壬午　九月丁卯【大衍厯八月乙巳大壬午在九月九月乙亥小丁卯在十月】　七年二月己亥【大衍厯二月壬寅大己亥在三月长厯是年闰十二月】　八年【大衍厯闰三月】九年五月丁丑【大衍厯五月乙未小丁丑在六月】　十年王正月庚
　　申【大衍厯正月乙酉大乙巳冬至庚申在二月闰十一月】　十一年【长厯闰正月】　十二年六月壬寅　七月丁亥【六衍厯六月辛未大壬寅在七月七月辛丑小丁亥在八月】　八月壬辰【长厯八月无壬辰壬辰在七月二十三日】　十一月丙戌十二月丁未【大衍歴十月乙巳大丙戌在此月十一月己亥小丁未在此月】　十三
　　年二月己巳【长厯闰正月二月无己巳大衍厯闰七月】　十四年八月壬申乙亥　十二月丁巳【大衍厯八月戊子大壬申乙亥在九月十二月丙戌大丁巳在】
　　【十一月朔及明年正月二日】　十五年三月乙未　四月己巳【大衍厯三月乙卯大乙未在四月四月乙酉小己巳在五月】　十六年【大衍厯闰四月】　十七年正月丙辰【大衍厯正月乙亥小壬午冬至丙辰在二月】　二月丙午【长厯丙午三月四日今案五月有丙午六月有丁丑则二月不得有丙午】　五月丙午　六月丁丑八月癸巳【大衍厯五月癸酉小六月壬寅大丙午在六月丁丑在七月八月辛丑大癸巳在九】
　　【月】　十月朔日有食之【长厯十月庚午朔日食大衍厯十月庚子大十一月庚午小朔日食】　十八年四月丙子　丁酉【长厯四月丁卯朔丙子十日丁酉五月朔大衍厯四月丁酉大丙子在五月丁酉在六月】　十二月己丑【大衍厯十二月癸巳大己丑十一月二十六日】
　　庄元年【长厯闰十月大衍厯闰正月】　二年十二月乙酉【大衍厯十二月壬子大月内无乙酉】　三年【大衍厯闰九月】　四年六月乙丑【大衍厯六月癸酉大乙丑在此月长厯是年闰四月】　六年【大衍厯闰五月】　七年【长厯闰四月】　八年王正月甲午　十一月癸未【大衍厯正月壬子大己巳冬至甲午在二月十一月戊申小癸未在十二月】　九年【长厯闰八月大衍厯闰三月】　十一年【长厯闰三月大衍厯闰十一月】　十二年八月甲午【大衍厯八月丙辰小甲午在九月】　十四年【长厯闰五月大衍厯闰八月】　十七年【长厯闰六月大衍厯闰四月】　十八年王三月日有食之【长厯三月癸未朔不入食限大衍厯三月癸丑大四月癸未小五月壬子大日食宋刘孝孙同沈氏括曰春秋日食三十六后世厯家推验精者不过二十六本朝衞朴得三十五独庄十八年三月古今筭不入食法】　二十二年七月丙申【大衍厯七月戊午大丙申在八月闰十月】　二十四年八月丁丑　戊寅【大衍厯八月丙午大丁丑戊寅在九月长厯是年闰七月】　二十五年五月癸丑　六月辛未朔日有食之【大衍厯五月壬申大六月壬寅小癸丑在六月闰月辛未大日食】　二十八年王三月甲寅【大衍厯二月丙辰大闰月丙戌小甲寅二十九日长厯是年闰三月甲寅三月晦日】　二十九年【长厯闰二月】　八月癸亥【大衍厯八月辛未大癸亥在九月】　九月庚午朔日有食之【大衍厯九月辛丑小十月庚午大日食】　三十年八月癸亥　九月庚午朔日有食之【大衍厯八月辛未大九月辛丑小癸亥在此月十月庚午大日食闰十一月长厯是年闰二月】　三十二年七月癸巳　八月癸亥　十月己未【大衍厯七月庚申大八月庚寅小十月己丑小癸巳在八月癸亥在九月己未在十一月长厯是年闰三月】
　　闵元年六月辛酉【大衍厯六月乙酉大辛酉在七月闰八月】　二年八月辛丑【大衍厯八月戊申大辛丑在九月长厯是年闰五月】
　　僖元年七月戊辰　十月壬午【大衍厯七月癸酉小戊辰在八月十月辛丑大壬午在十一月长厯是年闰十一月】　二年【大衍厯闰五月】　五年【传王正月辛亥朔日南至大衍厯正月癸未小辛亥冬至二十九日闰月壬子大长厯是年闰十二月】　七年【大衍厯闰九月长厯闰十一月】　八年【长厯是年又闰十一月】　九年七月乙酉【长厯七月无乙酉八月甲申朔乙酉二日】　十年【大衍厯闰六月】　十二年王三月庚午日有食之【大衍厯三月辛未小五月庚午小日食长厯是年闰二月】　十二月丁丑【长厯十二月乙未朔丁丑十一月十二日大衍厯十二月丙申大丁丑十一月十一日】　十三年【大衍厯闰二月】　十四年八月辛卯【大衍厯八月丁巳小辛卯在九月】　十五年五月日有食之【长厯五月壬子朔不入食限大衍厯四月癸丑大日食五月癸未小】　九月己卯晦【大衍厯九月辛巳小己卯晦在十月闰月庚申小】　十七年【长厯闰十二月】十八年五月戊寅【大衍厯五月乙未大戊寅在六月】　八月丁亥【长厯】
　　【八月癸巳朔丁亥在七月二十四日九月二十五日大衍厯闰七月甲子小丁亥在此月二十四日】　二十年五月乙巳【大衍厯五月癸丑大乙巳在六月长歴是年闰二月】　二十一年【大衍厯闰四月】　二十四年【长厯闰四月大衍厯闰正月】　二十五年【长厯闰十二月】　二十六年王正月己未【大衍厯正月辛巳小壬寅冬至己未在二月闰九月】二十七年八月乙巳【长厯八月无乙巳乙巳九月六日大衍厯八月辛未大乙巳九】
　　【月五日】　二十九年【大衍厯闰六月】　三十年【长厯闰九月】　三十二年四月己丑　十二月己卯【大衍厯闰二月乙巳小己丑在三月十二月庚子大己卯在十一月】　三十三年四月辛巳　癸巳【大衍厯三月己巳小辛巳癸巳皆在此月】
　　文元年二月癸亥朔日有食之【大衍厯二月甲午小三月癸亥大日食长厯闰三月传曰于是闰三月非礼也孔氏曰汉书律厯志云文公元年距僖五年辛亥二十九嵗是嵗闰余十三闰当在十一月后今三月已即置闰是嫌闰月大近前也杜以为僖三十年闰九月文二年闰正月故言于厯法闰当在僖公末年误于今年置闰嫌置闰大近后也大衍厯是年闰十二月】　二年王正月甲子　丁丑【长厯闰正月大衍厯正月戊子大己丑冬至甲子丁丑皆在二月】　四年【长厯闰三月大衍厯闰八月】　六年闰月【长厯闰十二月程公说曰案厯法是年未应闰经书闰月则周闰有所移也】　七年三月甲戌　四月戊子【大衍厯二月己未小甲戌在此月四月戊午大闰月戊子小】　八年八月戊申【长厯闰七月八月戊申晦】九月癸酉【长厯癸酉九月朔大衍厯九月甲辰小癸酉十月朔】　十二年【长厯闰十一月大衍厯闰十月】　十三年五月壬午　十二月己丑【大衍厯五月壬午朔大十一月庚辰小己丑在此月长厯五月壬午朔己丑十一月十日】　十四年五月乙亥【大衍厯四月丁酉大乙亥在此月】　十五年【大衍厯闰六月】　十六年【长厯闰五月】十八年五月戊戌　六月癸酉【大衍厯闰二月四月甲申小戊戌在此月】
　　【五月癸丑大癸酉在此月】
　　宣二年王二月壬子【大衍厯正月甲辰小癸亥冬至壬子在此月闰十一月己巳小长厯是年闰五月】　三年十月丙戌【大衍厯九月甲子小丙戌在此月】　四年六月乙酉【大衍厯五月庚申大乙酉在此月】　五年【大衍厯闰八月】　六年【长厯闰五月】　八年七月甲子日有食之既【长厯七月乙未朔甲子三十日皆不入食限大衍厯闰五月丁酉小十月甲子朔日食程公说曰长厯自僖十二年至文元年五年一闰者二四年一闰者三失二闰焉又自文十六年至宣十年四年一闰者三又失一闰焉】　九年九月辛酉【长厯辛酉在八月大衍厯八月庚申小辛酉在此月】　十年四月丙辰日有食之【长厯四月丙辰朔是年又闰五月大衍厯四月丙辰大日食】　十一年【大衍厯闰正月】　十二年六月乙卯【长厯闰五月大衍厯六月癸酉大乙卯在七月】　十二月戊寅【长厯十二月己亥朔戊寅在十一月】　十三年【大衍厯闰九月】　十五年【长厯闰十一月】十六年【大衍厯闰六月】　十七年王正月丁未【长厯丁未在二月初四大】
　　【衍厯正月丁丑小丁未二月二日】　六月癸卯日有食之【长厯六月癸卯朔大衍厯五月乙亥朔日食六月甲辰大】
　　成元年【长厯闰三月大衍厯同】　二年四月丙戌【长厯丙戌在五月朔】　八月庚寅【长厯九月甲申朔庚寅七日大衍厯八月丙辰小九月乙酉大庚寅六日】　三年【大衍厯闰十一月】　四年三月壬申【长厯壬申在二月是嵗闰七月】　六年【大衍厯闰七月】　七年八月戊辰【大衍厯八月丁亥小戊辰在九月长厯是年闰八月】　九年【大衍厯闰四月】　七月丙子【长厯七月乙巳朔丙子在八月】　十一月庚申【大衍厯十一月甲戌小庚申在十月长厯是年闰十一月】　十年五月丙午【传六月丙午晋侯卒长厯六月庚子朔丙午七日杜氏曰经有日无月大衍厯五月辛未小丙午六月七日】　十二年【大衍厯闰正月】　十四年十月庚寅【大衍厯十月乙巳大闰月乙亥大庚寅在此月长厯是年闰七月】　十七年九月辛丑【大衍厯闰六月庚寅小九月戊午大辛丑在八月】十一月壬申　十二月丁巳朔日有食之【传十一月壬申声伯】
　　【卒范氏曰据十二月丁巳朔十一月无壬申长厯壬申在十月五日是年闰十二月传闰月乙卯晦十八年正月甲申晦二月乙酉朔晋悼公即位大衍厯闰六月庚寅小十一月丁巳朔日食】
　　襄二年六月庚辰【传七月庚辰郑伯睔卒长厯闰四月经庚寅五月十九日六月无庚辰庚辰七月九日大衍厯闰三月甲戌小六月壬寅大庚辰在七月】　三年六月戊寅【长厯六月丁酉朔七月丙寅朔戊寅十三日大衍厯同】　四年王三月己酉【传三月陈成公卒长厯三月无己酉大衍厯三月壬戌大己酉在二月是嵗闰十二月】　五年【长厯闰四月】　七年十月壬戌【大衍厯闰八月壬申大九月壬寅小壬戌在此月长厯是嵗闰十月】　九年十二月己亥【传十一月己亥同盟于戏十二月癸亥门其三门闰月戊寅济于隂阪侵郑杜氏曰以长厯参校上下此年不得有闰月戊寅戊寅是十二月二十日疑闰月当为门五日五字上与门合为闰则后学者自然转日为月长厯十一月庚寅朔己亥十日大衍厯十一月己丑大己亥在此月】　十年五月甲午【大衍厯闰四月丁亥小甲午在闰月长厯是年闰十一月】　十一年【传九月诸侯悉师以复伐郑甲戌晋赵武入盟郑伯郑子展出盟晋侯十二月戊寅防于萧鱼杜氏曰经书秋史失之今案经传时月互异者不一或史即赴时书之或传所据载籍讹舛不与经合若诸侯之防无国不记故传于此年之事自四月己亥以后所书日月甚详经书七月己未盟于亳城北后有公至自防楚子郑伯伐宋二事则诸侯再伐郑在九月经例不书月传固与经不异郑受伐乃使良霄如楚诸侯观兵郑东门郑人行成又晋郑交涖盟已不得复在九月况涖盟后始退师为萧鱼之防岂复一月中事乎葢下文冬字当在防于萧鱼上不知何由致误也】　十三年【大衍厯闰正月长厯闰八月】　十五年八月丁巳日有食之【长厯七月丁巳朔日食大衍厯同】　十一月癸亥【大衍厯闰十月乙卯癸亥在闰月】　十六年三月戊寅　五月甲子【大衍厯二月癸丑小戊寅在此月四月壬子大甲子在此月长厯是嵗闰十月】　十八年【大衍厯闰六月】　十九年七月辛卯　八月丙辰【大衍厯七月癸巳大八月癸亥小辛卯在六月丙辰在七月长厯是年闰九月传五月壬辰晦齐灵公卒杜氏曰光定位而后赴】　二十一年十月庚辰朔日有食之【大衍厯闰二月甲申小九月庚戌朔日食十月庚辰朔日在黄道角四度弱非食限长厯是年闰八月】　二十三年【大衍厯闰十二月】　二十四年八月癸巳朔日有食之【大衍厯七月甲子朔日食八月癸巳朔日在黄道星二度弱非食限长厯是年闰三月孔氏曰二十一年九月十月频月日食此年七月八月频月日食凡交前十五度交后十五度并是食竟去交逺则日食渐少去交近则日食渐多正当交则日食既若前月在交初一度日食则至后月之朔犹在交之末度未出食竟月行天既帀来及于日或可更食若前月日在交初二度以后则后月复食无理今七月日食既而八月又食于推步之术必无此理刘以为日月共尽一体日食少则月食多日食多则月食少日食尽则前后望月不食月食尽则前后朔日不食以其交道既不复相揜故也此与二十一年频月日食理必不然疑古书歴世遥逺转冩失真又曰战国及秦厯纪全废汉来测候天时始造其术刘歆以为五月二十三分月之二十五日一食空得食日而不得加时汉末防稽都尉刘洪作乾象厯始推月行迟疾求日食加时后代脩之渐益微密推步日食莫不符合但无频月食法故为厯者皆一百七十三日有余而始一交防未有频月食者汉书髙祖即位三年十月十一月晦日频食则日有频食之理今案日月交防有常而积久不能无小变动如厯家论日短景长日长景短日或失其常度则虽巧厯有不能尽其变者汉文帝三年十月晦十一月晦并日食是汉初三十年中频食者再后此乃未有此固不可以常理推也孔氏于襄二十四年从刘之说以频食为经文转冩失真与隠三年正义自相违失杜注之旨】　二十五年八月己巳【传秋七月己巳同盟于垂丘长厯八月戊子朔无己巳大衍厯同今案六月有壬子则八月不得有己巳】二十六年【传三月甲寅朔长厯闰十二月大衍厯闰八月】　二十七年冬十
　　二月乙亥朔日有食之【传曰十一月乙亥朔日有食之辰在申司厯过也再失闰矣杜氏曰斗当建戌而在申故知再失闰也若是十二月则为三失闰故知经误文十一年三月甲子至今年七十一嵗应有二十六闰今长厯推得二十四闰通计少再闰今案传上书六月丁未朔至壬申七月戊寅至乙酉九月有庚辰辛巳则乙亥为十一月朔长厯十一月乙亥朔日食大衍厯同】　二十八年十二月乙未【长厯十二月戊戌朔无乙未二十二日己未恐己误作乙传十二月乙亥朔误大衍厯十二月己亥小二十一日己未今案是月有甲寅则不得有乙未故刘氏以为当是闰月】　二十九年【长厯闰八月大衍厯闰五月】
　　昭元年六月丁巳【大衍厯闰正月庚戌大五月戊申大丁巳在此月】　十一月己酉【长厯十一月乙亥朔己酉十二月六日传十二月甲辰朔是年闰十二月】　三年【大衍厯闰九月】　四年【长厯闰四月】　六年【长厯闰七月大衍厯闰六月】　八年十月壬午【大衍厯十月丙申小壬午在十一月长厯是年闰八月】　九年【大衍厯闰三月】　十年七月戊子【长厯七月庚寅朔无戊子】　十一年【大衍厯闰十二月】　十二年三月壬申【长厯是年闰正月三月无壬申】　十三年四月【传五月癸亥王缢于芋尹申亥氏杜氏曰癸亥五月二十六日经书四月误】　十四年【大衍厯闰七月】　十五年六月丁巳朔日有食之【大衍厯五月丁巳大朔日食长厯是年闰九月】　十七年六月甲戌朔日有食之【大衍厯五月丙午朔大日食黄道娄四度闰月丙子小六月乙巳大非食限甲戌九月朔】　十八年【长厯闰正月】　二十年【传王二月日南至三统厯正月己丑朔旦冬至杜氏曰是嵗朔旦冬至之嵗也时史失闰闰更在二月后故传于二月记南至日以正厯也大衍厯正月辛酉小己丑冬至闰二月庚申小长厯是年闰八月与传合】　二十一年七月壬申朔日有食之【大衍厯七月丙子小闰十月甲戌大十二月癸酉大朔日食黄道箕四度半彊】　二十二年冬十月【传十一月乙酉王子猛卒杜氏曰乙酉在十一月】　十二月癸酉朔日有食之【长厯十一月小甲戌朔传乙酉十二日己丑十六日十二月大癸卯朔传庚戌八日闰月癸酉朔传辛丑二十九日杜氏曰此月有庚戌又以长厯推校前后当为癸卯朔书癸酉误孔氏曰庚戌上去癸酉三十七日若此月癸酉朔其月不得有庚戌又传十二月下有闰月辛丑辛丑是壬寅之前日二十三年传曰正月壬寅朔二师围郊则辛丑是闰月之晦也又计明年正月之朔与今年十二月中有一闰相去当为五十九日此年十二月当为癸卯朔经书癸酉明是误也大衍厯闰十月甲戌大】　二十四年八月丁酉【大衍厯八月甲子小丁酉在九月今案五月朔乙未则八月不得有丁酉长厯丁酉九月五日】　二十五年九月己亥　十月戊辰　十一月己亥【大衍厯六月己丑小八月戊子小九月丁巳大十月丁亥小十一月丙辰大己亥在八月戊辰在九月又己亥在十月长厯是年闰十二月】　二十八年四月丙戌【大衍厯闰三月癸酉小丙戌在闰月长厯是年闰五月】　三十年六月庚辰【大衍厯五月庚申大庚辰在此月闰十二月丁巳小长厯是年闰五月】
　　定元年【大衍厯闰八月】　二年五月壬辰【大衍厯四月丁卯大戊辰在此月长厯是年闰五月】　四年【长厯闰七月大衍厯闰四月】　七年【三统厯正月己巳朔冬至殷厯庚午朔大衍厯正月庚子大己巳冬至闰月庚午小】　八年【长厯闰二月】　九年【大衍厯闰十月】十年【长厯闰六月】　十二年十月癸亥　十一月丙寅朔
　　日有食之【大衍厯闰七月戊戌小九月丁酉小癸亥在此月十月丙寅大日食长厯是年闰十一月】十四年【长厯闰十二月】　十五年二月辛丑【大衍厯正月甲申小辛亥冬至】
　　【辛丑在此月闰三月壬子大】　五月辛亥【长厯五月辛亥朔大衍厯同】　九月辛巳【长厯九月己酉朔无辛巳辛巳十月三日大衍厯同今案八月朔庚辰则九月不得有辛巳】哀二年【长厯闰十一月大衍厯阙】　五年九月癸酉【大衍厯闰八月辛巳小癸酉在闰月长厯是年闰十月】　七年【长厯闰十二月】　八年【大衍厯闰五月】　十年【长厯闰五月】　十一年【大衍厯闰正月】　十二年十二月螽【传仲尼曰火犹西流司厯过也杜氏曰周十二月今十月是嵗应置闰而失不置虽书十二月实今之九月】　十三年【大衍厯闰九月】　十二月螽【杜氏曰实十一月】　十四年【长厯闰二月】以上长厯考春秋日月失三十六日朔三晦二其经传上下所书日月有可证据者明是史文差缪日食不入限者四频月食者二大衍厯失一百二十六日朔三日食不入限十七先一月者六先二月者二先三月者一先五月者一后一月者六闰月一频月食者二杜氏据左氏传屡讥周厯失闰是以长厯第前却闰月求与春秋日月相符故所失少大衍厯自以三十二月闰率追筭不计与经合否故所失多东周厯法无传矣刘歆所緫六厯俱非古法也杜氏谓或用黄帝以来诸厯推经传朔日皆不合所谓鲁厯亦不与春秋相符疑来世好事者为之凡经传有七百七十九日汉末宋仲子集七厯以考春秋鲁厯得五百二十九失二百五十日是不与春秋相符也大衍厯合朔议曰春秋日食有甲乙者三十四殷厯鲁厯先一日者十三后一日者三周厯先一日者二十二先二日者九其伪可知矣然大衍厯视长厯朔每差一月亦有差二月者其日月得失本非所以释经也传除释经日外别记三百一十六日长厯推无月者二其不合者六日而已是固不容以闰率议之但长厯视大衍厯少六闰自隠二年至宣十年三失闰自成末年至春秋之终复三失闰果若是四时寒暑皆当反易不但以申为戌而已恐周厯虽差未必如是之缪案经传有旷数年不书日者前后屡见之长厯于此既无所据岂能无失至言顿置两闰以应天正则臆决尤甚故说者疑焉今姑取其所考日月以证史文之误附于阙文后葢三传异师而日月之误不殊有非笔削后转冩失眞者矣并及大衍厯者所以见周厯置闰无准致日月不与天合如传所记日南至在二月则虽曰建子而实亥十一月火犹西流则虽曰建戌而实申也然孔子于十二月螽尝讥司厯之过而春秋日食不书朔日乃独致辨于交朔之不合者闰余之失易见而交朔之缪难知易见者有不胜讥而难知者非验诸日食则莫能得其正也春秋存防书之大体诸越礼亡法不待辨而明者皆有笔而无削讥之不可胜讥也述作有体要拨乱有先后周礼未亡文武之政布在方防春秋之义行君臣父子中国外裔一反于正礼乐征伐自天子出脩废举坠而已






　　春秋属辞卷七
<经部,春秋类,春秋属辞>
　　钦定四库全书
　　春秋属辞卷八　　　　　　元　赵汸　撰假笔削以行权第二
　　古者汗竹为简编简为防故有笔削之事孔子作春秋以寓其拨乱之志而国史有恒体无辞可以寄文于是有书有不书以互显其义其所书者则笔之不书者则削之史记世家论孔子为春秋笔则笔削则削子夏之徒不能赞一辞正谓此也盖尝考之笔削之例有三曰不书曰变文曰特笔而存防书大体与日月之法不与焉不书之义有五一曰略同以显异公行不书至之类是也二曰略常以明变释不朝正内女归寜之类是也三曰略彼以见此以来归为义则不书归以出奔为义则杀之不书之类是也四曰略是以着非诸杀有罪不书勤王复辟不书之类是也五曰略轻以明重非有关于天下之大故不悉书是也凡书不书之大端不出于此而夫子于春秋独有知我罪我之言者亦以其假笔削以寓拨乱之权事与删诗定书异也自左氏不明此义为其徒者遂不知圣人有不书之法公羊谷梁每设不书之问盖其所承犹得学春秋之要而无所考据不能推见全经近代説者虽多惟子朱子尝谓惜乎不修春秋不存不知孰为夫子所笔孰为夫子所削最得书法失传之由其能防考经传以其所书推见其所不书以其所不书推见其所书者永嘉陈氏一人而已但左氏书首所发不书之例皆史例也而陈氏误以为笔削之法故凡传之所録皆以为鲁史旧文而无经之传皆为夫子所削不知防书有体夫子所据以施笔削者左氏初未之见二家与左氏异师其难疑以不书发义亦非左氏例也陈氏合而求之失其本矣是以其说不能皆合故今特考有书有不书者自为一类以明笔削之权而变文特笔之法别为篇
　　假笔削以行权第二之一
　　一公如大国恒书至则不书至以见义
　　庄二十二年冬公如齐纳币　二十三年春公至自齐夏公如齐观社　公至自齐　二十四年夏公如齐
　　逆女　秋公至自齐
　　以上庄公以事如齐书至者三国君身系宗社安危故反行必书至详其事以尊君也左氏谓以告庙饮至而书者非也告庙饮至乃人君徃还常礼适与书至同时于史法何与乎二传谓危之而后至者一切之论不可通于全经盖史法于公还无不书至者笔削之防以书至为恒则不书至以见义以不书至为恒则书至以见义所谓略同以显异是也庄公如齐纳币观社皆非礼惟逆女合古制而夫人又不与君俱入故皆书至从其恒辞以君行为重而已
　　僖三十三年冬十月公如齐　公至自齐【为薨月】
　　文三年冬公如晋十二月己巳公及晋侯盟　四年春公至自晋　十三年冬公如晋卫侯防公于沓十二月己丑公及晋侯盟公还自晋郑伯防公于棐　十四年春王正月公至自晋
　　以上僖公如齐书至者一文公如晋书至者二晋文伯业甫定而卒故僖公未尝朝晋而晩年一朝齐昭则亦非所以为安也晋襄立以不朝来讨文公如晋晋人使阳处父盟公以耻之经不书公如晋三年晋人请改盟公如晋及晋侯盟襄公卒灵公幼扈之盟公后至晋人以为讨于是公如晋及晋侯盟虽请成卫郑于晋而晋终不竞于楚故皆至从其恒辞
　　宣四年秋公如齐　公至自齐　五年春公如齐　夏公至自齐　九年春王正月公如齐　公至自齐　十年春公如齐　公至自齐　夏四月己巳齐侯元卒公如齐　五月公至自齐
　　以上宣公如齐者五四朝一奔丧皆书至鲁宣簒立齐惠为平州之防以定其位故终身谨于事齐惠公卒又亲奔其丧既非事伯主亦与以小事大为国为民者不同故皆书至从其恒辞凡至皆不月至以四时首月则书其月宣至书五月以奔诸侯之丧异之也
　　成三年夏公如晋　公至自晋　四年夏公如晋　秋公至自晋　十年秋七月公如晋　十一年春王三月公至自晋　十八年春公如晋　夏公至自晋
　　襄三年春公如晋夏四月壬戌公及晋侯盟于长樗　公至自晋　四年冬公如晋　五年春公至自晋　八年春王正月公如晋　夏公至自晋　十二年冬公如晋　十三年春公至自晋　二十一年春王正月公如晋　夏公至自晋
　　昭五年春公如晋　秋七月公至自晋　十五年冬公如晋　十六年夏公至自晋
　　以上成公如晋者四襄公如晋者五昭公如晋者二皆书至朝盟主也成公即位为齐难故与晋结盟于是有鞌之役三年如晋拜汶阳田四年特朝归而欲结楚以叛晋季文子不可而止十年如晋吊丧晋厉新立疑公贰于楚止公送葬以验实公请受盟而归盖晋德既衰诸侯类弗诚服又时有执止之辱故皆书至而见止之役特书月至以异之晋悼公待诸侯有礼而襄公如晋皆书至者悼公虽贤能尽力以得郑而终不能服楚齐挟邾莒更伐鲁以败盟功烈非桓文比则亦未可恃以为安也二十一年公如晋拜围齐之师及邾田以后晋衰日甚不足宗诸侯矣
　　襄二十八年十一月公如楚　二十九年春王正月公在楚　夏五月公至自楚
　　昭七年三月公如楚　九月公至自楚
　　以上襄公如楚者一昭公如楚者一皆书至晋既以诸侯与楚襄公逺朝荆蛮又被止与陈郑许之君送葬西门之外楚灵章华之召昭公其敢不徃乎中国无伯降而从楚以书至为幸矣故其至皆月
　　僖十年春王正月公如齐　十五年春王正月公如齐以上僖公如齐不书至者二朝齐桓也春秋诸侯以小事大犹惧不得免焉故滕薛降爵以朝鲁以不恭见伐鲁事晋楚亦时有见止之辱其朝觐皆迫于彊令不可言礼故鲁君外如皆书至用史氏常法也齐桓创伯之初诸侯朝聘未有定制故庄公三如齐皆以事行召陵首止功业既盛荆楚帖服中夏小康王室奠安诸侯禀命乃定为三歳而聘五歳而朝之法故鲁僖凡再朝桓公夫子皆削其书至之文明不与他时朝大国者同所谓信而安之者也盖为伯主者必若桓公而后可当诸侯之朝为诸侯必若事齐桓而后得朝伯主之礼是故特不至以别之所谓以书至为恒则不书至以见义也或曰诸侯不朝天子而以朝伯主为礼可乎是盖不知春秋经世之防者春秋固责诸侯之无王而亦不废中国之有伯固罪诸侯之不朝京师而亦不絶诸侯之事伯主也当是时方借伯者以安靖天下则朝聘固不可无节矣二公防诸侯恒不书至则书至以见义
　　桓元年三月公防郑伯于垂　二年三月公防齐侯陈侯郑伯于稷以成宋乱　三年春正月公防齐侯于嬴六月公防侯于郕　九月公防齐侯于讙　六年
　　夏四月公防纪侯于成　十一年九月公防宋公于夫钟　冬十二月公防宋公于阚　十二年八月公防宋公于虚　冬十一月公防宋公于　十四年春正月公防郑伯于曹　十五年五月公防齐侯于艾【蒙上事月】　十六年春正月公防宋公蔡侯卫侯于曹
　　宣元年夏公防齐侯于平州
　　以上桓公防诸侯不书至者十有三皆春秋之初伯者未兴诸侯起乱之事明不足致也宣公防诸侯不书至者一宣公簒立请防于齐以定其位其至又足书乎隐公盟防不入例者三传説者皆曰隠不书至谦不告庙也告庙书至本不相因隐以摄君行还不告庙史不书至不敢同于正君也
　　定十年夏公防齐侯于夹谷　公至自夹谷　十四年夏公防齐侯卫侯于牵　公至自防
　　以上定公防诸侯书至者二齐景公结鲁以叛晋防鲁卫以袭晋中国无伯诸侯复散天下大故盖有在于是故皆书至重叛盟主也
　　桓元年夏四月丁未公及郑伯盟于越　十二年夏六月壬寅公防侯莒子盟于曲池　秋七月丁亥公防宋公燕人盟于谷丘　冬十一月丙戌公防郑伯盟于武父　十七年春正月丙辰公防齐侯纪侯盟于黄二月丙午公防邾仪父盟于趡
　　僖二十五年冬十二月癸亥公防卫子莒庆盟于洮二十六年春王正月己未公防莒子卫甯速盟于向以上桓公与诸侯盟不书至者六义与防同僖公与诸侯盟不书至者二亦中国无伯之事
　　文十七年六月癸未公及齐侯盟于谷　秋公至自谷定十二年冬十月癸亥公防齐侯盟于黄　公至自黄以上文公与诸侯盟书至者一定公与诸侯盟书至者一晋伯中衰齐商人弑其君而代之执子叔姬执单伯亟加兵于我而要公以盟公以疾辞不可乃盟于谷虽商人以弑终而鲁不复事晋矣晋伯既衰公防齐景于夹谷而后盟于黄卒叛晋故皆书至所谓以不书至为恒则书至以见义也
　　三公防伯主恒不书至则书至以见义
　　庄十三年冬公防齐侯盟于柯　二十三年十二月甲寅公防齐侯盟于扈　二十七年夏六月公防齐侯宋公陈侯郑伯同盟于幽　冬公防齐侯于城濮
　　以上庄公与齐桓盟防不书至者四柯之盟鲁无信故不月以异之盖庄公于齐本有纳纠之隙既盟于柯而单伯之防不徃鄄之再防不徃同盟于幽以微者行是以有公子结之盟有三国西鄙之伐其不书至明与桓也不书月以罪鲁也于是盟高徯亲纳币观社遇于谷盟于扈亲逆女而后同盟庄公内有所嫌故重于从齐齐桓委曲调顺凡十有余载而后致公于防其务在得鲁如此既又防于城濮而后伐卫遇于鲁济而后伐山戎且躬来献捷其身下诸侯又如此桓公不徒以力服人矣此春秋不致不日之义也扈之盟日离盟非伯者之事也谷梁传曰致君者殆其徃而喜其反者也桓防不至安之也又曰桓公委端搢笏而朝诸侯诸侯皆谕乎桓公之志果若是虽安之可也公羊传曰桓之盟不日其防不致信之也此皆经之逸义也但于柯盟发例则失其旨而致与不致惟以安危释之盖举一隅而不能以三隅反者也
　　僖元年八月公防齐侯宋公郑伯曹伯邾人于柽　五年夏公及齐侯宋公陈侯卫侯郑伯许男曹伯防王世子于首止秋八月诸侯盟于首止郑伯逃归不盟　七年秋七月公防齐侯宋公陈世子款郑世子华盟于甯母　八年春王正月公防王人齐侯宋公卫侯许男曹伯陈世子款盟于洮　九年夏公防宰周公齐侯宋子卫侯郑伯许男曹伯于葵丘九月戊辰诸侯盟于葵丘十一年夏公及夫人姜氏防齐侯于阳谷　十三年
　　夏公防齐侯宋公陈侯卫侯郑伯许男曹伯于咸以上僖公与齐桓大盟防者六与夫人同防一皆不书至凡防不月防于柽谋救郑而弗果郑比歳受兵故月亦以见桓公之重伐楚也召陵屈完来盟而中国之势安首止殊防世子而天下之本定辞子华甯母而郑伯请服防王人盟洮而襄王以寜桓公可谓有大功于当世者矣故其盟不日其防不致所以别于后之主夏盟者孟子称五伯桓公为盛而举葵丘之盟以实之谷梁传曰桓之盟不日此何以日美之也其言束牲载书一明天子之禁与孟子略同胡文定公亦曰葵丘之盟美之大者也盖桓公规逺略至此甫定又与前日之求诸侯服叛国而为防谋王室而为盟者不同故特书日以别之盖不书日以为恒则书日以为变也防于咸致戍于周而谋也
　　僖十五年三月公防齐侯宋公陈侯卫侯郑伯许男曹伯盟于牡丘遂次于匡公孙敖帅师及诸侯之大夫救徐　秋公至自防【为下二事月】　十六年冬十二月公防齐侯宋公陈侯卫侯郑伯许男邢侯曹伯于淮　十七年九月公至自防
　　以上公与齐桓大盟防书至者二范甯曰齐桓德衰故危而致之是时楚人伐徐桓公盟诸侯于牡丘不亲救患而使诸侯之大夫专兵其志已怠明年防于淮谋鄫役人夜呼不果城而还其政益荒故皆书至盖以不书至为恒则以书至为异也诸侯未归而鲁取项齐人以为讨而止公声姜防齐侯释公故淮之防与至皆特书月
　　僖二十八年五月癸丑公防晋侯齐侯宋公蔡侯郑伯卫子莒子盟于践土公朝于王所
　　以上公与晋文大盟防不书至者一晋文城濮之功尊王定伯不俟再举视齐桓有光故践土之盟书日同之葵丘而其防亦不书至桓文并称盖以此春秋序二伯之绩亦莫盛于此笔削之义甚明温以围许至则齐桓致伐之例也
　　四公防盟主恒书至则不书至以见义
　　文十四年六月公防宋公陈侯卫侯郑伯许男曹伯晋赵盾癸酉同盟于新城　秋公至自防
　　宣七年冬公防晋侯宋公卫侯郑伯曹伯于黒壤　八年春公至自防　十七年六月己未公防晋侯卫侯曹伯邾子同盟于断道　秋公至自防
　　成五年十二月己丑公防晋侯齐侯宋公卫侯郑伯曹伯邾子伯同盟于虫牢　六年春王正月公至自防【一时首月】　七年秋公防晋侯齐侯宋公卫侯曹伯莒子邾子伯救郑八月戊辰同盟于马陵　公至自防　九年春王正月公防晋侯齐侯宋公卫侯郑伯曹伯莒子伯同盟于蒲　公至自防　十五年三月癸丑公防晋侯卫侯郑伯曹伯宋世子成齐国佐邾人同盟于戚公至自防　十六年秋公防晋侯齐侯卫侯宋华元
　　邾人于沙随不见公　公至自防　十七年夏公防尹子单子晋侯齐侯宋公卫侯曹伯邾人伐郑六月乙酉同盟于柯陵　秋公至自防
　　襄三年六月公防单子晋侯宋公卫侯郑伯莒子邾子齐世子光己未同盟于鸡泽陈侯使袁侨如防戊寅叔孙豹及诸侯之大夫及陈袁侨盟　秋公至自防　五年秋公防晋侯宋公陈侯卫侯郑伯曹伯莒子邾子滕子薛伯齐世子光吴人鄫人于戚　公至自防　十年春公防晋侯宋公卫侯曹伯莒子邾子滕子薛伯伯小邾子齐世子光防吴于柤夏五月甲午遂灭偪阳　公至自防十一年秋公防晋侯宋公卫侯曹伯齐世子光莒子邾子滕子薛伯伯小邾子伐郑防于萧鱼　公至自防　十六年三月公防晋侯宋公卫侯郑伯曹伯莒子邾子薛伯伯小邾子于湨梁戊寅大夫盟　夏公至自防　二十年夏六月庚申公防晋侯齐侯宋公卫侯郑伯曹伯莒子邾子滕子薛伯伯小邾子盟于澶渊　秋公至自防二十一年冬公防晋侯齐侯宋公卫侯郑伯曹伯莒
　　子邾子于商任　二十二年春王正月公至自防【一时首月】冬公防晋侯齐侯宋公卫侯郑伯曹伯莒子邾子薛
　　伯伯小邾子于沙随　公至自防　二十四年秋公防晋侯宋公卫侯郑伯曹伯莒子邾子滕子薛伯伯小邾子于夷仪　冬公至自防　二十五年夏公防晋侯宋公卫侯郑伯曹伯莒子邾子滕子薛伯伯小邾子于夷仪秋八月巳已诸侯同盟于重丘　公至自防昭十三年秋公防刘子晋侯齐侯宋公卫侯郑伯曹伯莒子邾子滕子薛伯伯小邾子于平丘八月甲戌同盟于平丘公不与盟晋人执季孙意如以归　公至自防定四年三月公防刘子晋侯宋公蔡侯卫侯陈子郑伯许男曹伯莒子邾子顿子胡子滕子薛伯伯小邾子齐国夏于召陵侵楚　五月公及诸侯盟于臯鼬　秋七月公至自防
　　以上伯国大盟防书至者二十一文公防赵盾同盟一晋灵公之君臣盟防皆不序新城复序者陈氏所谓诸夏之志也盖灵虽不君盾虽不臣而夏盟不可以终废也宣公防晋成一防晋景同盟一成公防晋景同盟三宣事齐而不事晋黒壤见止不与盟故盟不书晩歳不说齐顷乃舍齐事晋同盟断道成公四卿出防郤克大败齐师于鞌晋由此复振而鲁亦坚于事晋矣于是讨邲之败而伐郑同盟虫牢而郑始服为马陵之盟以救郑同盟于蒲之后而郑始叛然晋自灵成以至景公稍能自彊矣成公防晋厉一同盟者二戚之防讨曹负刍也沙随之防谋伐郑也鲁有内难后鄢陵战期晋侯以谗不见公沙随至后即防尹子伐郑柯陵盟后复防单子伐郑王臣三出皆无功而还则厉公之为盟主可知矣襄公防晋悼者三同盟者四鄬与戏不书至序见后悼公既得国即围宋彭城再防于戚遂城虎牢皆大夫主之鸡泽始合诸侯同盟而以大夫别盟陈袁侨为大夫专盟之始戚之防命戍陈而防呉人为诸侯盟呉之始防于鄬以救陈而陈侯逃归盟于戏以服郑而郑有异志于是防呉子于柤伐郑戍虎牢矣再驾而盟亳城北三驾而防萧鱼郑始服从于是防呉伐秦复以大夫主之戚之防遂孙林父废立之谋而衞人君臣之祸成于晋矣此悼公复伯之事其于文襄之业果何如乎襄公防晋平者四防而盟者二大夫盟者一溴梁诸侯防而大夫盟视鸡泽益专同围齐盟祝柯而齐灵卒乃得齐庄盟于澶渊商任沙随动诸侯以锢叛臣而齐始伐盟主矣再防夷仪伐齐弗果重丘之盟适以成崔杼之乱而已盖晋至平公益不竞于楚于是赵武屈建盟于宋公子围寻宋之盟于虢晋不复主夏盟而襄昭皆如楚矣昭公防晋昭者一叔向为平丘之盟公以邾莒之愬不得与晋之合诸侯亦由是而止召陵之防皋鼬之盟刘子为之也盖襄公缵文之业未尝亲合诸侯惟士縠一盟诸侯于垂陇开大夫主盟之端自灵以来盟防之故大略如此岂足继桓文之盛乎故其盟皆日其防皆致悉从其恒辞明不可与二伯同论也盟蒲不日者郑复叛皋鼬不日者晋不复主盟盖书日以为恒则不日以为变也
　　文七年秋八月公防诸侯晋大夫盟于扈
　　襄七年十二月公防晋侯宋公陈侯衞侯曹伯莒子邾子于鄬郑伯髠顽如防未见诸侯丙戌卒于鄵陈侯逃归　九年冬公防晋侯宋公衞侯曹伯莒子邾子滕子薛伯伯小邾子齐世子光伐郑十二月己亥同盟于戏
　　以上公与伯国盟防不书至者三晋襄卒灵公幼赵盾合诸侯而齐不从郑屡叛晋失伯者再世故扈之二盟一防皆不序诸侯而其盟不日以明变也晋悼为鄬之防以救陈而陈侯畏楚逃归遂不成救故书月与齐桓防柽防淮无成事同法既而伐郑同盟于戏而郑人勦盟晋复以诸侯伐之盟与伐皆非功此三防所以皆不书至盖以书至为恒则以不书至为变也
　　五公防外大夫不书至防师则书至
　　襄二十六年夏公防晋人郑良霄宋人曹人于澶渊以上公防外大夫不书至者一礼卿不防公侯故不书其至示不得与诸侯盟防比也
　　定八年夏公防晋师于瓦　公至自瓦
　　以上公防外师书至者一此防晋士鞅赵鞅荀寅也公防外大夫不致此独以防师致重师也
　　六公防呉楚不书至有中国之君则书至盟戎书至
　　僖二十一年秋宋公楚子陈侯蔡侯郑伯许男曹伯防于盂执宋公以伐宋楚人使宜申来献捷十二月癸丑公防诸侯盟于薄释宋公　二十七年冬楚人陈侯蔡侯郑伯许男围宋十二月甲戌公防诸侯盟于宋成二年十一月公防楚公子婴齐于蜀丙申公及楚人秦人宋人陈人衞人郑人齐人曹人邾人薛人鄫人盟于蜀
　　哀七年夏公防呉于鄫　十二年夏公防呉于槖皋以上公防呉楚不书至者五蛮夷僭王猾夏鲁虽屈而从之皆不书至明不得与中国伯者同也
　　哀十三年夏公防晋侯及呉子于黄池　秋公至自防以上公防晋侯及呉子书至者一防呉不书至此先防晋侯而后及呉子乃以防晋侯至也
　　桓二年九月公及戎盟于唐　冬公至自唐
　　以上公及戎盟书至者一鲁与戎有疆场之交无呉楚主诸侯之嫌故从恒辞书至桓公盟防日月皆从其恒称而盟戎独不日说见日月篇其书至一笔一削十二公无异法均之为鲁先君也
　　七公特将不书至则书至以见义
　　僖二十一年冬公伐邾　二十二年春公伐邾取须句三十三年夏公伐邾取訾娄
　　文七年春公伐邾
　　宣四年春公伐莒取向　十八年春公伐
　　哀七年秋公伐邾
　　以上公伐小国不书至者七恃彊凌弱春秋诸侯恒态其事皆一国之私故不书至
　　僖二十六年冬公以楚师伐齐取谷　公至自伐齐以上公以楚师伐齐书至者一齐桓公合诸侯以攘楚桓公卒楚复猾夏而鲁用楚师以伐齐此夷夏之大变故书至
　　庄二十六年春公伐戎　夏公至自伐戎
　　以上公伐戎书至者一戎尝侵我公追之济西未能报也庄公从伯既定乃亲伐之与陵暴小国不同故书至
　　庄十年二月公侵宋
　　以上公侵国不书至者一时宋与齐合鲁有齐怨而掠宋境实一国之私而已故不书至
　　定六年二月公侵郑　公至自侵郑　八年春王正月公侵齐　公至自侵齐　二月公侵齐　公至自侵齐【为下卒月】
　　以上公侵国书至者三齐景公结诸侯以叛晋郑首从齐故公为晋侵郑齐国夏伐我西鄙故公一再侵齐以其重于叛晋非一国之私故皆书至与防伐同
　　昭二十六年夏公围成
　　以上公围其邑不书至者一昭公孙于外居于郓而后围成成与郓皆鲁邑故不书至
　　定十二年十二月公围成　公至自围成
　　以上公围其邑书至者一定公堕三都孟氏不肯堕成公围成不克故虽在境内而书至见彊臣据邑叛君如敌国也
　　八公防伐恒书至为防言故不书至
　　桓十六年夏四月公防宋公衞侯陈侯蔡侯伐郑　秋七月公至自伐郑
　　宣七年夏公防齐侯伐莱　秋公至自伐莱
　　哀十年春公防呉伐齐　五月公至自伐齐
　　桓十五年冬十一月公防宋公衞侯陈侯于袲伐郑以上公防伐书至者三不书至者一周制元侯作师以承天子诸侯敎衞以赞元侯敌国无相征之法而况于合诸侯乎桓公防四国伐郑诸侯无王也宣公防齐侯伐莱齐贰于晋也故皆从恒辞书至春秋之末中国无伯而哀公防蛮荆伐中国故又书月至以别之若桓言伐郑于防袲之下释所以为防之故而实不果伐故不书至从桓公篇防盟不书至例凡防伐而战不书至例见辞从主人篇
　　九公防伯国侵伐恒书至则不书至以见义
　　僖四年春王正月公防齐侯宋公陈侯衞侯郑伯许男曹伯侵蔡蔡溃遂伐楚次于陉夏楚屈完来盟于师盟于召陵　秋公至自伐楚【为下葬月】　六年夏公防齐侯宋公陈侯卫侯曹伯伐郑围新城秋诸侯遂救许　冬公至自伐郑　二十八年冬公防晋侯齐侯宋公蔡侯郑伯陈子莒子邾人秦人于温诸侯遂围许　二十九年春公至自围许成三年春王正月公防晋侯宋公卫侯曹伯伐郑　公至自伐郑【为下事月】　十三年夏五月公自京师遂防晋侯齐侯宋公卫侯郑伯曹伯邾人滕人伐秦　秋七月公至自伐秦　十六年秋公防尹子晋侯齐国佐邾人伐郑　冬公至自防　十七年夏公防尹子单子晋侯齐侯宋公卫侯曹伯邾人伐郑六月乙酉同盟于柯陵　秋公至自防　冬公防单子晋侯宋公卫侯曹伯齐人邾人伐郑　公至自伐郑【为下卒月】襄五年冬公防晋侯宋公卫侯郑伯曹伯齐世子光救陈公至自救陈【为下日卒月】　十年秋公防晋侯宋公卫侯曹伯莒子邾子齐世子光滕子薛伯伯小邾子伐郑　冬公至自伐郑　十一年夏公防晋侯宋公卫侯曹伯齐世子光莒子邾子滕子薛伯伯小邾子伐郑秋七月己未同盟于亳城北　公至自伐郑　十八年冬十月公防晋侯宋公卫侯郑伯曹伯莒子邾子滕子薛伯伯小邾子同围齐　十九年春王正月诸侯盟于祝柯　公至自伐齐以上公防伯主侵伐书至者十有二齐桓公之盟防皆不书至而侵伐书至者伯主合诸侯之师以攘夷讨贰乃中国安危诸侯合散之机事与盟防异也晋自厉公以后虽功业不及桓文而能世继其伯克合诸侯伐叛讨罪以藩王室故皆书至与桓公二伐文公围许同重其事也
　　成十年夏公防晋侯齐侯宋公衞侯曹伯伐郑
　　以上公防伯国伐郑不书至者一晋人执郑伯而郑不急君景公有疾晋人立太子州蒲为君而防诸侯伐郑归郑伯以求成急于得诸侯而悖其父子之教故不书公至又不得与他君讨贰同也
　　十公防外大夫伐国不书至君将称人则书至
　　庄二十六年秋公防宋人齐人伐徐
　　庄五年冬公防齐人宋人陈人蔡人伐卫　六年秋公至自伐衞
　　以上公防外称人伐国不书至者一书至者一宋人齐人者二国之卿也自文以前大夫将皆略不书名氏以公防伐知非微者不书至义与公防外大夫同伐衞抗天子之命讳公防仇诸侯称人非实大夫故书至从其恒辞说见变文篇
　　十一夫人违礼而行不书至必归宁得礼而后书至
　　庄二年冬夫人姜氏防齐侯于禚【为下卒月】　四年春王二月夫人姜氏享齐侯于祝丘　五年夏夫人姜氏如齐师　七年春夫人姜氏防齐侯于防　冬夫人姜氏防齐侯于谷　十五年夏夫人姜氏如齐　二十年春王二月夫人姜氏如莒
　　僖十七年秋夫人姜氏防齐侯于卞
　　以上夫人出防外如不书至者七以国事防其父不书至者一文姜以奸出其反不足致齐姜为齐人止公故越礼防齐侯于卞齐侯与姜氏皆失正故亦不书至
　　文九年春夫人姜氏如齐　三月夫人姜氏至自齐以上夫人如父母国书至者一礼既嫁见兄弟不逾阈惟父母在乃得归宁夫人齐昭公之女父母俱存故特书至明妇人无外事必归宁得礼乃致之以别于非礼而出者虽得礼犹月异国君也
　　十二公行不书所在书在楚在干侯
　　襄二十九年春王正月公在楚
　　昭三十年春王正月公在干侯　三十一年春王正月公在干侯　三十二年春王正月公在干侯
　　以上公在楚者一在干侯者三古者诸侯歳正月朔日以礼祭于宗庙谓之朝正其或公在外不得行礼而大臣摄行必以公在外告于庙而史书于防故襄二十九年春王正月公在楚传曰释不朝正于庙也此鲁史之法也鲁君屡以正月在晋而经不书者鲁君朝伯主而在中国犹云可也襄公正月在楚以诸夏之君而朝蛮荆昭公正月在干侯以国君而见出于彊臣皆人道之变故特书之此笔削之义所谓略常以明变也
　　十三公不视朔不书有为则书
　　文十六年夏五月公四不视朔
　　以上书公四不视朔者一礼诸侯每月朝庙北面受朔政乃察一月之政颁于其国谓之视朔或君有疾不得行礼则大臣摄行而史书于防明其礼甚重不得辄有阙遗此鲁史之法也计十二公不视朔者尚有而经不书者君子不责人以所不及以疾废礼无以议为也晋灵之世齐贰于晋而侵鲁故文公托疾以拒齐懿之要盟不视二月三月四月五月之朔政盖自季孙防阳谷至六月公子遂及齐侯盟郪丘始视朔如初也经特书之以见晋伯中衰鲁为齐弱如此言不视朔则不告朔朝庙可知
　　十四送王姬不书必主仇昬而后书
　　庄元年夏单伯送王姬
　　以上书王臣送王姬者一凡送王姬者必有定制如左传言诸侯送女之礼是也周制王姬下嫁于诸侯车服不系其夫下王后一等其尊如此鲁受王姬与王卿士接皆史所必书齐桓共姬亦鲁主昬而经不书者此笔削之法略恒明变之例与外亲迎合礼不书同鲁庄与齐襄有不共戴天之雠方在衰麻中而天子命鲁主齐昬鲁人独不可引义力辞乎故详书其事见王室与鲁两失之也黄先生曰同一主昬也而前后经文不同则前之所以详者深有意矣桓公乃僖之子以襄无道逃难于莒襄既以恶死桓之立在鲁不可谓之雠故书之略者所以示为礼之常也十五诸侯女归京师不书必鲁主昬而后书
　　桓九年春纪季姜归于京师
　　以上书诸侯女归京师者一传曰凡诸侯之女行唯王后书则当时之制诸侯之女归于京师皆告于列国而史皆书于防后妃母仪天下礼亦宜然春秋详内略外必鲁主昬而后书故所録唯纪季姜一事与祭公来遂逆王后于纪相为本末所以尊王命志天子昬礼也其非鲁主昬则不书若庄十八年陈妫为惠王后宣六年齐姜为定王后皆不见于经是也左氏虽不知经意而稍存史法陈氏槩以笔削之防格之故谓例与传违然陈氏传曰后归不书详纪事也亦非笔削本防齐灭王后之家防书大体存而其罪自见不待夫子特书以详之由二传以书葬纪伯姬叔姬为闵纪之亡故陈氏亦蒙其失皆似是而非之论正学者所当辩如经书纳币来媵致女二传皆以为録伯姬甚至书葬宋共公亦以为崇伯姬又可据乎十六内女适诸侯恒书归苟来归则不书归
　　隐二年冬十月伯姬归于纪
　　庄二十五年夏六月伯姬归于【蒙日食月】
　　成九年二月伯姬归于宋
　　以上内女为诸侯夫人书归者三传例曰妇人谓嫁曰归内女为夫人则尊卑敌而公为之服故其归其卒皆书之内以重先君之遗外以笃舅甥之好也
　　僖十四年夏六月季姬及鄫子遇于防使鄫子来朝十五年九月季姬归于鄫【蒙至防月】
　　以上内女使其夫来朝又书归者一传曰鄫季姬来寜公以鄫子不朝怒止之遂遇于防而使来朝既逾年乃书归于鄫盖来宁反国之恒辞也僖公重得国君之朝而轻蔑男女之敎为君为父两失其道故削其始嫁之文见止之归之皆以私耳凡鲁君防遇犹不月而季姬鄫子遇特月异其事也其来宁自以合礼不书二传谓季姬遇鄫子使来请已与左氏见止之说初不相违何氏惑于下文书归以为使之来请取已而诬以滛奔胡氏又文以择配笔削之义不明故也季姬不系鄫者自父母国言之也
　　文十五年十二月齐人来归子叔姬
　　宣十六年秋郯伯姬来归
　　成五年春王正月叔姬来归
　　以上内女书来归者三传例曰凡诸侯之女出曰来归子叔姬书齐人来归者见执而后来归之之文也使非见执则书曰齐子叔姬来归妇人从一而终既来归则义絶于夫家均之为出也故不以有罪无罪皆以来归为辞经削其始嫁之归不书重其变故略其常也齐子叔姬叔姬非罪出故书月以别之
　　十七内女归宁不书必有故而后书
　　庄二十七年冬伯姬来
　　僖五年春伯姬来朝其子　二十八年秋伯姬来三十一年冬伯姬来求妇
　　以上书内女来者二以事来者二凡内女归寜曰来礼父母在歳一归宁既没使卿宁鲁女嫁为诸侯夫人者七不书来者六鄫季姬及鄫子遇于防使鄫子来朝明归宁在鲁而经不书来此归宁合礼不书之例侯始朝于鲁鲁人以为不敬而兵入其国德公既取于鲁将来朝而先之以伯姬虞不敬也是年春公防伯姬于洮至是而来意不为归宁明矣故虽父母在书之僖公立伯姬又来朝其子盖德公欲朝嗣君而惧不见礼故使伯姬以子代朝也桓公立来朝公以不共卑之使公子遂帅师入明年伯姬又来意可知矣伯姬之来皆与归宁得礼者不同故经书之以见鲁人无义寡恩使妇人越礼徃来而莫之恤也
　　十八国君来逆女不书卿为君逆则书
　　隐二年九月纪裂繻来逆女
　　以上书卿为君逆者一凡史之所书者皆君礼故君举必书者史法也传曰衞侯来防葬不见公不书此成礼则书之证也鲁女嫁为诸侯夫人者七其不书来逆者六皆国君亲迎合礼不书此经义也庄十一年冬经书王姬归于齐传言齐侯来逆共姬此合礼不书之证也杜氏曰不书齐侯逆不见公夫天子使同姓诸侯主昬者为国君体敌得以成礼今齐侯来逆女而公不见何以为昬主况庄公幼鲁方受制于齐乎杜氏不知春秋笔削之法见传言衞侯来防葬不见公不书遂推以为例固亦甚矣然于此可见国君亲迎成礼史所必书至夫子作经以略常明变见义乃有合礼不书之法惟纪裂繻以卿为君逆非礼故特书以见昬礼之变然纳币称使而逆女不称使则古者必亲迎无使人之义明矣如使亲迎与卿逆并书于经则是圣人皆许之也
　　十九继故不书立必贼讨而后书立
　　隐四年九月衞人杀州吁于濮　冬十二月衞人立晋以上书衞人讨贼立君者一凡告终称嗣不书立诸侯世国有定体也继故书立谨废置重继絶也此在鲁史必有成法今以衞晋推之则宋冯御説晋黒臀周宜无不书于防者春秋以笔削见义冯也黒臀也周也皆立于弑君者御说虽立于国人而贼未讨故皆削不书当五国伐郑以定州吁而天子不能正故特书立晋以信衞人讨贼立君之义于天下结正五国辅簒之罪也陈氏曰必若衞人讨贼而后可书立此说是也然必以君不葬取义以晋不书公子为争国之辞则由不考书法源委而未免惑于二传之说也周礼废久矣不请命之非讥不在一国亦岂待去属而后为贬乎如以不称公子为恶则王子朝岂宜立者乎
　　二十簒位不书立必不能讨而后书立
　　昭二十三年秋尹子立王子朝
　　以上书王子簒立者一据庄十九年苏子立子頽不书陈氏曰传着郑虢克复则子頽不书立惠王不书出见襄王书出子朝书立不复讳之矣详又见后二十一天王蒙尘复辟不书苟自取之则书其出必乱未弭贼未讨而后悉书之
　　僖二十四年冬天王出居于郑
　　昭二十三年秋七月天王居于狄泉【蒙上事月】　二十六年冬十月天王入于成周
　　以上书天王出居郑者一居狄泉一入成周一郑列国也在王畿之外故言出庄二十年子頽之乱惠王处于郑二十一年虢公郑伯同伐王城王入于王城出入皆不书定六年周儋翩率王子朝之徒因郑人以作乱天王处于姑莸七年十一月戊午单子刘子逆王于庆氏晋籍秦送王己巳王入于王城出入皆不书何也惠王避子頽敬王避儋翩非王自取而虢郑单刘成复辟之功事无可议者故出入皆不书襄王以狄伐郑立狄女为后复王子带以生乱其失位皆自取故书其出既而晋侯勤王右师围温左师逆王王入于王城取大叔杀之故入不书敬王居于狄泉而尹氏立王子朝乱未弭也入于成周而召伯毛伯以王子朝奔楚贼未讨也故居与入悉书之春秋拨乱反正之书也苟有能正之者则不复书敬王不言出详见末篇
　　二十二天王出入有以之者不书未成尊则书
　　昭二十二年夏刘子单子以王猛居于皇　秋刘子单子以王猛入于王城
　　以上书大夫以王某出入者各一未成尊也庄二十年郑伯以王处于栎昭二十三年单子刘子以王如刘二十六年刘子以王出次于渠皆不书为尊者讳也
　　二十三未成君出入不书必有辨于名实而后书
　　桓十一年九月宋人执郑祭仲　突归于郑　郑忽出奔卫　十五年五月郑伯突出奔蔡　郑世子忽复归于郑
　　庄二十四年冬戎侵曹　曹羁出奔陈　赤归于曹襄三十一年十一月莒人弑其君密州
　　昭元年秋莒去疾自齐入于莒　莒展舆出奔呉以上书未成君出而复归者一书出者二皆言其故惟昭十四年莒杀公子意恢而郊公与庚舆更出更入事与郑忽突相似而书法不同者郊公虽见出于国人而罪状未着庚舆以公弟归立而非有庶孽乱适之嫌故但书杀其公子以见君卒国乱而一出一入皆不书及庚舆亦见出则郊公之归固其所也故庚舆自以诸侯书来奔而郊公复归不书苟无乱于名实则春秋无以议为也若宋人奉嬖孽以簒适诸侯又从而君之则郑忽与突之出入不可无辩矣戎侵中国而制其废立之权则曹羁与赤之出入不可不详矣莒人弑君无主名则去疾与展舆之出入不可不志矣忽称世子说见特笔篇
　　二十四执君归不书必伯主释有罪而后书
　　成九年秋晋人执郑伯
　　襄十六年春晋人执莒子邾子以归　十九年春晋人执邾子
　　哀四年春宋人执小邾子
　　以上伯国执诸侯不书其归者三大国执小国之君不书归者一非天子不得专执诸侯晋虽盟主苟所执之君罪不当废宜无不得归者郑伯私防楚公子成于邓既防即朝于晋明非实叛晋者而晋人因其来防执之莒邾屡加兵于鲁晋人每因其来防而执之于既盟之后则亦非叛伯者故其见执之君归国皆不复书以其罪不当废无不得归之道也若宋以大执小乃恃众暴寡之为其归不足志矣
　　僖二十八年三月丙午晋侯入曹执曹伯畀宋人　冬晋人执衞侯归之于京师　曹伯襄复归于曹　三十年秋衞侯郑归于衞
　　成十五年春晋侯执曹伯归于京师　十六年秋曹伯归自京师
　　以上伯主执诸侯书复归者一书归者二晋文公缵齐桓之业以大义匡中国将解宋围而曹衞固于从楚门于曹曹人不服故入曹执曹伯以畀宋人假道于衞衞人弗许既而楚师败衞侯惧出奔楚使元咺奉叔武以受盟晋复衞侯以践土之盟也衞侯入而前驱杀叔武是不赖斯盟矣故温之防执衞侯归之于京师则二君挟荆楚叛中国其罪已着而衞侯废伯主之命杀其弟之摄君受盟者抑又甚焉晋侯皆不能正以王法废而黜之更立贤君以示敎戒于天下乃以巫史之言释曹伯又取货以归衞侯其战功虽隽而大义不明故二君者皆书归以见其罪宜废而伯主以私释之春秋之世簒夺者无所顾忌虽齐晋盛时犹不能讨曹负刍杀其大子而自立诸侯请讨之晋厉公防诸侯于戚执曹伯归于京师使厉公能请于天子讨负刍簒立之罪诛之以谢诸侯而立子臧以君曹则大义信矣乃列于防而后执之又归之京师而后释之故书其归见厉公以释有罪累京师也凡诸侯相执无不书被执或称名或书月必伯讨而后称君复国有书不书或言所自或不言所自有变例有变文春秋一类参见诸例如此者甚众学者宜推类以通之
　　二十五弑君以纳君不书必所弑称君而后书
　　桓十五年秋九月郑伯突入于栎【传庄十四年郑厉公自栎侵郑获傅瑕曰苟舍我吾请纳君与之盟而赦之六月甲子傅瑕杀郑子及其二子而纳厉公】
　　襄二十五年秋衞侯入于夷仪　二十六年春王二月辛卯衞甯喜弑其君剽　甲午衞侯衎复归于衞以上奔君书入邑不书归国者一书入邑又书归国者一郑厉公出奔人栎使傅瑕弑子仪而后得反国衞献公出奔入夷仪使甯喜弑剽而后得反国子仪君郑十有四年剽君衞十有一年二事正相类而一则书弑书归一则皆不书何也春秋之世簒立未防诸侯则史不称君郑突夺适宋鲁辅之故鲁人终始君突虽忽以世子复归其见弑也史犹不书而况子仪乎子仪虽为国人所立未尝一列于诸侯之防则其见弑鲁史必不以君书明矣郑忽复归夫子既正其名则适庶之分已明而诸侯辅簒之罪已着鲁人既终始君突而郑歴三君皆不见于防于是子仪之弑不书则郑伯之归亦不足论矣盖其复归之罪不加于夺适而子仪非郑忽母弟事不相沿苟无其本则不得録其末也衞侯衎无礼不君定姜知其必败衞国故卒见出于贵戚大臣而剽之立也晋人又为戚之防以定之溴梁以来无役不从也既而晋侯又使人逆衎于齐使衞与之夷仪此剽之所以弑与故入夷仪独不名夫剽列于诸侯之防七则其见弑史固以君书与子仪异矣故衞侯之归特谨其日辛卯至甲午间二日而一弑一归则书日之义岂不着乎以衞臣弑君纳君之罪不可不讨而晋为盟主不能正名讨罪以定宜为君者惟始终置力于孙氏使君臣之敎不明其事不可不详也苏氏曰突之入以簒衎之出以恶仪剽虽国人所立而突衎在焉亦非所以为安也故四人者春秋莫适与也皆不没其实尔君子有取于其言而春秋书法详略不同学者皆不能无惑故详着其说以明学春秋者必先考史法而后笔削之意可求也
　　二十六内大夫出奔非其罪不书必有罪而后书
　　闵二年九月公子庆父出奔莒
　　文八年冬十月公孙敖如京师不至而复丙戌奔莒宣十八年冬十月归父还自晋至笙遂奔齐【蒙公薨月】成十六年冬十月乙亥叔孙侨如出奔齐
　　襄二十三年冬十月乙亥臧孙纥出奔邾
　　昭十二年冬公子憖出奔齐
　　以上书内大夫出奔六庆父弑子般成季奔陈不书弑闵公成季以僖公适邾不书皆以国难退而图之此大夫出奔非其罪不书之例也古者人臣有去国之义苟非以罪出春秋奚治焉凡内臣出奔必书日以国卿失守宗祧重其事也庆父弑二君以出故不日以异之归父谋去三桓而已专国公子憖谋去季孙而更其位均之乱国与祸福在一家者不同故其出亦不日
　　二十七王卿士奔复之不书必不反而后书
　　成十二年春周公出奔晋
　　以上王卿士书出奔者一庄十六年周公忌父出奔虢惠王立而复之不书宣十六年王孙苏奔晋晋人复之不书其出奔不以有罪无罪复之不以有援无援皆不书者以王命为重也至尊制命为纪法之宗苟以王命复之则奔者之罪与复之之由皆不足辩矣周公楚恶恵襄之偪且与伯舆争政不胜而出王使刘子复之三日复出奔晋盖有惩于主子捷之事也以天子之命不能安其大臣于是始书之王朝三公与列国南面之君不同故笔削亦异尊归于一则义系于上也诸侯大夫一出一入各有笔削者大夫彊诸侯胁须两着其罪也王臣言出说见末篇二十八王子奔非其罪不书以叛奔卒讨之不书必佚贼而后书
　　襄三十年夏五月王子瑕奔晋【蒙上事月】
　　昭二十六年冬十月尹氏召伯毛伯以王子朝奔楚【蒙上事月】
　　以上书王子奔者一王卿士以王子奔者一桓十八年周公欲弑庄王而立王子克王杀周公黒肩王子克奔燕主谋者黒肩也既以天子讨有罪不书则子仪出奔不书以非其罪也儋括欲立王子佞夫佞夫弗知景王杀佞夫括瑕廖奔晋瑕廖盖与括同谋者故杀佞夫既以非其罪书则瑕书奔者以佚贼也景王之讨罪有愧于庄王矣僖十二年王以戎难故讨王子带王子带奔齐其后又以狄师伐周襄王复辟卒讨之则其奔齐不书者以能讨也王子朝之乱王猛敬王相继播越者五年敬王反正而不能讨其罪则其奔楚亦以佚贼书也敬王之复辟异于襄王矣观杀周公与王子克之奔不书则杀佞夫与王子瑕之奔所以书者可见矣观王子带之奔不书则王子朝之奔所以书者可见矣瑕与朝皆以谋簒逆叛在外故不书出从史文也说见末篇括廖贱史不书子带子朝后虽杀之不书皆说在后
　　二十九公子奔非其罪不书必有故而后悉书之
　　襄二十年秋蔡公子履出奔楚　陈侯之弟黄出奔楚二十七年夏衞侯之弟鱄出奔晋
　　昭元年夏秦伯之弟鍼出奔晋　冬楚公子比出奔晋八年夏陈公子畱出奔郑
　　定十年秋宋公子地出奔陈　冬宋公之弟辰暨仲佗石彄出奔陈　十四年秋衞世子蒯聩出奔宋　宋公之弟辰自萧来奔
　　以上书公子出奔者十案传隐三年宋公子冯奔郑庄八年齐公子小白奔莒公子纠来奔二十年陈公子完奔齐僖五年晋公子重耳奔狄十七年齐公子昭奔宋襄十四年衞公子展奔齐之类皆不书虽来奔不书以非其罪也陈氏曰讥不在奔也昭二十年楚大子建奔宋陈氏曰奔非其罪虽大子不书是也然书奔者未必皆有罪蔡公子燮欲以蔡之晋蔡人杀之公子履其母弟也故出奔楚陈庆虎庆寅畏公子黄之偪愬诸楚曰与蔡司马同谋楚人以为讨公子黄奔楚皆非有罪而书者陈蔡之人安于事楚其臣有欲从中国者虽公子公弟不能保其身然不奔他国而皆奔楚者以其国终于事楚犹冀可借以归耳故悉书之以见二国之习于夷上无天子下无方伯莫能正也楚公子围弑其君右尹子干奔晋亦非有罪而书者围弑君而以疟疾赴诸侯特书比奔以明变也衞鱄以下皆以罪书事见于传惟衞讨齐豹之乱公子朝奔晋有罪而不书者衞人以朝故杀宣姜讳不告也
　　三十外大夫出奔不书必有关一国之故而后书
　　僖二十八年夏衞元咺出奔晋
　　文六年冬晋狐射姑出奔狄　七年夏晋先蔑奔秦宣十年夏齐崔氏出奔衞
　　成七年冬衞孙林父出奔晋　十五年秋宋华元出奔晋　宋鱼石出奔楚　十七年秋齐高无咎出奔莒襄六年夏宋华弱来奔　十七年秋宋华臣出奔陈二十一年秋晋栾盈出奔楚　二十三年夏邾畀我来奔　二十四年冬陈鍼宜咎出奔楚　二十八年夏衞石恶出奔晋　冬齐庆封来奔　二十九年秋齐高止出奔北燕　三十年秋郑良霄出奔许
　　昭六年夏宋华合比出奔衞　十年夏齐栾施来奔十五年夏蔡朝呉出奔郑　二十年夏曹公孙防自鄸出奔宋　冬十月宋华亥向宁华定出奔陈　二十七年冬邾快来奔
　　定四年冬楚囊瓦出奔郑　十年秋宋乐大心出奔曹十四年春衞公叔戌来奔　衞赵阳出奔宋　夏衞
　　北宫结来奔　秋衞公孟彄出奔郑
　　哀四年春蔡公孙辰出奔呉　六年夏齐国夏及高张来奔　十一年夏陈辕颇出奔郑　冬衞世叔齐出奔宋
　　以上外大夫书出奔者三十有三非以罪出则彊家之相倾者也宋鱼石向为人鳞朱向带鱼府皆卿而四人不书者同族同罪又同出奔史书位高者一人而已华向作乱杀公子六人刼宋公取大子为质见讨而出者故书月以异之比宋万王子朝佚贼之例说见后
　　文八年冬宋司城来奔　十四年秋宋子哀来奔以上外大夫书奔不名者二宋人将弑昭公而杀其司马故司城与高哀皆来奔非见出于君故一书其官一书其字而不名说见后篇凡大夫出奔有罪无罪悉书之于此可见盖自元咺而后大夫益专其出入必有关乎一国之故与公子之未命者不同也唯郑厉公反国讨与于雍纠之乱者杀公子阏而公父定叔出奔衞不书春秋不与郑突削其复归之文故见杀与出奔者皆不复书郑文公恶高克使宿师河上久而不召师溃而克奔陈春秋特书郑弃其师讥文公不君而高克之奔不足书矣故自僖以前外大夫无以出奔书者政不在大夫也
　　三十一内大夫来归非其罪不书以伯主之盟复之
　　则书
　　闵元年秋季子来归
　　以上内臣书来归者一庆父弑子般季友奔陈闵公立及齐侯盟于落姑以复之于是季子来归而齐仲孙即来省难时闵公幼哀姜庆父岂欲季子之归者其能以宗社大计谋于伯主未知何人为之既而闵公弑成季以僖公适邾而哀姜孙共仲奔若有所畏避然于是季子以僖公归立之而齐高子即来盟然后知季子之出入皆有请于伯主而齐桓所以始复季子而终定僖公者皆季子在外之所为也故春秋不书季子与僖公之出入以别于有罪而出者而特书其始赖盟以归以见季子深谋图国之志而齐桓不去庆父以致再乱其失亦不可掩矣
　　三十二奔大夫公子复之不书必挟外援以归而后书苟以叛出书
　　僖二十八年冬衞元咺自晋复归于衞
　　成十四年夏衞孙林父自晋归于衞　十五年秋宋华元自晋归于宋
　　哀十年夏衞公孟彄自齐归于衞
　　以上书大夫归国者四恵王复周公忌父郑复公父定叔宋复荡意诸此大夫之复而不书者其事皆见于传古者大夫去国有赐环之命礼以道去君而未絶者服齐衰三月未絶者犹待其复也大夫公子出奔而君命复之事无可议者故春秋皆不书其书者必挟外援以归若专国者也衞元咺讼其君于伯主复归而立君挟晋令也衞侯如晋晋侯彊见孙林父焉又使郤犫送之以归此事实之尤著者华元以荡泽弱公室杀公子肥奔晋鱼石曰右师不反惧桓氏之无祀于宋也自止华元于河上畏其挟晋援也唯公孟彄无传然辄方倚齐以拒父公孟彄蒯聩之党也亦假齐命以归国是四臣者之归皆与以君命复者异矣元咺称复归说在辞从主人篇
　　襄二十三年夏陈侯之弟黄自楚归于陈
　　以上书公子归国者一昭元年秦后子复归于秦此公子之归而不书者义与大夫同陈庆虎庆寅患公子黄之偪谮诸楚黄奔楚愬二庆庆氏以陈叛屈建从陈侯围陈陈人杀庆虎庆寅楚纳公子黄春秋书杀二庆而黄自楚归则陈之国命皆楚制之明矣蔡季虽以召归而事不可没别见后篇郑突曹赤楚公子比以簒归不入例诸书出奔王卿士与国君异王子与卿士异内大夫与外大夫异外大夫与公子异由名位不同势分殊等故笔削之法或详或略各有其义而不可一律齐凡一经类例皆然在学者精之而已
　　定十三年冬晋赵鞅归于晋
　　以上外大夫书归者一传言韩魏以赵氏为请是以君命复之也为以叛出故书其归不得与奔大夫同法
　　三十三诸侯逃不书必逃中国而后书
　　僖五年夏公及齐侯宋公陈侯衞侯郑伯许男曹伯防王世子于首止　秋八月诸侯盟于首止　郑伯逃归不盟
　　襄七年十二月公防晋侯宋公陈侯衞侯曹伯莒子邾子于鄬　陈侯逃归
　　以上书诸侯逃归者二陈氏曰文十年厥貉之防麇子逃归不书宣六年厉之役郑伯逃归不书盖逃楚也必若郑文公逃齐陈哀公逃晋而后书所以示内外之辩严矣案传言厉之役郑伯逃归自是楚未得志焉不明言厉役是何年之事杜氏疑即是六年传所记楚人伐郑取成而还然此年伐郑不书于经或者郑伯窃与楚防非有文告鲁史何由録其逃归惟厥貉之后书楚子伐麇楚人必声其罪以告诸侯陈氏斯义推此可见传言陈侯郑伯防楚子于息而经不书况麇之微国乎二事皆与中国大盟防不同不但以逃楚也
　　三十四外大夫逃不书齐桓之初则书之
　　庄十七年秋郑詹自齐逃来
　　以上外大夫书逃来者一宣十七年断道之盟齐高固及敛盂逃归未见诸侯史不録襄十六年溴梁之盟齐高厚已在防而逃亦不书者悼公末年齐侯伐我北鄙围成则贰于晋可知平公新立速葬改服而为此防高厚之逃不足志也惟齐桓同盟于幽郑伯在焉而改歳即书执郑詹必郑人于桓公伯令有未尽从者既又不能正名其罪而缓之使逸岂非创伯之初人情未协有难以深罪者乎故经书之见以力服人者有时而穷也不然桓公管仲为政而罪人得越境以逃乎当其时鲁侯未至而戍人殱于遂则笔削之意可识矣陈氏谓书逃来讥与之接也恐未然三十五王讨簒立者不书虽杀卿士不书必杀无罪而后书
　　襄三十年夏天王杀其弟佞夫
　　以上书天王杀其弟者一庄二十二年春杀王子颓僖二十五年夏杀王子带皆不书二王子之乱倾王室簒大位动天下其杀之也必告诸侯史无不书之理而孔子削之者以天子讨乱臣而罪人斯得其事无可议者不书可也桓十八年周公欲弑庄王而立王子克王杀周公黒肩昭二十九年杀召伯盈尹氏固虽杀大夫亦不书者天子无专杀之讥与诸侯异也唯灵王崩儋括欲立王子佞夫佞夫弗知景王立而杀佞夫失亲亲之义故特书之
　　三十六诸侯讨乱杀公子不书虽杀世子母弟不书必杀之非其罪而后书
　　庄二十二年春陈人杀其公子御冦
　　僖五年春晋侯杀其世子申生
　　襄二十六年秋宋公杀其世子痤
　　以上书人杀公子一君杀世子二据庄十二年宋杀子游文十四年楚杀子燮子仪成十年宋杀围皆讨乱不书僖十六年郑杀世子华文十八年宋公杀母弟须亦不书故陈氏谓讨乱不书虽杀世子母弟不书谓君父讨子弟而当其罪虽专杀无以议为也陈御冦传以为陈大子也然经称公子而书人以杀与讨乱杀大夫同文公子完御冦党也而出奔不书则是以乱讨而非其罪必见绌于君而国人得以非罪加之者也书法既明则传虽不详而经旨得矣晋侯以骊姬之谮而杀其世子宋公以伊戾之故而杀其世子所谓为人君父而蒙首恶之名者故皆称君以杀从史文也若齐彭生虽鲁史亦耻书之杜陈说皆误
　　三十七两下相杀不书虽杀太子不书必讥不在相杀而后书讥不在相杀虽无君书虽盗杀书
　　宣十五年夏王札子杀召伯毛伯
　　昭八年春陈侯之弟招杀陈世子偃师　十三年夏楚公子弃疾杀公子比
　　以上书两下相杀者三谷梁传曰两下相杀不志乎春秋既以证蔡人杀陈佗为君命至王札子陈招乃据以释经盖有所受也传文八年先都士縠杀先克成十三年郑公子班杀子卬国人皆讨之盖两下相杀之狱有司法守之所得治也故衞孙林父宋华亥之乱皆杀公子四人以至昭十二年刘献公杀甘悼公毛德杀毛伯过之类皆不书春秋治不及相杀也陈侯鲍卒佗杀太子而自立曹伯庐卒负刍杀大子而自立苟未嗣位犹两下相杀也故虽杀大子不书讨簒夺者以位为重也王孙苏与召氏毛氏争政使王子捷杀召戴公及毛伯衞王室复乱陈哀公属其嬖子于司徒招公子过而招杀世子偃师国几亡则讥不在相杀矣故陈氏曰皆斥君之辞也楚公子弃疾使公子比蒙首恶之名然后诛而杀之以簒其位则亦异乎相杀之狱矣
　　文六年冬晋杀其大夫阳处父
　　昭十四年冬莒杀其公子意恢
　　以上无君相杀以国书者二时晋莒君卒大臣各尃废立而杀其大夫公子实两下相杀也则何以书之与国讨同文凡两下相杀所以书者讥君也时二国皆无君大臣方专废立则两下相杀何讥焉以其废立之罪不见于春秋故书其杀大夫以见君卒国乱如此而二君之泽不足善其身后亦可见矣不书杀者名氏既不嫌君讨且明治不在相杀也
　　襄十年冬盗杀郑公子騑公子发公孙辄
　　昭二十年秋盗杀衞侯之兄絷
　　哀十三年冬盗杀陈夏区夫
　　以上书盗杀者三郑盗尉止等皆士也衞盗失司冦之齐豹也亦两下相杀而贵贱异矣则何以书郑盗一日杀三卿而刼郑伯以如北宫衞盗杀其君兄而衞侯出居死鸟遂灭齐氏及其君母治不在盗也范氏谓恶郑伯斥衞侯陈氏谓讥失政是矣谓听不止大夫则非春秋之旨陈盗无传
　　三十八诸侯反国杀大夫公子以簒入者不书必治
　　以君臣之礼而后书
　　僖十年夏晋杀其大夫里克　三十年秋衞杀其大夫元咺及公子瑕
　　襄二十七年夏衞杀其大夫甯喜
　　以上诸侯书杀其大夫者三凡大夫不言大夫必见杀而后言其大夫君臣之辞也据庄六年衞侯入放黔牟于周杀左公子泄右公子职十六年郑伯自栎入治与于雍纠之乱者杀公子阏皆不书二公子立黔牟而出朔者八年盖尝请命于天子矣既而五国抗王师以纳朔朔虽出入称君与郑突同耳于二公子非有君臣之分罪不止于专杀而又不得以相杀书书入于衞则叛王簒国之罪为重矣郑伯事说见前其适孽之分既明而出奔之后郑歴三君则所杀直不附已者而已经既削其反国之文则杀公子亦不得书罪莫重于夺适矣晋里克弑君以纳君而君杀之衞甯喜弑君以纳君而君杀之二君者既利其弑又以忌克杀之而非以贼讨也故皆以君臣之辞书之元咺讼衞侯于晋而归立公子瑕晋人为之也周官大司马贼杀其亲则正之叔武之死晋人听其狱矣而不能正其罪咺虽自絶于君而衞侯未絶于国也废立之罪将安逃乎故书杀其大夫公子一以君臣之礼治之讥在晋也
　　三十九簒弑者以奔为义虽卒讨之不书
　　庄十二年冬十月宋万出奔陈
　　昭二十六年冬十月尹氏召伯毛伯以王子朝奔楚【蒙上事月】
　　以上弑君贼书出奔陈者一王卿士以王子簒立者奔楚一宋卒请南宫万于陈醢之定五年春王人杀子朝于楚皆不书者蔽罪于所奔之国也阳虎奔晋适赵氏仲尼曰赵氏其世有乱乎乱臣贼子无所逃于天地之间者也其谁可受之庆父之乱莒人受之至于兴兵以责赂于是宋人亦以赂请万于陈受弑君之贼而因以利之忘其君臣之大戒矣凡诸侯为逋逃渊薮者皆有所利焉而莫甚于党恶逆故经于簒弑者出奔虽卒杀之不书蔽罪于受之之国也出奔不月此皆月者簒逆逋诛与见出者异也春秋内外异辞故庆父不入例
　　四十叛臣以出奔为义虽讨以诸侯之师不书
　　昭二十二年春宋华亥向宁华定自宋南里出奔楚以上叛臣书出奔楚者一二十一年传公子城以晋师至曹翰胡防晋荀呉齐苑何忌衞公子朝救宋大败华氏围诸南里华登如楚乞师楚防越帅师逆华氏二十二年春诸侯之戌请出之以为楚功宋人从之经以四国之师救宋而惧楚不能一战乃出叛者以说之其事不足书惟以三子奔楚为义责楚受中国叛臣为天下逋逃主也
　　四十一一外纳不书宜纳虽伐不书苟不宜纳则书伐书战甚则书伐书入必不克纳而后书纳惟外裔间中国悉书之
　　僖十八年春王正月宋公曹伯衞人邾人伐齐　五月戊寅宋师及齐师战于甗齐师败绩
　　以上书伐书及战者一奚齐卓子既弑而秦纳夷吾恵公既卒而秦纳文公其事无可议者故不复书此外纳不书之例也然秦纳文公晋有怀公宋纳孝公齐有无亏二事颇相类其不书纳亦同而秦师围令狐入桑泉取臼衰不书伐晋宋公书伐齐又书及齐战者齐桓六公子之祸方见于此时其事与晋异宋公以一言之故奉少伐长亦不得比秦纳文公也晋献公大戎狐姬生重耳小戎子生夷吾重耳母贵又为兄国人之所求秦伯之所先而重耳辞焉惧蒙里克之恶以其国家与人为利也夷吾不让重耳重赂内外以求入非正故也于是夷吾卒而秦纳重耳则圉何敢校焉故虽伐晋不书以为苟宜纳则伐无足议也齐桓公长衞姬生武孟少衞姬生惠公郑姬生孝公葛嬴生昭公密姬生懿公宋华子生公子雍则无亏最贵且长也桓公尝属孝公于宋襄公又许立武孟既而五公子皆求立桓公不能定桓公卒国人立无亏孝公奔宋于是宋公以诸侯伐齐而齐人为之杀无亏则伐齐不可不书矣无亏既死而齐人又不胜四公子之徒者既废长立少则四公子皆君也故又书宋及齐战则不顺者非一人矣外伐不月于是特书月以异之然犹不书所纳者桓公尝属之讥不在所纳也是故孝公出入皆不书而无亏不得比齐舍归恶于桓公也胡侍讲曰桓公尝属孝公于襄公以为大子矣则何以不可立乎曰不能制命虽天王欲抚郑伯以从楚春秋犹以大义裁之而不与也桓公乃欲以私爱乱长幼之节其可哉其说正矣而不本于书法故陈氏考笔削之旨以为宜纳不书然陈氏知凡纳有书有不书而不知所纳有正有不正又不知春秋存防书之大体则外纳不可与内纳一例求也左氏与公子争国者皆推其母之贵贱及其君父好恶之私晋人欲立长君论九等之班甚详则诸侯立子之制卿大夫非不能言之也陈氏乃谓宋襄之谊仅异于鲁庄赵盾盖两失之以宋及齐说在变文篇
　　庄五年冬公防齐人宋人陈人蔡人伐衞　六年夏六月衞侯朔入于衞
　　成十八年夏楚子郑伯伐宋　宋鱼石复入于彭城以上书伐书入者一书伐书复入者一五国伐衞纳惠公也经书防伐而不书纳者朔谮杀急寿而立国人不君出奔于齐者八年五国抗王命逾三时而卒纳之故书防伐以责诸侯之不臣书朔入以见其簒各当其罪也楚子郑伯伐宋楚子辛郑皇辰同伐彭城纳宋鱼石向为人鳞朱向带鱼府经书伐宋而不书纳者楚既得郑而伐宋志在尽征诸侯鱼石以私憾出奔而欲据邑叛君以害其宗国故楚子书伐宋而鱼石书复入各书其重也
　　文十四年秋晋人纳捷菑于邾弗克纳
　　昭十二年春齐高偃帅师纳北燕伯于阳
　　哀二年夏晋赵鞅帅师纳衞世子蒯聩于戚
　　以上书弗克纳者一纳于邑者二邾文公元妃齐姜生定公二妃晋姬生捷菑则貜且正也赵盾纳不正故邾人得而辞之齐景贪而无信以燕君与燕人市然后纳诸燕邑衞辄祢其祖而自絶于父晋卿方内叛故赵鞅不能伐衞而纳于衞邑纳于邑者内弗受也与弗克纳同故皆书之讥在纳者而赵盾独书人晋失为盟主之道也
　　僖二十五年秋楚人围陈纳顿子于顿
　　宣十一年冬十月楚人杀陈夏征舒丁亥楚子入陈纳公孙宁仪行父于陈
　　以上书楚纳者二楚围陈纳顿子于顿必顿子迫于陈而奔楚也盖其事与襄四年陈围顿同而不见于经传楚子入陈纳二卿讨夏征舒弑君也皆中国无伯之事故曰围曰入曰纳悉书之
　　四十二内邑叛不书郓溃则书之
　　昭二十九年冬十月郓溃
　　以上书内邑溃一据获麟后书成叛则内邑叛史所必书唯叛者微故名氏不登于防然昭十二年南蒯以费叛定十年侯犯以郈叛十三年公山不狃叔孙辄帅费人以袭鲁论语亦言公山弗扰以费叛经皆不书者三家分鲁而有之家臣因得据其邑以张公室为名乃叛其大夫而非叛君也昭公见出于季氏齐侯取郓以居公四年于此矣公如晋次于干侯而郓溃者季氏诱郓人胁使逃散则公不得复居鲁地乃大夫据国叛君之事故特书之







　　春秋属辞卷八
<经部,春秋类,春秋属辞>
　　钦定四库全书
　　春秋属辞巻九　　　　　　　元　赵汸　撰假笔削以行权第二之二
　　四十三外特相盟防不书虽参以上不书必有关于天下之故而后书
　　隐二年冬纪子帛莒子盟于密　三年十二月齐侯郑伯盟于石门
　　定七年秋齐侯郑伯盟于咸　齐侯衞侯盟于沙　八年冬卫侯郑伯盟于曲濮
　　隐八年秋七月庚午宋公齐侯卫侯盟于瓦屋
　　桓十一年春正月齐人卫人郑人盟于恶曹
　　僖十九年夏六月宋公曹人邾人盟于曹南
　　以上诸侯书特相盟者五参盟三密与石门天下无王诸侯私相结也自咸而后晋伯既失诸侯复散也故陈氏曰特相盟不书必有关于天下之故而后书纪莒无足道也齐郑合天下始多故矣是故书齐郑盟于石门以志诸侯之合书齐郑盟于咸以志诸侯之散是春秋之始终也今案春秋之初王纲既坠有特相盟而后有参盟诸侯合而为乱也有参盟而后有主盟则伯者兴矣自有主盟而后无外特相盟故外特相盟虽伯主不书如僖二十八年晋侯齐侯盟于敛盂宣十八年齐侯防晋侯盟于缗之类是也舍伯主亦无敢特相盟者苟无盟主则参盟复作又不但特相盟而已曹南之盟齐桓既卒而宋襄图伯以取败中国之势为之一变舍是诸侯无参盟矣惟晋弗主盟而后有参盟故昭十六年齐侯伐徐徐子及郯人莒人防齐侯盟于蒲隧十九年宋公伐邾邾人郳人徐人防宋公同盟于虫陈氏曰参盟再见也于鄟陵始书之今案经书齐宋二君伐徐伐邾则诸侯之散已可见矣蒲隧与虫虽专盟一二小国犹夫叛盟主也故不书至咸与沙则齐卫郑皆叛晋矣此特相盟所以复见于经虽参以上不得有二义鄟陵乃公防之与有笔有削者不同凡外参盟日有微者不日君称人同微者不日离盟不日苟诸侯复散则皆不月
　　桓二年秋七月蔡侯郑伯防于邓【月闲上事】
　　定十年冬齐侯卫侯郑游速防于安甫　十四年秋齐侯宋公防于洮
　　以上诸侯书特相防者二参防一外特相防虽王卿士不书如昭五年单子防韩宣子于戚是也防于邓中国始惧楚防于安甫于洮皆叛晋以后之事凡外离防不月虽参以上不月唯防邓以始惧楚月凡伯国盟防皆天下之故此不序互见下篇
　　四十四外胥命相遇书与特相盟防同
　　桓三年夏齐侯卫侯胥命于蒲
　　以上书诸侯胥命一传曰不盟也公羊传曰结言而退盖歃血相誓为盟相结以言为胥命此志齐衞之合也春秋之初齐郑一党也宋卫一党也齐卫之合于是始故特书之义与石门之盟同若庄二十一年郑虢胥命于弭则不书或有谓齐卫相命以伯者虽陈氏亦引齐僖小伯及黎之臣子责卫以方伯连率之事证成其説则失其实矣盖所谓伯者为诸侯盟主也当时诸国齐为大衞后于陈蔡无能为也齐自胥命后不能一日主诸侯之政而况于卫乎
　　隐八年春宋公卫侯遇于垂
　　庄四年夏齐侯陈侯郑伯遇于垂　三十二年夏宋公齐侯遇于梁丘
　　以上书诸侯相遇三盖以礼相见为防不行防礼为遇特相遇唯庄以前见之齐僖欲平三国宋公有疑故请与衞侯先相见是故有明年郑宋连兵报复之祸齐襄欲灭纪故与陈郑遇垂纪侯是以去其国齐为楚伐郑故请防诸侯宋公请先见于齐侯是以缓于伐楚皆有关于天下之故
　　四十五平不书有关于天下之故则书
　　隐六年春郑人来渝平
　　定十年春王三月及齐平　十一年冬及郑平
　　以上书内平三传曰及郑平始叛晋也陈氏曰凡平不书必有关于天下之故而后书书郑渝平以志诸侯之合书及郑平以志诸侯之散据文十六年及齐平襄二十年及莒平哀八年及齐平皆不书谷梁云外平不道非独外也凡平皆月唯鲁郑二平有关鲁与诸侯合散故不月以别之及齐平月者犹未叛晋也
　　宣十五年夏五月宋人及楚人平
　　昭六年冬齐侯伐北燕　七年春王正月暨齐平以上书外平二陈氏曰凡平不书必有关于天下之故而后书有与楚平者矣于陈不书于郑不书至宋始书之宋尝及楚平矣至庄王始书之必宋从楚必庄王得宋天下将有南北之势春秋特致意焉灵公以来齐首败伯主之约纳北燕伯犹庶几天下之大义而卒与之平是党乱臣贼子也是故昭定而下春秋多罪齐外平不书据隐七年宋及郑平陈及郑平宣七年郑及宋平之类陈及楚平在文九年宣五年郑及楚平见文九年宣十二年襄八年
　　四十六王臣防盟有所讳则不书
　　僖八年春王正月公防王人齐侯宋公卫侯许男曹伯陈世子盟于洮　二十八年五月癸丑公防晋侯齐侯宋公蔡侯郑伯卫子莒子盟于践土【传王子虎盟诸侯于王庭要言曰皆奬王室】
　　成十七年夏公防尹子单子晋侯齐侯宋公卫侯曹伯邾人伐郑六月乙酉同盟于柯陵
　　襄三年六月公防单子晋侯宋公卫侯郑伯莒子邾子齐世子光己未同盟于鸡泽
　　昭十三年秋公防刘子晋侯齐侯宋公卫侯郑伯曹伯莒子邾子滕子薛伯伯小邾子于平丘八月甲戌同盟于平丘
　　哀十三年夏公防晋侯及呉子于黄池【传公防单平公晋定公呉夫差于黄池】
　　以上王臣书防诸侯盟者一与盟不书一同盟者三与防不书一周礼天子巡守则有方岳之盟不巡守则有殷同之盟皆谓诸侯既朝见受政事乃退而自相与盟王官之伯临之而已伯犹不盟而况卿士乎夫盟以结信非所以施于尊者是以葵丘之盟齐桓盛时也宰周公不与臯鼬之盟晋弗伯久矣刘子不与其次则黒壤之盟王叔桓公临之以谋不睦犹为近之经书王人与诸侯盟自洮始天子将崩世子近惧子带之难逺惩子頽之祸王臣出盟诸侯事非得已不必讳也晋文公一战而伯作王宫致天子天子命为侯伯犹不能自信于诸侯而亲屈王臣于盟襄王下劳晋侯策命专征犹不能委任方伯而复使大臣盟诸侯于王所是以天子与斯盟也故经没王子虎不书使若诸侯自相与盟者为王与晋侯讳之也所谓不以天子与是盟者义盖在此传言王子虎实盟诸侯故于翟泉释曰寻践土之盟也使践土之盟王子不与则翟泉寻盟王子何与焉杜氏谓践土王子不歃陈氏误从之非传意也柯陵晋久不竞而厉公有鄢陵之绩鸡泽悼公初兴而未集平丘晋不复伯其请王臣出防犹曰假公义以建盟主而立中国庶几天下知有王室而已虽皆与盟不足讳矣至于黄池鲁君防晋侯及吴夫差而单平公与焉则未知何以为礼何以为辞乎故经没单子不书为周室讳也盖春秋于是终焉
　　四十七王臣防伐非有关于天下之故不书
　　庄十四年春齐人陈人曹人伐宋夏单伯防伐宋文三年冬晋阳处父帅师伐楚以救江【传晋以江故告于周王叔桓公阳处父伐楚以救江】
　　成十三年夏五月公自京师遂防晋侯齐侯宋公卫侯郑伯曹伯邾人滕人伐秦【传公及诸侯朝王遂从刘康公成肃公防晋侯伐秦】十六年秋公防尹子晋侯齐国佐邾人伐郑　十七年夏公防尹子单子晋侯齐侯宋公卫侯曹伯邾人伐郑冬公防单子晋侯宋公卫侯曹伯齐人邾人伐郑
　　定四年三月公防刘子晋侯宋公蔡侯卫侯陈子郑伯许男曹伯莒子邾子顿子胡子滕子薛伯伯小邾子齐国夏于召陵侵楚　八年秋晋士鞅帅师侵郑遂侵卫【传晋士鞅防成桓公围虫报伊阙也】
　　以上王臣书防伐者四防侵一齐桓之与欲假王命以示大顺故请师于周而单伯防伐宋桓公因以成其伯业晋伯中衰厉公败楚子郑师于鄢陵郑犹不服三请王臣防伐郑而郑从楚益坚中国无伯刘文公合十八国诸侯于召陵以谋伐楚无功而诸侯复散三者皆天下之大故王伯升降之防也故悉书王臣无所讳焉晋襄末年大夫始专经书阳处父帅师伐楚以救江为大夫将书大夫之始而楚卒灭江故王叔桓公与伐而经不书者不以救江累王室也秦晋交兵四世矣然为中国患者楚也至厉公初年乃与楚成而脩秦怨十三国之伐虽败秦师而经不书败绩故刘子成子实与伐而亦不书者不以伐秦累王室也诸侯既叛晋王室愈卑郑人因子朝之徒以叛王伐周天王处于姑莸刘单复辟而成桓公晋士鞅侵郑如列国报复之为者经不忍书也王叔刘成实以师防不书杜陈皆谓不亲伐非经传之意
　　四十八大夫防城干位寻盟不书
　　昭三十二年冬仲孙何忌防晋韩不信齐髙张宋仲几卫世叔申郑国参曹人莒人薜人人小邾人城成周以上大夫防城不书盟一据传晋魏舒韩不信如京师合诸侯之大夫于狄泉寻盟且令城成周魏子南面魏舒以国卿干盟主之位寻诸侯平丘之盟于王都礼乐征伐自大夫出其弊至此故翟泉之盟与魏舒皆削不书
　　四十九大夫防而不能分灾讥不在鲁不书鲁大夫
　　襄三十年冬晋人齐人宋人卫人郑人曹人莒人邾人滕人薛人人小邾人防于澶渊宋灾故
　　以上防不书鲁大夫者一传曰为宋灾故诸侯之大夫防以谋归宋财既而无归于宋故不书其人不书鲁大夫讳之也今案侯伯有救患分灾之义此责在晋也鲁于宋为舅甥之国讥不在鲁故不书其大夫五十中国外裔特相盟防不书虽参以上不书必有关于天下之故而后书疑于盟主虽公防之盟不书城下之盟虽内不书
　　僖二十一年春宋人齐人楚人盟于鹿上
　　宣十一年夏楚子陈侯郑伯盟于辰陵
　　僖二十年秋齐人狄人盟于邢　三十二年秋卫人及狄盟
　　僖二十一年秋宋公楚子陈侯蔡侯郑伯许男曹伯防于盂
　　昭四年夏楚子蔡侯陈侯郑伯许男徐子滕子顿子胡子沈子小邾子宋世子佐淮夷防于申
　　宣十一年秋晋侯防狄于攒函
　　哀七年夏公防吴于鄫　十三年夏公防晋侯及吴子于黄池
　　以上书楚与中国盟二中国与狄盟二楚防诸侯二盟主防狄一公防吴不书盟二皆中国无伯与晋伯不竞之事齐桓公卒宋人为鹿上之盟以求诸侯于楚是以有防盂之祸陈郑既盟辰陵又不忍叛晋楚入陈围郑宋及楚平驯至于有申之防齐桓公逐狄以存邢而齐人与狄盟于邢晋文公将卒而卫人及狄盟晋景公防狄于攒函则楚盟辰陵之嵗也皆非细故矣据成十二年晋士燮防楚公子罢盟于宋西门外十六年郑子驷从楚子盟于武城襄四年晋魏绛盟诸戎之类皆不书文十年陈侯郑伯防楚子于息虽参防不书非中国外裔所以兴衰则不録也若襄五年公防晋悼公十一国吴人于戚传言九月丙午盟不书哀七年公会呉于鄫传言盟于缯衍十三年公防晋侯及吴子于黄池传言七月辛丑盟皆不书者陈氏曰为晋讳也吴晋之盟春秋终讳之不以吴晋同主盟也蛮荒僭号虽以诸侯礼防晋而徴百牢于鲁又将以公见晋侯长此安穷非他外裔比矣莱门之盟虽内不书者城下之盟有国所耻故为内讳之也
　　五十一诸侯勤王不书必无功而后书
　　昭二十三年春晋人围郊
　　以上书诸侯围畿内叛邑者一子颓之乱虢郑成复辟之功子带之乱晋文成复辟之功虽其绩甚伟然皆臣子之分所当为事无可议者故皆不书子朝之乱晋籍谈荀跞以十月帅师纳王于王城而王师败绩于郊十一月王子猛卒敬王即位十二月晋师军于隂于侯氏于谿泉次于社闰月晋箕遗乐徴右行跪济师取前城军其东南王师军于京楚辛丑伐京毁其西南春正月壬寅二师围郊郊鄩溃王使告闲遂还乱未弭而王告闲必二卿不亲兵师不肃也明年三月晋侯使士景伯涖问周故于介众乃辞子朝不纳其使则前是岂无观望之罪乎既而徴防于诸侯则曰明年明年防于黄父谋纳王则又曰明年其怠于勤王如此故经书晋人围郊于此而下书天王居于狄泉尹氏立王子朝以着其罪晋卿书人说在变文篇
　　五十二外次不书必有关于天下之故而后书
　　庄十年夏六月齐师宋师次于郎
　　定九年秋齐侯卫侯次于五氏　十三年春齐侯卫侯次于垂葭　十五年夏齐侯卫侯次于渠蒢
　　以上书齐宋师次者一齐卫君次者三春秋之初诸侯不王日寻干戈荆楚志吞中夏天下有倒悬之急齐桓既得国即图伯故经没其伐我而郎之次特书之晋世主夏盟诸侯宗之王室赖焉及其衰也齐景公不度德量力欲伐之而代兴故经不忍言伐晋而五氏垂葭渠蒢之次屡书之是皆有关于天下之故矣若晋悼公既却楚师讨宋叛者以伐郑之师侵楚及陈而晋侯卫侯次于戚非伯业之所以兴衰则经不书也
　　文十年冬楚子蔡侯次于厥貉
　　以上书楚次者一晋灵少楚人欲图北方于是陈侯郑伯防楚子于息遂及蔡侯次于厥貉将伐宋宋公道以田孟诸既而新城之盟诸侯皆在则宋陈郑之君岂诚服乎楚者故诸侯防楚不足书而厥貉书次为君将称君之始此春秋天下盛衰之机也陈氏以内次合而论之既非经意又以次郎次厥貉均为图伯而未集则重失之
　　五十三凡戍不书必有关于天下之故而后书
　　僖二十八年春公子买戍卫不卒戍刺之
　　襄五年冬戍陈　十年冬戍郑虎牢
　　以上书戍而不卒戍者一书戍二晋文之兴鲁犹为楚戍卫诸侯皆从楚矣一侵曹伐卫而鲁急杀其戍公子以说焉见晋文得诸侯之易悼公戍陈而卒失陈戍虎牢而仅得郑见晋悼复伯之难皆天下大势所关故书之据桓六年诸侯戍齐闵公二年齐公子无亏戍卫僖十三年十六年诸侯戍周皆备戎狄之难不书虽晋在不书唯宣十年诸侯戍郑备楚事浅不足书也
　　五十四内乞师不书乞诸外裔则书
　　僖二十六年夏公子遂如楚乞师
　　以上书内如楚乞师者一齐桓公攘强楚以安中国天下被其赐鲁君盖无役不从也桓公卒僖公有齐怨遽乞师于楚以伐齐此天下之大变故特书之若乞诸中国则无可议者故成二年臧宣叔如晋乞师不书
　　五十五外乞师不书必伯主而后书
　　成十三年春晋侯使却锜来乞师　十六年夏晋侯使栾黡来乞师　十七年秋晋侯使荀防来乞师　十八年冬晋侯使士鲂来乞师
　　以上书伯主来乞师者四凡徴师诸侯以伐叛讨贰乃伯者之义所得为晋至厉公诸侯每贰于楚于是将伐秦伐楚恐伯令不足以风动列国故五年之中三遣其贵卿乞师于诸侯悼公初立亦袭其礼盖晋之伯业日卑矣若列国相乞师则无足议者故隐四年宋公使来乞师不书
　　五十六公及小国战不言我师败绩纳所宜纳与大国战言我师败绩
　　僖二十二年秋八月丁未及邾人战于升陉
　　以上公及小国战不言我师败绩者一为公讳之说并在变文篇
　　庄九年夏公伐齐纳子纠八月庚申及齐师战于干时我师败绩
　　以上公及大国战言我师败绩者一上书伐齐纳子纠则义已直矣虽战而败绩非所讳也
　　五十七外言战言败绩义不系于伐者但书及战必义系于伐而后兼言之苟略之言伐不言战败绩
　　桓十三年春二月公会纪侯郑伯己巳及齐侯宋公卫侯燕人战齐师宋师卫师燕师败绩
　　成二年夏四月丙戌卫孙良夫帅师及齐师战于新筑卫师败绩　六月癸酉季孙行父臧孙许叔孙侨如公孙婴齐帅师防晋郤克卫孙良夫曹公子首及齐侯战于鞌齐师败绩
　　哀二年秋八月甲戌晋赵鞅帅师及郑罕达帅师战于铁郑师败绩　十一年五月甲戌齐国书帅师及吴战于艾陵齐师败绩获齐国书
　　以上书战败绩者五皆从其恒辞前四事本非侵伐伐齐以公防书
　　僖十五年十一月壬戌晋侯及秦伯战于韩获晋侯二十二年冬十一月己巳朔宋公及楚人战于宋师败绩
　　文二年春王二月甲子晋侯及秦师战于彭衙秦师败绩
　　成十六年夏六月甲午晦晋侯及楚子郑伯战于鄢陵楚子郑师败绩
　　以上书及战不书来伐者四凡伐国不必于战唯主人不服然后战故言战则以主及客上书来伐下举应兵主客之辞也韩之战本秦伯伐晋之战本楚人伐宋以救郑彭衙之战本秦人伐晋以报殽之役鄢陵之战本楚子救郑皆不书来伐者以无他义不悉书书及战则主客之分已明其悉书者必有故也
　　庄二十八年春王三月甲寅齐人伐卫卫人及齐人战卫人败绩
　　僖十八年春王正月宋公曹伯卫人邾人伐齐五月戊寅宋师及齐师战于甗齐师败绩　二十八年春楚人救卫夏四月己巳晋侯齐师宋师秦师及楚人战于城濮楚师败绩
　　宣十二年春楚子围郑夏六月乙卯晋荀林父帅师及楚子战于邲晋师败绩
　　以上书伐而及战者二救而及战一围而及战一卫人叛王立子颓罪当诛絶齐桓奉王命以伐之此侯伯之职也故书伐卫而特书日宋襄以三国伐齐杀长立少卒成五公子簒夺之祸故书伐齐而特书月义系于伐其防明矣城濮之战楚子以救卫致败而晋文以兴故书救卫见东诸侯皆已从楚邲之战荀林父以救郑取败而晋遂失郑故书围郑以正楚罪此四战所以书伐书救书围书败绩而不可略也
　　成十三年夏五月公自京师遂防晋侯齐侯宋公卫侯郑伯曹伯邾人滕人伐秦【传及秦师战于麻隧秦师败绩】
　　襄十一年冬秦人伐晋【传秦庶长鲍庶长武帅师伐晋以救郑士鲂御之秦晋战于栎晋师败绩】
　　以上书伐不言战败绩者二晋赵穿侵崇欲以求成于秦秦兵复出秦桓公既与晋厉公为令狐之盟归而背之于是有十三国之伐战于麻隧秦师败绩而经不书秦景公乞师于楚欲以伐晋晋复伐秦于是二庶长伐晋以救郑士鲂卿也战于栎晋师败绩而经亦不书夫晋人求成于楚而用兵于秦可谓不知类矣虽一战胜秦而不足以取威定伯徒坚秦楚之交而已秦人委志于楚而世脩晋怨虽战胜而归无益于国徒自摈于蛮荒而已故其战败皆不书不足详也是故自韩原以来秦师无君大夫令狐而后晋大夫将皆不书后传于此深得经意孟子曰春秋无义战圣笔或详或略者所以明义也
　　五十八王师败绩于中国不书败于戎则书之
　　成元年秋王师败绩于茅戎【传刘康公徼戎将遂伐之三月癸未败绩于徐吾氏】以上书王师败绩于戎者一王者无敌于天下故不言师败绩若桓五年蔡人卫人陈人从王伐郑战于繻葛王卒大败祝聃射王中肩僖二十四年颓叔桃子奉大叔以狄师伐周大败周师获周公忌父原伯毛伯富辰昭二十二年巩简公败绩于京司徒丑以王师败绩于前城之类皆不书为王室讳也虽有狄师亦不志者母弟之难起于萧墙唯书天王出居以见义而公卿之获皆不忍言也既非王者声教所及故直书王师败绩于茅戎不必讳可也
　　五十九外相败不书唯晋特书之
　　僖三十三年夏四月辛巳晋人及姜戎败秦师于殽以上书外相败者一陈氏曰外相败不书秦晋之构怨自是始经三君交战无虚歳曽不十年晋遂不竞而楚兴故特书之凡外相败不书据成四年郑疆许田许败之展陂十六年郑伐宋宋败之汋陂之类其诸侯伐郑郑败诸丘舆等义主书伐不入例
　　六十中国败外裔不书唯晋特书之
　　僖三十三年秋晋人败狄于箕
　　成十二年秋晋人败狄于交刚
　　昭元年夏晋荀吴帅师败狄于大卤
　　以上书中国败狄者三陈氏曰中国败外裔不书唯书晋者皆病晋也晋率天下诸侯以御外侮存中国也前年狄侵齐去年狄侵卫而晋不救于是伐晋盖仅而后胜之也凡中国败外裔不书据隐八年郑人大败戎师桓六年郑大子忽救齐大败戎师之类戎侵中国而败之无可议者文九年楚公子朱伐陈陈人败之宣九年郑伯败楚师于栁棼无益于从晋之实也
　　六十一外裔败中国不书唯荆特书之
　　庄十年秋九月荆败蔡师于莘以蔡侯献舞归
　　以上书荆败中国者一荆始南出至于败蔡师以其君归春秋之大变也若定三年鲜虞败晋于平中晋失诸侯而甘心于羣狄于是见败不足书矣
　　六十二外裔交相败获不书必败其从中国者若中国之从外裔者而后书必其君以败卒而后书
　　僖十五年冬楚人败徐于娄林
　　昭二十三年秋七月吴败顿胡沈蔡陈许之师于鸡父胡子髠沈子逞灭获陈夏齧【为胡子沈子灭日】
　　以上书楚败徐者一吴败诸侯之从楚者君灭获大夫一外裔交相败获不书如襄十三年楚人败吴师获公子党十四年楚伐吴吴人败之获公子宜谷之类以其无与于中国之故也徐本建国而列之外裔者其先僭叛同荆吴故齐桓之伯徐即诸夏楚人伐之虽见败而不称师也陈氏曰桓公合七国之众以救徐而徐卒败于楚以是为盟主病矣盖桓伯有盛衰中国之势又将一变也故书之诸侯之师与小国之从楚者经每不书鸡父之战从楚诸侯师败君灭大夫获焉于是吴入郢沈许顿胡相继亡灭楚尽失其所从之诸侯而春秋终焉是故详之也
　　定十四年五月于越败吴于檇李吴子光卒
　　以上书于越败吴呉君卒者一外裔相败经不书此为吴子光卒书见其以败卒也吴越深谋相报复而越卒亡吴盖于是始春秋严于内外故特详焉或不日或不月解在日月篇诸篇离析经文因义发例有不可随事通释者放此
　　六十三公追戎不言其来与弗及
　　庄十八年夏公追戎于济西
　　以上书公追戎者一案僖二十八年齐人侵我西鄙公追齐师至酅弗及书侵我书追书弗及与此详略不同者齐孝公讨洮向二盟既侵我西鄙复伐我北鄙是以有用楚师伐齐取谷之役为中国之大变故详言之患小师微则其辞畧言追则见侵可知其弗及不足详矣
　　六十四外伐国取邑不书虽取诸我不书春秋之初
　　则书之
　　隐四年春莒人伐取牟娄【为下事月】　五年冬宋人伐郑围长葛　六年冬宋人取长葛
　　以上书外取邑者二公羊传曰外取邑不书此何以书疾取邑也其例是其说非谷梁传曰外取邑不志此其志何也久之也为围长葛言之可也陈氏曰春秋之初犹以取邑为重也得之矣据桓十四年宋伐郑取牛首僖二十三年楚伐陈取焦夷文八年秦伐晋取武城十年春晋伐秦取少梁夏秦伐晋取北徴之类皆不书虽成二年齐侯伐我北鄙取龙不书春秋重灭国自书齐郑入许而后取邑不复书传曰疆埸之邑一彼一此何常之有书之则不胜书故书其重者而已
　　六十五外取师不书侵伐必伐与取异事而后悉书之
　　哀九年春宋皇瑗帅师取郑师于雍丘　十三年春郑罕达帅师取宋师于嵒
　　以上书取师者二郑人围宋雍丘故皇瑗围郑师而取之宋向巢伐郑围嵒故罕达围宋师而取之经不书伐国围邑但书取某师则贪土地以丧师者自见其罪矣
　　隐十年秋宋人卫人入郑　宋人蔡人卫人伐戴郑伯伐取之
　　以上书入书伐书取之者一宋卫入郑是一事蔡人从之伐戴是一事郑伯围戴取三师又是一事故悉书之昭二十三年武城人取邾师非君命无将帅史不书
　　六十六外入郛不书唯齐特书之
　　文十五年冬齐侯侵我西鄙遂伐曹入其郛
　　以上书伐国入郛者一陈氏曰入郛皆不书唯齐特书之晋襄公卒齐独为乱阶执天子之使加兵于鲁于是伐曹晋遂不竞而诸侯贰故悉书之也入郛不书据隐五年郑伐宋入其郛襄元年夏韩厥荀偃伐郑入其郛之类
　　六十七外伐国不书围邑有关于天下之故则书之
　　隐五年冬宋人伐郑围长葛
　　僖六年夏公防齐侯宋公陈侯卫侯曹伯伐郑围新城二十三年春齐侯伐宋围缗　二十六年冬楚人伐
　　宋围缗
　　襄十二年春莒人伐我东鄙围台【为下救月】　十五年夏齐侯伐我北鄙围成　十六年秋齐侯伐我北鄙围郕十七年秋齐侯伐我北鄙围桃　髙厚帅师伐我北鄙围防
　　以上伐国书围邑者四伐我书围邑者五谷梁传曰伐国不言围邑此其言围何久之也此为长葛发传又曰伐国不言围邑举重也取邑不书围邑安足书此通春秋言之陈氏据传僖十八年邢狄围卫菟圃不书至二十六年楚人伐宋围缗之后皆不书而言自僖以前则书之其义皆未竟今案宋围长葛期歳卒取之谷梁子谓久之是也入春秋宋郑始连兵构怨而宋为戎首故特详之书围新城讥齐桓合五国伐郑而仅围其邑也书齐围缗于宋襄伤败之后书楚围缗于楚人陈蔡郑许围宋之先见中国无伯齐徒以彊凌弱楚不尽得诸侯不止也莒伐我书围邑者晋悼力衰于伐郑萧鱼甫防莒已背盟也齐伐我四书围邑者中国又无伯齐将叛盟主也
　　六十八诸侯灭畿内国不书为夷狄所灭则书
　　僖十年春狄灭温
　　以上书狄灭畿内国者一传僖五年晋灭虢遂袭虞灭之经皆不书杜氏谓晋脩虞祀而归其职贡于王故不言灭党乱之辞也陈氏谓虢与虞皆自亡故不详所以灭之之罪诡激非王道皆不可通于春秋盖畿内诸侯食天子之邑与列国不同故晋灭虞虢不书讳诸侯灭三公封国同叛王室也若桓七年郑人齐人卫人伐盟向定六年郑伐冯滑胥靡负黍狐人阙外虽鲁史不忍书也夷狄王者不畜故灭温不讳者所以深外之若僖十一年拒泉臯伊雒之戎入王城虽鲁史亦不忍书也【此一条本第一篇变例以畿内国异庶邦故特详焉】六十九诸侯被兵出奔者不书必国灭而后书
　　庄十年冬十月齐师灭谭谭子奔莒
　　僖五年秋楚人灭子奔黄　十年春狄灭温温子奔卫
　　昭三十年冬十二月吴灭徐徐子章羽奔楚
　　以上书国灭君奔者四陈氏曰凡奔非其罪不书奔非其罪莫甚于被兵者也必国灭而后书国灭而后书奔者以不死社稷也据齐鲁郑入许许男奔卫吴入郢楚子奔随不书若须句子来奔经不书灭不为例徐子书名说见后篇奔不言出国灭无所出从史文
　　七十迁国不书避难而迁则书
　　僖元年夏六月邢迁于夷仪　三十一年十二月卫迁于帝丘
　　成十五年冬许迁于叶
　　昭九年春许迁于夷　十八年冬许迁于白羽
　　定四年夏许迁于容城
　　哀二年十一月蔡迁于州来
　　以上书迁国者七皆迫于危亡临难而迁者也据文十三年邾迁于绎成六年晋迁于新田皆不书以其择地以利民无与存亡之故也邢卫之迁违狄难也许四迁畏郑偪也蔡迁避楚仇也许畏郑而请迁于楚以其世服于蛮夷故皆不月以别于中国迁者蔡亦请迁于吴然蔡侯既以吴子败楚入郢复其世仇于是楚围蔡使疆于汉汝之间则其依吴以立国非得已也故得同中国迁者书月
　　七十一诸侯连兵伯主有事举重不悉书
　　隐四年夏宋公陈侯蔡人卫人伐郑　秋翚帅师防宋公陈侯蔡人卫人伐郑【传五年四月郑人侵卫牧以报东门之役卫人以燕师伐郑郑二公子以制人败燕师于北制】
　　以上郑卫连兵不悉书四年传言秋诸侯复伐郑是四国再举兵明矣先儒误通前事为一役故有辞重义复变文特笔之说非事实也使果一役当从再见书人之例不得有二说五年郑卫交兵皆不书者上书四国再伐郑而继书卫人杀州吁立晋则大义已明纲常复正诸侯辅簒之罪亦无所逃二国忿兵相加不足议矣
　　隐十年春王二月公防齐侯郑伯于中丘　夏翚帅师防齐人郑人伐宋　六月壬戌公败宋师于菅辛未取郜辛巳取防　秋宋人卫人入郑宋人蔡人卫人伐戴郑伯伐取之【传九月戊寅郑伯入宋十一年冬十月郑伯以虢师伐宋壬戌大败宋师以报其入郑也宋不告命故不书】
　　以上郑宋连兵不悉书传曰宋不告命非也自宋公党州吁欲以诸侯伐郑去冯郑伯为王卿士以王命伐宋讨其不王之罪连兵至此宋实首乱故书宋人卫人入郑以重其罪畧郑人报复之过不悉书而公败宋师取二邑以甚之书日入郕以讨违王命书日各当其罪也归祊以来鲁郑同心仇宋宋虽不告郑亦必告传言不告误矣唯知鲁史有不书之例而不知圣笔亦有所删盖不脩春秋左氏亦不及见也
　　僖三十年秋晋人秦人围郑【传春晋人侵郑以观其可攻与否】
　　以上晋侵郑不书陈氏曰举重在围
　　文七年夏四月戊子晋人及秦人战于令狐【传八年夏秦人伐晋取武城】　十年【传春晋人伐秦取少梁】　夏秦伐晋
　　襄十年夏晋师伐秦【传九年齐景公乞师于楚将以伐晋楚子师于武城以为秦援秦人侵晋十年夏晋荀防伐秦报其侵也】
　　以上晋秦连兵不悉书陈氏曰秦晋再交兵不书故十年书秦伐晋今案令狐晋秦再构怨而曲在晋于是秦人报复不已皆以其私也故不悉书悼公之世秦人侵晋浅事不足书晋荀防以一军伐秦徒曰报其侵而已则非伯者之畧也故但书师而明年书秦人伐晋
　　僖三十三年冬晋人陈人郑人伐许【传讨其贰于楚也楚令尹子上侵陈蔡陈蔡成遂伐郑晋阳处父侵蔡楚子上救之与晋师夹泜而军】
　　文三年秋楚人围江【传晋先仆伐楚以救江陈氏曰先仆非卿】　冬晋阳处父帅师伐楚以救江　四年秋楚人灭江
　　以上晋襄公继伯晋楚有事不悉书襄公初年经书晋陈郑伐许而楚子上侵陈蔡陈蔡成遂伐郑皆不书者城濮余烈未逺终襄之世陈蔡无役不从楚亦仅此侵伐而止不足移二国内向之志也阳处父侵蔡楚子上救之晋先仆伐楚救江皆不书者蔡近楚襄公力尽于敌秦既不足以服楚又安能得蔡经书其合五国之师以伐沈而沈溃以大夫专将救江而江灭则其伯畧可知况以微者伐楚救江岂足议也
　　文九年春楚人伐郑【传楚子师于狼渊以伐郑囚公子坚公子尨及乐耳郑及楚平】公子遂防晋人宋人卫人许人救郑【传夏楚侵陈克壶丘以其服于晋也秋楚公子朱自东夷伐陈陈人败之获公子茷陈惧乃及楚平】　十年冬楚子蔡侯次于厥貉【传陈侯郑伯防楚子于息冬遂及蔡侯次于厥貉将以伐宋宋人逆楚子劳且听命】　十五年夏晋郤缺帅师伐蔡戊申入蔡
　　宣元年秋楚子郑人侵陈遂侵宋　晋赵盾帅师救陈宋公陈侯卫侯曹伯防晋师于棐林伐郑【传楚蒍贾救郑】
　　冬晋人宋人伐郑　二年夏晋人宋人卫人陈人侵郑【传楚鬭椒救郑】　三年【传春晋侯伐郑及郔郑及晋平】　夏楚人侵郑　四年冬楚子伐郑　五年冬楚人伐郑【传楚子伐郑陈及楚平晋荀林父救郑伐陈】　六年春晋赵盾卫孙免侵陈【传冬楚人伐郑取成而还】　九年秋晋荀林父帅师伐陈　冬楚子伐郑　晋却缺帅师救郑【传郑败楚师于栁棼】　十年夏晋人宋人卫人曹人伐郑【传郑及楚平诸侯之师伐郑取成而还】　冬楚子伐郑【传晋士防救郑逐楚师于颍北诸侯之师戍郑】　十一年【传春楚子伐郑及栎】　夏楚子陈侯郑伯盟于辰陵【楚左尹子重侵宋王待诸郔】　冬十月丁亥楚子入陈　十二年春楚子围郑　夏六月乙卯晋荀林父帅师及楚子战于邲晋师败绩　冬十二月戊寅楚子灭萧　宋师伐陈十三年夏楚子伐宋　十四年夏晋侯伐郑　秋楚
　　子围宋【为下葬月】　十五年夏五月宋人及楚人平
　　以上晋自灵公成公至景公三世晋楚有事不悉书楚欲图北方楚子亲师郑及楚平于是书伐郑新城之盟陈郑皆在郤缺入蔡以城下之盟还于是书伐蔡楚再侵陈公子朱伐陈不书必楚既得郑侵陈又侵宋而后书蔡最近楚陈次之郑介两间春秋于是三国者未尝无先后缓急之差也传言厥貉之次陈侯郑伯在焉不书至辰陵而后书宣三年晋侯伐郑郑及晋平不书六年楚人伐郑取成十一年楚子伐郑郑从楚皆不书者晋成之世郑犹不忍叛晋辰陵而后传言郑又徼事于晋而陈侯亦如晋于是楚子入陈围郑则二国之反覆乎晋楚之间濵于灭亡而不悔者岂得已哉故书晋楚之所侵伐则陈郑之向背可知而凡以侵伐取成者不悉书虽晋君自将亦不书也灵成政在大夫既失齐又失鲁晋遂不竞而楚兴虽君将岂足议乎于是终失陈郑而邲败之后不复救宋诸侯皆楚之从中国之势为之一变矣是故灵公盟防诸侯皆不序而阳处父伐楚救江为大夫将书大夫之始公子遂防晋人宋人卫人许人救郑大夫复不书而次厥貉侵陈遂侵宋为楚君将称君之始然景公既失陈郑而书晋侯伐郑者鞌战而后齐鲁俱服伐齐同盟虫牢救郑同盟马陵同盟于蒲四合诸侯皆其君亲之景公稍能自彊也凡救不悉书别说见后
　　成二年冬楚师郑师侵卫　三年春公防晋侯宋公卫侯曹伯伐郑【为下日葬月公子偃帅师御之败诸丘舆皇戍如楚献捷】　夏郑公子去疾帅师伐许　冬郑伐许　四年冬郑伯伐许【传晋栾书荀首救许伐郑取汜祭楚子反救郑郑伯与许男讼焉】　六年秋楚公子婴齐帅师伐郑　冬晋栾书帅师救郑【传晋师遂侵蔡楚公子申公子成以申息之师救蔡八年传晋侵沈获沈子揖事在侵蔡前】　七年秋楚公子婴齐帅师伐郑　公防晋侯齐侯宋公卫侯曹伯莒子邾子伯救郑　八年春晋栾书帅师侵蔡【传遂侵楚获申骊郑伯防晋师门于许】九年秋晋人执郑伯【传春楚人以重赂求郑郑伯防楚公子成于邓】　晋栾书帅师伐郑【传楚子重侵陈以救郑晋侯礼钟仪使归求成】　冬楚公子婴齐帅师伐莒庚申莒溃楚人入郓　郑人围许　十年春卫侯之弟黒背帅师侵郑　夏公防晋侯齐侯宋公卫侯曹伯伐郑【传晋立大子州蒲为君而防诸侯伐郑辛巳郑伯归】　十二年夏公防晋侯卫侯于琐泽【传宋华元克合晋楚之成防于琐泽成故也】　十四年秋郑公子喜帅师伐许　十五年夏楚子伐郑【传遂侵卫及首止郑子罕侵楚取新石】　十六年夏郑公子喜帅师侵宋【传楚子自武城使公子成以汝隂之田求成于郑郑叛晋子驷从楚子盟于武城夏郑子罕伐宋宋将鉏乐惧败诸汋陂郑人覆之获将鉏乐惧卫侯伐郑至于鸣防晋侯将伐郑楚子救郑】　六月甲午晦晋侯及楚子郑伯战于鄢陵楚子郑师败绩　秋公防尹子晋侯齐国佐邾人伐郑【传知武子以诸侯之师侵陈遂侵蔡诸侯迁于颍上郑子罕宵军之宋齐卫皆失军】　十七年春卫北宫括帅师侵郑【传正月郑子驷侵晋卫北宫括救晋侵郑】　夏公防尹子单子晋侯齐侯宋公卫侯曹伯邾人伐郑【传楚子重救郑师于首止诸侯还】　冬公防单子晋侯宋公卫侯曹伯齐人邾人伐郑【传十月庚午围郑楚公子申救郑师于汝上诸侯还】以上晋景公至厉公再世晋楚有事不悉书景公自鞌之战诸侯始服从厉公有鄢陵之防中国之势稍振然始终唯争郑而卒于失郑者内治不足故也景公防诸侯伐郑郑败诸丘舆虽史不志存大体也栾书以救许伐郑不书因救郑遂侵沈获沈子揖遂侵蔡皆不书因侵蔡遂侵楚亦不书晋不能得郑而为许伐郑不能保郑而为郑侵沈侵蔡不能服楚而因侵蔡遂侵楚皆非伯者素定之略不足书也于是楚人以重赂求郑郑遂从楚晋人执郑伯使钟仪归楚求成伐郑以归郑伯而仅能服郑虽华元克合晋楚之成而楚子背盟伐郑郑亦再贪楚赂而背晋伐宋则以晋楚皆中衰而向背之权唯在郑也楚伐郑之役遂侵卫不书楚方失郑不足以病卫也晋伐郑之役知武子以诸侯之师侵陈遂侵蔡不书义与上同凡一役而再有事非有关于天下之故则不书也郑尝侵楚取新石不书无益于从违而深楚怨事与栁棼同也尝侵晋不书为中国讳也鄢陵之后晋侯三请王臣以伐郑而遇楚救辄还能数合诸侯而不复能一战此郑之所以坚于从楚也凡楚救郑皆不书诸侯非楚所当有方其得之则不与救也其详别见
　　成十八年夏楚子郑伯伐宋【传纳宋鱼石向为人鳞朱向带鱼府以三百乗戍之而还】　冬楚人郑人侵宋【传晋侯师于台谷以救宋楚师还】
　　襄元年春仲孙蔑防晋栾黡宋华元卫甯殖曹人莒人邾人滕人薛人围宋彭城　夏晋韩厥帅师伐郑　仲孙蔑防齐崔杼曹人邾人人次于鄫【传东诸侯之师次于鄫以待晋师晋师自郑以鄫之师侵楚焦夷及陈晋侯卫侯次于戚以为之援】　秋楚公子壬夫帅师侵宋【传楚子辛救郑侵宋吕留郑子然侵宋取犬丘】　二年春郑师伐宋夏晋师宋师卫甯殖侵郑　冬遂城虎牢【传郑人乃成】　三年六月公防单子晋侯宋公卫侯郑伯莒子邾子齐世子光己未同盟于鸡泽陈侯使袁侨如防戊寅叔孙豹及诸侯之大夫及陈袁侨盟【传楚司马公子何忌侵陈】　冬晋荀防帅师伐许　四年【传夏楚彭名侵陈】　冬陈人围顿【传楚人使顿闲陈而侵伐之故】　五年冬戍陈　楚公子贞帅师伐陈　公防晋侯宋公卫侯郑伯曹伯齐世子光救陈　七年冬楚公子贞帅师围陈　十二月公防晋侯宋公陈侯卫侯曹伯莒子邾子于鄬陈侯逃归　八年夏郑人侵蔡获蔡公子燮　冬楚公子贞帅师伐郑　九年冬公防晋侯宋公卫侯曹伯莒子邾子滕子薛伯伯小邾子齐世子光伐郑　楚子伐郑　十年夏楚公子贞郑公孙辄帅师伐宋【传六月庚午围宋卫侯救宋师于襄牛郑皇耳帅师侵卫秋楚子囊郑子耳伐我西鄙还围萧克之九月子耳侵宋北鄙】　秋公防晋侯宋公卫侯曹伯莒子邾子齐世子光滕子薛伯伯小邾子伐郑　冬楚公子贞帅师救郑　十一年【传宋向戌侵郑大获】　夏郑公孙舍之帅师侵宋　公防晋侯宋公卫侯曹伯齐世子光莒子邾子滕子薛伯伯小邾子伐郑　秋楚子郑伯伐宋　公防晋侯宋公卫侯曹伯齐世子光莒子邾子滕子薛伯伯小邾子伐郑防于萧鱼
　　以上晋悼公复伯十有一年之中再合大夫九合诸侯始于救宋终于复郑当楚郑之侵宋也晋侯师于台谷以救宋楚师还虽君将不书者楚毎得郑然后图宋悼公之兴楚卒失郑何宋之及图故救宋无关于伯体不书而以围彭城伐郑序绩当务为急也次鄫之役晋师自郑以鄫之师侵楚及陈晋侯卫侯次于戚皆不书者悼公之伯畧未足以侵陈伐楚也范宣子曰陈近于楚民朝夕急有陈非吾事也无之而后可不待陈侯逃归而晋人已置陈于度外矣故鄫之次徒以吾大夫防外大夫存防书之大体而已楚何忌侵陈彭名侵陈使顿侵陈皆不书者下书伐陈围陈举重郑子然侵宋不书下书伐宋子耳侵宋不书上书伐宋皆举重也此陈氏本例余可以类推之郑皇耳帅师侵卫卫人获皇耳不书者与成十五年楚伐郑不书侵卫同拨乱之机务当其防也故因陈氏例更考经传以明笔削之防陈氏谓善救虽君将不书亦非序见后凡外侵伐此不悉序互见下篇七十二凡救不悉书伯者救中国必足以示名义而后书诸侯相救以叛伯无伯书楚救必不能而后书狄救诸国以无伯书
　　闵元年春齐人救邢
　　僖元年春齐师宋师曹师次于聂北救邢【曹师从二传】　六年秋诸侯遂救许
　　以上书伯主救与国者三陈氏曰救必无功而后书今以经传考之王师唯救卫一事内师若救成救台师出而宼还防救若救郑救许救徐终桓公之伯三国无役不从不可槩谓无功晋楚救陈郑笔削详畧亦各不同盖内师无不书王师令苟及鲁无不书防救亦无不书但防救无功则人其大夫以见义陈氏之言非达例也以齐桓之盛不能逐狄全邢乃宿师聂北待其溃而迁之此亦陈氏所谓以无功书者然邢能以亡为存者桓公二救之力也楚人围许盖攻其所必救以解新城之围诸侯遂救许得事之宜也故皆书之以示伯主救中国之名义若十六年齐伐厉不克救徐而还非有关于伯体则以防救举重襄二十四年晋平合诸侯于夷仪楚子伐郑诸侯还救郑经但书防于夷仪而伐齐与遂救皆不书以十一国伐齐而不能师不得与齐桓伐郑遂救许同文也
　　文三年冬晋阳处父帅师伐楚以救江
　　以上书伯国伐救者一亦陈氏所谓以无功书者也春秋未有书伐救者于宣五年晋荀林父伐陈救郑不书犹曰迁怒而非伐敌也成四年伐郑救许不书许终属楚郑不忘晋非可以敌言也先仆尝伐楚以救江伐敌矣亦不书非卿易其事也于是晋又以江故告于周阳处父帅师门于方城而楚之伐江者还然后书之所以示伐救之名义也但晋方挠于秦不能复为江出师故江卒灭于楚而前救亦不为功耳谓必无功而后书岂笔削之防乎
　　宣元年秋晋赵盾帅师救陈　九年冬晋郤缺帅师救郑
　　成六年冬晋栾书帅师救郑
　　以上书伯国专救与国者三楚既得郑而侵陈宋晋赵盾救陈陈事晋者犹数年不可谓救陈非功楚既得陈而伐郑晋郤缺救郑郑伯败楚师于栁棼楚子再伐郑士防救郑逐楚师于颍北皆不可谓无一时之功者然郤缺救郑之后继书诸侯伐郑而士防之救不书以晋救不足赖郑终折而归楚不悉书也晋景既得郑同盟于虫牢明年栾书救郑而楚师还又明年大防诸侯以救郑而郑人囚郧公钟仪亦不可谓救无功然郑终叛晋观悼公既戍陈又合诸侯以救之而陈侯逃归岂非晋之伯畧苟未能服楚则诸侯之从晋者终不敢恃以为安乎然伯者救中国之名义则有不容泯者功有小大属辞比事而可知矣圣人岂责晋人以一救之力而长有诸侯哉
　　僖二十八年春楚人救卫
　　襄十年冬楚公子贞帅师救郑
　　以上书楚救与国者二僖二十二年楚人伐宋以救郑不书三十三年晋阳处父侵蔡楚子上救之亦不书而救郑之役特书之故陈氏谓见晋文之兴楚欲救而不能也郑之反覆乎晋楚之间凡楚救皆不书宣元年蒍贾二年鬭椒成三年子反九年子重十七年子重子申皆不书鄢陵之役虽楚子救郑不书而公子贞之救特书之故陈氏谓见晋悼之兴楚欲救而不能也盖笔削之防当楚得诸侯则楚救不书不与其救也不与其救者嫌以诸侯与楚也故必不能救而后书其抑彊楚尊中国大义昭然不可与伯者救中国例论明矣至定五年秦师救楚亦不书所以外之也
　　宣十二年冬卫人救陈
　　哀七年冬郑驷帅师救曹
　　以上书列国相救者二清丘之盟宋卫皆在宋讨陈贰而卫救之叛晋也宋围曹而郑救之诸侯无伯久矣故宋卒灭曹
　　僖十八年夏狄救齐
　　哀十年冬呉救陈
　　以上书外裔救诸国者二齐桓公卒宋襄公伐齐而立孝公故狄救齐春秋之末陈即吴楚伐陈而吴救之皆中国无伯之事
　　七十三兵事言遂不悉书必有关于天下之故而后
　　书
　　僖四年春王正月公防齐侯宋公陈侯卫侯郑伯许男曹伯侵蔡蔡溃遂伐楚　六年夏公防齐侯宋公陈侯卫侯曹伯伐郑围新城　秋楚人围许　诸侯遂救许十五年三月公防齐侯宋公陈侯卫侯郑伯许男曹
　　伯盟于牡丘遂次于匡　二十八年冬公防晋侯齐侯宋公蔡侯郑伯陈子莒子邾子秦人于温　诸侯遂围许文十五年冬齐侯侵我西鄙遂伐曹入其郛
　　宣元年秋楚子郑人侵陈遂侵宋
　　襄十年春公防晋侯宋公卫侯曹伯莒子邾子滕子薛伯伯小邾子齐世子光防呉于柤夏五月甲午遂灭偪阳　二十三年秋齐侯伐卫遂伐晋
　　昭四年秋七月楚子蔡侯陈侯许男顿子胡子沈子淮夷伐呉遂灭頼
　　定八年秋晋士鞅帅师侵郑遂侵卫
　　以上兵事言遂者十谷梁传曰遂继事也陈氏曰春秋举重凡师再有事不悉书据成六年晋栾书救郑遂侵蔡但书救郑八年晋栾书侵蔡遂侵楚但书侵蔡之类苟悉书也则以遂言之兵事言遂必天下之大故也今案经书遂事有三有以遂为功者若遂伐楚遂次于匡之类是也有以遂为罪者遂灭偪阳遂灭赖之类是也有遂事与本事等者侵陈遂侵宋侵郑遂侵卫之类是也经书遂事以此其不书者或非义所存或非力所及事不足记也说已见前
　　七十四春秋之初戎狄侵诸国不书自有伯而后书以之伐与国不书苟有召之者亦不书
　　庄二十四年冬戎侵曹　三十二年冬狄伐邢
　　闵二年十二月狄入卫
　　僖八年夏狄伐晋　十年春狄灭温　十三年春狄侵卫　十四年秋狄侵郑　十八年夏狄救齐　二十一年春狄侵卫　二十四年夏狄伐郑　三十年夏狄侵齐　三十一年冬狄围卫　三十三年夏狄侵齐文四年夏狄侵齐　九年夏狄侵齐　十年冬狄侵宋十一年秋狄侵齐　十三年冬狄侵卫
　　宣三年秋赤狄侵齐　四年夏赤狄侵齐
　　以上书戎侵中国一狄侵十二伐三围一入一灭一救一皆中国有伯后事春秋戎人疆索不分虽无荆楚并吞之志而近偪王畿东方诸侯咸被其害然经于隐九年北戎侵郑桓六年北戎伐齐皆不书者诸侯无王自相侵伐故中国之势不尊春秋治在诸侯既书戎伐凡伯则无藩屏之义可知而戎为列国患不复书急先务也齐桓始伯尝一伐戎而戎侵曹不能治既伐山戎又亲伐北戎而拒泉臯伊雒之戎入王城不能救狄为邢卫患桓公有存亡国之功然邢溃而后迁邢卫灭而后戍卫甚至灭温以侵畿甸而不能讨晋文代兴亦治不及狄焉盖以荆楚之祸有大于戎狄者二君既尽力于彼则于此有不及图也春秋既与齐晋以伯而详书狄患如此亦所以责之备与然齐尝平戎于王又平戎于晋而犹不免再徴诸侯以戍周桓公卒狄且救齐齐人为邢谋卫难亦与狄盟而使侵卫卫既再迁而齐反受狄患不已皆有以来之也晋襄以姜戎败秦师犹曰御寇也宋辞虫牢之防而晋人亦以伊雒之戎陆浑蛮氏侵之岂盟主服与国之道乎故经畧而不书为诸国讳也是故赤狄伐晋以先縠之召不书苟有召之者则是患在萧墙矣若戎入王城狄伐京师则鲁史讳言之也晋自文公奔狄君臣皆纳隗氏遂与狄为昬姻而赤狄最彊能服役众狄其后众狄畔之而服于晋晋因得以尽灭赤狄之族唯白狄一从秦人伐晋而止至悼公亦和诸戎以成三驾之功盖宣成而降诸戎羣狄皆少衰矣









　　春秋属辞卷九
　　钦定四库全书
　　春秋属辞卷十　　　　　　元　赵汸　撰变文以示义第三
　　变文之义有三一曰变文以示义春秋虽有笔有削而所书者皆从主人之辞然或有文同而事异者有事同而文异者其与夺无章而是非不着则非唯不足以尽事变而反足以乱名实矣是故有变文之法焉虽所因革不越乎一二字间而是非得失之故可无辩而自明将使属辞比事者即其异同详略以求之所以决嫌疑明是非而非襃贬之谓也然文有可变者有不可变者有异其文以异其事者有并上文以见其罪者讳一也讥在内与讥在外异称人一也伯主与诸侯异诸侯与外裔异名号一也大夫不名与诸侯异公子称字与大夫异稽其类不主于辞当其名必辩于物其知者以为文理密察足以有别也其不知者谓之无达例而已然自斯义不明学者弗能深考一字襃贬之説盖由是而出焉夫既以变文为贬矣而不变者非襃也由是有贬无襃之说生焉又其甚者乃有法书之说焉顾其所以为法者苛刻则几于申韩踈阔则过于三章视后世所谓八分书者曽不若也其可以论于春秋经世之防乎刘侍读之言曰春秋之文有常有变变之甚微读者难知则以为史耳乃春秋则欲起问者见善恶也虽其所谓常变者与今异然学者以是求之亦足以知变文之教矣二曰辩名实之际三曰谨内外之辩皆别为篇
　　一文同礼失王不称天
　　庄元年冬王使荣叔来锡桓公命
　　文五年春王正月王使荣叔归含且赗　三月王使召伯来防葬
　　以上锡命王不称天者一归含且赗不称天者一防葬不称天者一文元年书天王使毛伯来锡公命成八年书天子使召伯来锡公命此不称天者文成二公虽无功德亦无罪恶从其恒称得失自见桓公负簒弑之罪天王不能讨于其薨也反锡命以宠之乱臣贼子无所畏忌矣故文不称天明其失又与锡二公命不同也隐元年书天王使宰咺来归惠公仲子之赗此不称天者仲子乃惠公再娶之夫人因赗惠公兼及仲子犹有所重轻此成妾母之丧开并后匹适之路故文不称天明其失又与赗惠公仲子不同也文元年书天王使叔服来防葬此不称天者王朝防诸侯葬礼所宜有僖公曽朝聘天子故天子遣内史防其葬未为失典防葬妾母与归含且赗同故文不称天明其失又与防葬僖公事异矣以此三者皆废法乱纪自替行私之事与恩数有厚薄者不可同年而论也盖王与天王同是尊称异其文所以异其事而非以文为贬自先儒以王不称天为贬而称天者非襃也故学者得以非之
　　二讳公与王卿士盟不书公同微者
　　僖二十九年夏六月防王人晋人宋人齐人陈人蔡人秦人盟于翟泉
　　文十年秋七月及苏子盟于女栗
　　以上防王人外大夫盟不书公者一及王卿士盟不书公者一翟泉之失与践土不殊而书法不同者践土乃晋文尊王定伯之始诸侯不可不序故没王子不书以全大体而已翟泉王子又出防诸大夫以寻盟而鲁君与焉故但书防使若微者防盟然为公讳也传曰卿不书罪之也在礼卿不防公侯防伯子男可也左氏非知笔削之防者知卿不当防公侯而不知大夫不可盟王子知大夫不书为有罪而不知公盟王臣为当讳也春秋于公防外臣不讳唯盟则讳左氏皆不能发例以是知内不书公同微者皆笔削之法襄王卒顷王新立王室无难而苏子特盟鲁侯岂非以晋方不足恃而王臣自出以盟诸侯乎夫诸侯事天子待盟而后信非所以示天下也故但书及使若微者受盟然而苏子书爵以见实与践土翟泉有伯主之日异也王子与诸侯大夫皆称人説见后篇
　　三讳公与大夫盟不书公同微者以大夫盟公去其族
　　文二年三月乙巳及晋处父盟
　　以上公如伯国而及其臣盟者一虽齐晋伯业盛时未尝使诸侯受盟于其国鲁闵公襄公童子侯也桓公出盟闵于落姑悼公出盟襄于长樗不敢以非礼加于列国也鲁君如伯国受盟自文公始而晋襄怒其不朝使其大夫盟公以耻之卿不防公侯而况于盟乎况于受盟乎晋卑诸侯甚矣然晋文公末年鲁既不朝又不朝其嗣君是以取辱故及处父盟不书公而公如晋并没不书若深讳其事者处父不称族又以别于来寻盟大夫传曰以厌之也杜氏曰恶处父也抑以晋为失宗诸侯之道矣
　　成三年十一月丙午及荀庚盟丁未及孙良夫盟　十一年三月己丑及郤犨盟
　　襄十五年二月己亥及向戌盟于刘
　　以上外臣来聘而公及之盟者三其事与内臣如外涖盟同凡涖盟皆盟其君习俗既久不知其非春秋皆不书公所以正之也
　　庄二十二年秋七月丙申及齐髙徯盟于防
　　以上公及外臣特相盟者一凡内不书公皆讥在外也若莒人微者齐大夫无君讥不在外则书公及盟从恒辞凡讳公但谓隐避其辞示有所羞恶实则不可掩终春秋无外微者与鲁卿盟岂有鲁微者得盟伯国正卿之事属辞比事非内微者可知矣杜氏见左氏此经无传因谓及髙徯为内微者弗深考尔
　　四讳公为仇人役变公将称师
　　庄八年春师次于郎以俟陈人蔡人【为下治兵月】　夏师及齐师围郕　秋师还
　　以上讳公将称师者三陈氏曰此吾君将也何以称师庄之防齐皆讥之今案陈氏据传公子庆父请伐齐知公在师然僖十八年师救齐不言还史无书师还之例此公至自围郕之变文也庄公以千乗之国为仇人役故为公讳耻然曰师还则犹以微文见之所以明父子之亲示不共戴天之戒非徒隐恶也
　　五讳公与仇人狩外称人同微者
　　庄四年冬公及齐人狩于禚
　　以上讳公狩外称人者一公羊传曰公曷为与微者狩齐侯也齐侯则其称人何讳与雠狩也何氏曰以不没公知为齐侯也今案公羊学者于此独得经意然不知防伐外称人围郕内称师皆讳也故有其余从同同之说从同同乃説经之遯辞非笔削之义
　　六讳公与仇防伐外称人同微者
　　庄五年冬公防齐人宋人陈人蔡人伐卫
　　以上讳公防伐外称人者一义与讳及仇狩同庄公与仇人接春秋始终讳之并人宋陈蔡者既为内讳不可复存笔削之迹义与僖二十七年人楚君自异谷梁传曰是齐侯宋公也此説必有所受但曰人诸侯以人公逆王命也则非既曰以逆王命贬则内当没公不书今四国称人而内独书公是使公首恶也所谓人诸侯以人公亦竒谲非圣笔气象凡春秋之有变文所以别嫌疑存大体辩名实而非以文为贬经书伐卫一事人外君以讳防仇月救卫字王人以尊王命而五国逆王命之罪自有不可掩者故书公防伐从其恒辞而义无不明矣
　　七妾母为昏主妇姜不称氏
　　文四年夏逆妇姜于齐
　　宣元年三月遂以夫人妇姜至自齐
　　以上妇姜不言氏者二凡夫人有姑称妇某氏以别于无姑者文四年出姜有适姑声姜在而实成风以妾祖姑为昏主盖妾母既称夫人声姜避不敢主也宣元年穆姜无适姑敬嬴其妾姑也成十四年齐姜穆姜其适姑也皆以妇礼至故史皆称妇姜氏夫子以尊崇妾母乃时君之意非笔削所加薨葬用夫人礼既悉从史文以见实然适妾之分终不可无辩故于成风敬嬴以妾姑主昏逆妇之日妇姜特不称氏使不得与适姑逆妇同文以明妾母僭窃之非礼也氏与不氏同为妇姜异其文者异其事也陈氏曰有成风则出姜不氏有敬嬴则穆姜不氏所以别适姑也最得经防公羊氏以不称姜氏为讥丧取既与出姜异义又曰内无贬公之道而贬夫人愈支而凿矣变文所以别嫌明微若丧取则不待异文而后见者凡不待异文而后见者皆从其恒辞盖不胜辩也
　　八夫人不称姜氏
　　庄元年三月夫人孙于齐
　　以上夫人孙不称姜氏者一夫人以前年与公如齐而公薨于齐此年夫人又孙于齐自是两事不得相蒙若据史氏恒法无不书姜氏之理夫子以桓公之弑贼由姜氏其孙也亦以与弑而不容于鲁其实只是一事而首尾相因其反既不书至故孙不称姜氏特用一事再见蒙上文之例使人比而观之则公与夫人姜氏如齐公薨于齐夫人孙于齐总为一事而书而夫人与弑之罪自见其罪既见则夫人当絶于鲁可知而非以去姜氏为絶之之文也
　　僖元年十二月丁巳夫人氏之丧至自齐
　　以上夫人氏不称姜者一上书夫人薨于夷齐人以归不言丧见以罪讨不成丧也此言夫人氏之丧而不言姜见即齐人以归之姜氏也既齐人杀之以归不成其丧则义絶于鲁明鲁人不当请其丧而以夫人礼成之公谷以夫人不称姜氏皆为贬先儒谓既讳其杀不宜有贬故杜氏以来皆以为阙文窃谓经文二事不应所阙适同属辞比事知是笔削之防但二传以去姜氏为贬絶之文故不通耳不成丧则不言葬史文也
　　九凡执恒称人必伯讨而后称君
　　僖五年冬晋人执虞公　十九年春王三月宋人执滕子婴齐　六月己酉邾人执鄫子用之　二十八年冬晋人执卫侯归之于京师
　　成九年秋晋人执郑伯
　　襄十六年春晋人执莒子邾子以归　十九年春晋人执邾子
　　哀四年春宋人执小邾子　夏晋人执戎蛮子赤归于楚
　　以上执国君称人者九被执称名者一外裔之君见执称名者一啖氏曰春秋时以彊暴弱故执皆称人乱辞也今案卫人君臣之祸实晋文公有以致之故虽伯主执诸侯归之于京师亦称人其执郑伯以下説见上篇赵氏曰诸侯被执失地则名不然则否今案虞公天子三公虽失地不名从史文也滕子婴齐戎蛮子赤皆不得复国者也盖追书其名以别之而滕子又书月详中国也鄫子见执用之以祭社直文以见实故不名而特书日以异其事
　　僖二十八年三月丙午晋侯入曹执曹伯畀宋人成十五年春晋侯执曹伯归之于京师
　　以上伯主执诸侯称君者二公羊传曰称侯而执者伯讨称人而执者非伯讨也今案凡执恒称人从史文也必伯讨而后称君盖变文以与之左氏见史法执唯称人而不知经意故发例舛谬公羊此义必有所受矣曹伯叛中国而从楚负刍簒立皆伯者之义所当讨故二执称君执曹伯畀宋人虽蒙入曹之文不别称晋侯其义一也陆氏谓承上文不可重言晋人此史法也案获麟后史书陈宗竖自楚复入于陈陈人杀之不言杀陈宗竖者省文也郑伯有事与陈宗竖同而经书曰郑良霄出奔许自许入于郑郑人杀良霄文不省者以大夫自外入国与国人讨而杀之各是一义于经不得相蒙也刘侍读尝发此义计夫子改正旧史若此者多矣使执曹伯别是一义不得蒙上文晋侯则特书晋人执曹伯何不可之有十国君反国不言自必自京师自楚而后言自苟杀其大夫公子而后归则不言自京师苟能兴灭继絶则不言自楚
　　庄六年夏六月卫侯朔入于卫
　　僖二十八年冬曹伯襄复归于曹
　　襄二十六年春王二月甲午卫侯衎复归于卫
　　成十六年秋曹伯归自京师
　　僖二十八年六月卫侯郑自楚复归于卫　三十年秋卫侯郑归于卫
　　昭十三年秋蔡侯庐归于蔡陈侯吴归于陈
　　以上国君反国书入者一书归者四复归者三其言自者二凡公子大夫归国入邑皆言所自者详其出入所由以见善恶之轻重故悉从其恒称国君反国不言自者南面之君义得专制善恶在己虽假邻国之力不足记也自京师必书所以尊王朝且见释有罪自天子自楚必书所以外四裔且见其叛中国而得免于诛唯卫侯郑为王所赦事与曹伯同而不言归自京师者郑使卫人杀元咺及公子瑕而后入故不以杀大夫公子累京师也又见卫侯虽见释于天子实以杀二子而后得归也其蔡侯庐陈侯吴实楚复之而不言自楚者楚灭之再世而立其孙以复国与国君出奔见执而归者不可同文陈蔡之人纳蔡公以图兴复而卒如其志则亦不当言自楚上言灭陈灭蔡而此皆以继絶称名其事已着而义无不包矣其曰入曰归曰复归或名或不名皆从主人之辞十一奔君自外入邑伯国逆之则不名
　　桓十五年秋九月郑伯突入于栎
　　襄二十五年秋八月卫侯入于夷仪【蒙上事月】
　　以上奔君入邑二不名者一国君出奔有废立则名辩二君也故郑伯突卫侯衎出奔皆名其自外入邑事亦相同而卫侯入夷仪独不名者传言晋侯使魏舒宛没逆卫侯将使卫与之夷仪则与杀檀伯而遂居栎者异矣夫卫之所以有二君者晋人为之也剽列于盟主之防屡矣而晋侯又逆衎而与之夷仪此剽之所以弑也故卫侯入夷仪独不名以别于郑伯讥不在卫侯也详已见前篇
　　十二大夫奔非君出之不名
　　文八年冬宋司城来奔　十四年秋宋子哀来奔以上外大夫出奔不名者二宋人将弑昭公荡意诸髙子哀皆忠于昭公而见忌于公子鲍之党是以来奔故一书其官一书其字而不名以别他臣之见逐于君者宋大夫书官说见特笔篇
　　十三公子反国非有罪不名
　　闵元年秋季子来归
　　桓十五年夏许叔入于许　十七年秋蔡季自陈归于蔡【为下葬月】
　　以上内公子来归者一外公子归国者一入国者一皆字而不名笔削之法大夫公子反国非有罪不书而季友实鲁社稷之臣闵公请于伯主而盟以复之蔡季为蔡人所召归而嗣国许叔因郑昭复归乘间得入许能以亡为存三子之反国皆其宗社存亡安危所系其人虽无罪而其事不可没故不名以别之十四大夫见杀非君臣不名苟杀当其罪则去族
　　庄二十六年夏曹杀其大夫
　　僖二十五年夏宋杀其大夫
　　文七年夏宋人杀其大夫　八年冬宋人杀其大夫司马
　　以上称国杀大夫不名者二称人杀大夫不名者二君杀大夫有罪无罪皆名示臣礼也庄僖之世曹宋杀其大夫不名皆无传陈氏谓曹赤簒而杀其大夫必有不义其君者盖赤之所杀必忠于羁者于赤无君臣之分赤既君曹以讨罪告故称国以杀经不以君臣之礼治之故不名所以别大夫见杀于其君者宋成公以僖二十三年嗣位次年如楚次年杀其大夫亦不名不知何人何事成公卒昭公未即位穆襄之族率国人以攻公杀公孙固公孙郑于公宫则称人谓穆襄之族也此众杀称人之例八年传曰宋襄夫人因戴氏之族以杀襄公之孙孔叔公孙钟离及大司马公子卬皆昭公之党也则称人者戴氏之族大夫司马者公子卬也宋人将弑昭公而立鲍则其所杀必忠于昭公者故皆不名以别于讨乱称人者左氏于公子鲍之奸襄夫人之恶公臣贼党之进退考据精详而不知书法既以弑君称君为昭公无道而大夫见杀不名但曰非其罪而已然不害其序事之为实録也若陈氏谓昭公无道而杀大夫则亦不义其君者并失事实矣
　　僖二十八年夏楚杀其大夫得臣
　　文十年夏楚杀其大夫宜申
　　成十五年秋宋杀其大夫山
　　以上杀大夫去族者三是为成得臣鬭宜申荡山皆讨当其罪者也凡讥专杀谓杀有罪不告天子尔春秋书国杀大夫二十二有杀之以说大国者郑申侯卫孔达蔡公子驷是也有师败而归罪者晋先縠楚公子侧是也有彊家相倾者晋二赵三郤齐髙厚是也有罪状未著者郑公子嘉楚屈申是也有以谗杀者楚成熊郤宛是也有不以其罪杀者晋里克卫甯喜是也其他皆有可议者讥不止专杀也而一以国杀书者若传记杀防郑者郤芮也而晋侯使以防郑之乱来告则史固以国杀书而已其或君臣同谋或用事之臣先意承指或禀命而行皆从告而书矣然而其间亦有讨当其罪者笔削之防可无辩与城濮之役子玉违命丧师罪当讨也与共王身败其师于鄢陵而子反以子重之言死者异矣子西以谋弑穆王诛与成熊郤宛以谗见杀者异矣荡泽弱公室杀公子肥华元为之去国鱼石请讨乃反使司徒司城率国人攻荡氏杀子山其亦可与彊家之相倾者同文乎以郑子产为政而公孙黒三罪俟其伤疾将死而后能加刑则华元之不赖宠以立法亦可谓知官守者矣故夫子于是三臣皆去其族以别于称国以杀而刑罚不中者其有罪而不以时讨如公孙黒亦从其恒称则笔削之情见矣
　　十五无君相杀称国
　　文六年冬晋杀其大夫阳处父
　　昭十四年冬莒杀其公子意恢
　　以上两下相杀称国杀者二说已并见上篇
　　十六内师加小国言伐加大国言侵苟纳所宜纳虽大国言伐用楚师言伐讳公及小国战但言及亟战大国但言败
　　隐七年秋公伐邾
　　庄二十六年春公伐戎
　　僖二十一年冬公伐邾　二十二年春公伐邾　三十三年夏公伐邾
　　宣四年春公伐莒　十八年春公伐
　　哀七年秋公伐邾
　　庄二年夏公子庆父帅师伐于余丘
　　僖三十三年秋公子遂帅师伐邾
　　文十四年春叔彭生帅师伐邾
　　宣十年秋公孙归父帅师伐邾
　　襄二十年秋仲孙速帅师伐邾
　　昭十年秋七月季孙意如叔弓仲孙貜帅师伐莒哀元年冬仲孙何忌帅师伐邾　二年春王二月季孙斯叔孙州仇仲孙何忌帅师伐邾　六年冬仲孙何忌帅师伐邾
　　桓八年秋伐邾
　　以上书公伐者八大夫伐者九微者伐一皆小国其一伐戎
　　庄十年二月公侵宋
　　定六年二月公侵郑　八年春王正月公侵齐　二月公侵齐
　　成六年秋仲孙蔑叔孙侨如帅师侵宋
　　襄二十四年春仲孙羯帅师侵齐
　　定八年秋李孙斯仲孙何忌帅师侵卫
　　以上书公侵者四大夫侵者三皆大国
　　庄九年夏公伐齐纳子纠
　　僖二十六年冬公以楚师伐齐取谷
　　以上书公伐齐者二诸家释侵伐义皆未当唯胡氏谓声罪致讨曰伐潜师掠境曰侵考经所书取邑入国皆由伐而后见则胡氏之说得之然经于内师加小国皆言伐加大国皆言侵岂鲁人于邾莒小国皆声罪致讨于宋卫大国恒潜师掠境乎凡春秋所书侵伐除伯者伐叛讨贰之外莫非为乱而已皆从其恒辞则无以示义皆变其文则无以见实故夫子于内师加小国虽微者言伐见其恃众凌寡加大国虽公将言侵见犯非其分悉变其文以示义于外师或以大加小而言侵或以外裔干中国而言伐或小国而言伐我或大国而言侵我皆从其恒辞以见实周官大司马比小事大以和邦国九伐之法冯弱犯寡则眚之此春秋内师书侵伐之义也唯庄公纳子纠言伐齐以子纠母是鲁女其贵应立当齐无君大夫又尝来盟则公亲伐齐以纳其应立之子师出有名非轻犯大国之比唯僖公用楚师言伐齐见其借力于彊楚以雠邻国为中夏之大变故皆从其恒称
　　僖二十二年秋八月丁未及邾人战于升陉
　　以上内师及小国战不言败绩一传曰公及邾师战于升陉我师败绩鲁大邾小不能以德服邾而及之战鲁为卑矣而况以争须句乎故用再见蒙上文之法不申言公并两事为一役也比而观之上言公伐邾取须句下言及邾人战则公能取地而不能服邾之意已见矣故我师败绩为内讳之
　　庄十年春王正月公败齐师于长勺　夏六月公败宋师于乘丘【蒙上次月】
　　以上内败大国不言战败绩者二传曰齐师伐我战于长勺齐师败绩檀弓记鲁庄公及宋人战于乘丘县贲父御卜国为右马惊公队佐车授绥县贲父卜国死之是二役皆先战而后败之也经不书公及齐宋战但言败某师者齐既败鲁干时即遣大夫帅师临鲁胁杀子纠又乘其再克以伐鲁长勺战败则又挟宋宿师于郎齐之加于鲁太亟矣故畧其主客恒辞通前役为一事以讥之桓公既得国即图伯宋既从次当服鲁而鲁以子纠故不容遽鄙于齐桓公不能释鲁以为后图而亟战丧师非始伯经逺之畧也十七非宼不言败亟战不言及战与伐异事更以伐者及之曲在外言来战党恶防战不言地战拒伯讨不言地
　　文七年夏四月戊子晋人及秦人战于令狐　十二年冬十二月戊午晋人秦人战于河曲
　　以上书及战者一书战者一凡敌未陈曰败某师史録诈战之辞也襄公卒晋人欲立长君使先蔑士防如秦逆公子雍赵盾与诸大夫皆患穆嬴且畏偪乃背先蔑立灵公秣马蓐食潜师夜起败秦师于令狐此诈战之尤者杜氏谓晋人讳之以战告非也秦非为宼无以战告之理经书殽与彭衙二役于文公卒之后而晋侯战与伐皆称爵与之以继伯也晋人立君不定背约夜薄秦师其曲在晋嫌书败秦师与殽同故变文书及战以异其事也凡战必言及主客之辞也秦伯伐晋取羁马赵盾与二帅御之河曲皆出战交绥秦师夜遁复侵晋入瑕传言主客之事甚详赵伯循曰战不言及交为主也非也邲之役晋人不主战而败绩经犹以晋及楚知主客有常分史不以惮战而易其恒辞明矣令狐而后秦晋交伐不书秦伯伐晋取北徴经畧之但书秦伐晋而秦师复出于是客不言伐而主不言及通前役一讥之也谷梁子曰秦晋之战已亟故畧之其说是也自秦晋连兵不已经始终唯罪秦令狐北徴河曲虽三役而实一事故皆变文以异之而晋大夫主战伐称人同微者于是始各正其罪以明晋伯中衰之由也
　　僖十八年春王正月宋公曹伯卫人邾人伐齐　五月戊寅宋师及齐师战于甗
　　以上书伐者及战一凡战皆以主及客而此独以客及主谷梁传曰客不言及言及恶宋也郑康成曰战言及者别异主客尔宋襄伐丧故反其文以宋及齐谷梁不知宋襄纳孝公其曰恶宋谓伐丧也故郑君释之如此今据事实以求书法则书伐者为齐人立无亏也书战者无亏既杀而四公子复与宋师战也盖既废长立少则四公子皆争立故伐是一事也战是一事也经变其主客恒辞反以宋及齐战使宋公若受伐者然明虽一役而实两事则与孝公争国者不唯一无亏而齐桓宋襄之失皆可见矣
　　桓十年冬十二月丙午齐侯卫侯郑伯来战于郎以上言来战者一郑人怨鲁以周班后已请师于齐齐亦忿鲁助纪故偕卫郑来战在史法内受伐当书及战而经不言及者齐郑以私害公师出无名故畧其主客之文直书来战以见外恶明讥不在鲁也胡氏曰来战者罪在彼战于郎是也徃战者罪在内战于宋是也此说似是而非盖郎之战鲁则有辞宋之战宋本首恶非无罪者其书战于宋乃史氏録内之法辞蒙及伐以内为主与经变文不同陈氏曰曰战于宋薄宋之罪也失亦相类
　　十三年春二月公防纪侯郑伯己巳及齐侯宋公卫侯燕人战
　　以上防战不言地者一宋以立厉公故多责赂于郑郑不堪命公凡四防宋公一与之盟而宋公辞平公乃与郑伯盟于武父遂帅师伐宋战于宋不言败绩者胜败相当也故主客之愤未已宋借助于齐卫燕而鲁亦援纪以益郑不复相侵伐惟刻期一战以决胜负事与防战于鞌同然鞌书地此不书地者鞌乃伯国讨贰以救与国此齐卫纪于宋郑之故初焉无与若存战地则与战于宋疑若两事然故经没其战地通前役以见之则宋庄鲁桓以簒辅簒反覆规利忿兵相加以至于此而齐僖彊不义又挟卫朔同恶相济罪无不明而所战之地不足详矣然战必有地法所当书故传曰不书所战后也刘侍读驳之曰公既及其战期矣何故反没战地乎公羊以为宋与鲁战谷梁以为纪与齐战皆非事实也
　　庄二十八年春王三月甲寅齐人伐卫卫人及齐人战以上及战不言地者一齐桓以王命伐卫讨其立子颓也卫人辄又拒战故经削其战地以其既乱王室复拒伯讨罪与列国交兵不同所战之地不足详也谷梁传曰安战也战卫杜氏乃以为史失之者凡在国外史无不地若在国都则书入也余又见后二篇十八重取畿内邑言灭内灭国不言师
　　僖二年夏虞师晋师灭下阳
　　以上伐取畿内邑书灭者一非国而曰灭此谷梁发义也而所释未当林氏曰不曰晋取者天子之地非诸侯所得取故云灭使若国然可谓得经意矣盖虢公者天子三公也下阳其所封国邑也畿内之地天子所制以禄公卿大夫士谓之采邑言不得有其土地人民唯采取其租税而已此不可与列国相争夺者同文故变伐取言灭与外裔执天子之使变执言伐同虞晋之罪大矣
　　十七年夏灭项
　　以上内灭小国不言师者一传例曰用大师焉曰灭沈文何曰此既称灭故知用大师杜氏云不言师讳之刘谓既不讳灭何以讳师以规杜过是也僖公自始得国以至于兹诸夏靖安而鲁无内外之虞者皆齐伯之力也防淮无功而鲁又灭项以间之僖为五伯之罪人矣于是有见止之辱而夫人违礼防齐侯于卞以释公故灭项畧不言师使若不出公命而微者在国为之然辞愈简而义愈深矣










　　春秋属辞卷十
<经部,春秋类,春秋属辞>
　　钦定四库全书
　　春秋属辞巻十一　　　　　元　赵汸　撰
　　辩名实之际第四
　　二曰辩名实之际正必书王诸侯称爵大夫称名氏四夷大者称子此春秋之名也诸侯不王而伯者兴中国无伯而夷狄横大夫专兵而诸侯散此春秋之实也夫春秋之名实如此将以示后世曰实录可乎曰实录且犹不可而况于圣人拨乱以经世之事哉此辩名实所以为春秋之要义也葢其説有二一曰去名以全实征伐在诸侯则大夫将不称名氏中国有伯则楚君侵伐不称君是也一曰去名以责实诸侯无王则正不书王中国无伯则诸侯不序君大夫将略其恒辞则称人是也此二者实王伯升沉之防国家丧乱之由夷夏盛衰之变天下大势之所趋而一经之枢要也是以圣人深致意焉
　　十九天下无王则桓公春秋阙不书王
　　桓三年春正月　四年春正月　五年春正月　六年春正月　七年春二月　八年春正月　十一年春正月　十二年春正月　十三年春二月　十四年春正月　十五年春二月　十六年春正月　十七年春正月
　　以上桓公春秋正不书王者十有三见天下之无王也春秋始于隐公所书皆诸侯首恶之事至桓弑隠督弑宋公陈佗杀其大子而立郑突簒其君兄宋郑之乱诸侯不能讨又从而利之熊通因以僭号于荆则天下之乱已极矣郑庄不臣繻葛之战彞伦攸斁诸侯不为之变而遂至于无王矣夫天下无王乃伯者之所由兴也春秋辩名实之际当天下无王之日而且书王正如他时则是经为虚文而名实乱矣故于桓公之防略不书王以深絶不臣之诸侯于庄僖之编序齐桓伯功而与之以尊王之义其与伯者亦所以罪诸侯也然桓文之兴虽假尊王以示名义而朝觐狱讼不至贡赋不归诸侯之所以事天子者亦惟吊丧送葬而已于是人情絶望于周而王风不作自东迁以来天下之势始一大变矣故庄僖崩葬特削而不书与无王之简隐显互明此辩名实之先务也杜氏不达此义谓由王室不班厯故刘规之谓昭公二十三年至二十六年王室有子朝之乱天王居于狄泉岂能班厯而正必书王已足以破其惑谷梁谓桓公弑君为无王则是特一国一人之事尔皆不足以知笔削之权其元年十八年书王者元年一君之始十八年一君之终嫌以无王之罪蔽于一国也二年书王者当宋公之弑嫌以无王之罪蔽于一人也十年书王者当曹伯终生之卒嫌使是君不得正其终也然陈侯鲍卒亦无王者史从其赴以二日繋月如长厯与大衍厯所推二日皆不得在一月春秋疑以传疑甲戌已丑未必皆正月之日则陈侯实卒月不得质言故不与正也谷梁传曰桓无王其曰王何也谨始也二年有王曰正与夷之弑也十年有王曰正终生之卒也此説必有所从受又曰元年有王所以治桓也则与谨始之义不同矣葢口传之学易至失真其桓弟弑兄臣弑君以下云者乃以已见寻绎师説而妄为之辞
　　二十中国无伯则晋灵公之盟防诸侯不序
　　文七年秋八月公防诸侯晋大夫盟于扈【传曰齐侯宋公卫侯郑伯许男曹伯防晋赵盾盟于扈晋侯立故也】十五年冬十一月诸侯盟于扈【传曰晋侯宋公卫侯陈侯郑伯许男曹伯盟于扈寻新城之盟且谋伐齐也齐人赂晋侯故不克而还于是有齐难是以公不防】　十七年夏诸侯防于扈【传曰晋侯搜于黄父遂复合诸侯于扈平宋也公不与防齐难故也】
　　以上伯国盟防不序诸侯者三见中国之无伯也晋襄公卒灵公幼楚人已知北方可图矣赵盾以大夫防盟诸侯而合四国以救郑不及楚师以三国伐宋取赂而还新城之盟诸侯若不能忘晋者而扈之盟以赂不克伐齐又防以定宋文之簒诸侯以为晋不足与也郑既受盟于楚而齐鲁俱贰则中国遂至于无伯矣夫中国无伯乃楚之所由兴也春秋辩名实之际当中国无伯之日而且序晋伯人楚君如他时不几于名实相乱乎故于灵公之盟防略诸侯不序以明晋伯中衰而楚自厥貉而后君将皆称君以着其乱华之罪其爵楚君者亦所以志无伯也是故王臣自出以盟诸侯齐商人弑其君执天子之使诸侯恬不为动于是天下之人皆忘其上而诗尽亡自有伯以来中国之势又一大变而王室又以无伯而愈卑矣故顷王崩葬亦削而不书与不序诸侯之简隠显互明此辩名实之先务也左氏不达此义于赵盾之盟曰公后至故不书所防避不敏也凡史有后至不书所防之例者葢为公后防期不得与其成事故不书所防明不冐其功今书公防诸侯盟而乃以不序诸侯为避不敏理必不然其曰无能为无功者义亦未尽唯陈氏谓盟防恒序诸侯于是虽伯主在焉而亦不序见晋失伯而楚兴独得春秋微防非诸家所及也
　　二十一征伐在诸侯则君将称君大夫称人用众称师苟略其恒辞则虽君将称人称师一役而有事称人称师以丧行称人
　　隠四年夏宋公陈侯蔡人卫人伐郑　秋翚帅师防宋公陈侯蔡人卫人伐郑　十一年秋七月壬午公及齐侯郑伯入许
　　桓十年冬十二月丙午齐侯卫侯郑伯来战于郎　十三年春二月公防纪侯郑伯己巳及齐侯宋公卫侯燕人战齐师宋师卫师燕师败绩　十五年冬十一月公防宋公卫侯陈侯于袲伐郑　十六年夏四月公防宋公卫侯陈侯蔡侯伐郑
　　以上君将称君者七春秋之初诸侯无王合党为乱也然征伐自诸侯出实由此而始故悉从其恒称以见实与后中国无伯之事同
　　僖四年春王正月公防齐侯宋公陈侯卫侯郑伯许男曹伯侵蔡蔡溃遂伐楚次于陉　六年夏公防齐侯宋公陈侯卫侯曹伯伐郑围新城　十年夏齐侯许男伐北戎　十五年十一月壬戌晋侯及秦伯战于韩获晋侯　十八年春王正月宋公曹伯卫人邾人代齐　二十二年夏宋公卫侯许男滕子伐郑　二十三年春齐侯伐宋围缗　二十八年春晋侯侵曹　晋侯伐卫三月丙午晋侯入曹　夏四月己巳晋侯齐师宋师秦师及楚人战于城濮楚师败绩
　　文元年夏晋侯伐卫　二年春王二月甲子晋侯及秦师战于彭衙秦师败绩　四年秋晋侯伐秦
　　以上君将称君者十有四凡伯主将而称君者与之以专征讨罪中国无伯诸侯将而称君者详其自将以见实二者势分不同故皆从其恒称而善恶自见所谓不嫌同辞也僖之初年齐君将称君者三皆桓公攘夷伐叛之事僖之中年晋及秦战皆称君惠公背徳秦穆责报齐桓不能西略也宋襄既纳齐孝图合诸侯称君将二齐孝以怨报徳称君将一皆无伯之事自僖末年至文之初晋称君将七文公尊王定伯功成一岁中有光齐桓襄公战伐皆称君与之以继伯也灵公不亲将而盟防皆不序成公一自将伐郑不书政在大夫也由是观之则伯主将称君视诸侯将従其恒称者文同而义异矣
　　文十五年冬齐侯侵我西鄙遂伐曹入其郛　十七年夏齐侯伐我西鄙
　　宣元年秋宋公陈侯卫侯曹伯防晋师于棐林伐郑七年夏公防齐侯伐莱　九年夏齐侯伐莱　十四年夏晋侯伐郑　十八年春晋侯卫世子臧伐齐
　　成二年春齐侯伐我北鄙　三年春公防晋侯宋公卫侯曹伯伐郑【为下日葬月】　四年冬郑伯伐许　十年夏公防晋侯齐侯宋公卫侯曹伯伐郑【为下卒月】　十三年夏五月公自京师遂防晋侯齐侯宋公卫侯郑伯曹伯邾人滕人伐秦　十六年六月甲午晦晋侯及楚子郑伯战于鄢陵楚子郑师败绩　秋公防尹子晋侯齐国佐邾人伐郑十七年夏公防尹子单子晋侯齐侯宋公卫侯曹伯
　　邾人伐郑　冬公防单子晋侯宋公卫侯曹伯齐人邾人伐郑
　　襄五年冬公防晋侯宋公卫侯郑伯曹伯齐世子光救陈　六年十二月齐侯灭莱　九年冬公防晋侯宋公卫侯曹伯莒子邾子滕子薛伯杞伯小邾子齐世子光伐郑十二月己亥同盟于戏　十年秋公防晋侯宋公卫侯曹伯莒子邾子齐世子光滕子薛伯杞伯小邾子伐郑　十一年夏公防晋侯宋公卫侯曹伯齐世子光莒子邾子滕子薛伯杞伯小邾子伐郑秋七月己未同盟于亳城北　公防晋侯宋公卫侯曹伯齐世子光莒子邾子滕子薛伯杞伯小邾子伐郑防于萧鱼　十五年夏齐侯伐我北鄙围成　十六年春齐侯伐我北鄙夏叔老防郑伯晋荀偃卫甯殖宋人伐许　秋齐侯
　　伐我北鄙围郕　十七年秋齐侯伐我北鄙围桃　十八年冬十月公防晋侯宋公卫侯郑伯曹伯莒子邾子滕子薛伯杞伯小邾子同围齐　二十三年秋齐侯伐卫遂伐晋　冬齐侯袭莒
　　昭六年冬齐侯伐北燕　十六年春齐侯伐徐　十九年春宋公伐邾　二十二年春齐侯伐莒
　　定四年三月公防刘子晋侯宋公蔡侯卫侯陈子郑伯许男曹伯莒子邾子顿子胡子滕子薛伯杞伯小邾子齐国夏于召陵侵楚　冬十有一月庚午蔡侯以吴子及楚人战于柏举楚师败绩　九年秋齐侯卫侯次于五氏　十三年春齐侯卫侯次于埀葭　十五年夏齐侯卫侯次于渠蒢
　　哀元年秋齐侯卫侯伐晋　五年夏齐侯伐宋　八年春王正月宋公入曹以曹伯阳归　九年秋宋公伐郑以上君将称君者四十三晋君将十六起宣末年止襄之初十四皆景厉复伯悼公中兴之事自悼而后唯平一围齐乃诸侯同欲定之侵楚则刘子之为舍是晋无书君将者矣时征伐自大夫出已久然当晋君自将则诸侯皆亲以师防过不专在大夫也宣元年宋陈卫曹之君防晋师者一明年而赵盾弑君襄十六年叔老防郑伯晋荀偃者一其年平新即位葢征伐自大夫出晋实为之而以大夫用诸侯则赵盾之无君也舍是诸侯无自将防大夫者矣齐君将二十三伐鲁者七懿二顷一灵四惠伐莱者二皆闲晋之衰欲挟鲁以自为而不事盟主也灵灭莱而不亲晋悼之盟防庄伐卫遂伐晋为伐盟主之始还遂袭莒景伐燕伐徐伐莒而不防刘子于召陵三次而后书伐晋且伐宋舍齐诸侯无抗晋者矣成四年一书郑伯伐许志其反覆乎晋楚之闲也昭十九年宋公伐邾讨其入鄅也入曹伐郑而春秋终焉志中国无伯诸侯自相吞灭也舍宋郑诸侯无书专伐者矣孔子曰征伐自诸侯出十世希不失矣此春秋君将书君之义也
　　隠二年冬郑人伐卫　五年秋邾人郑人伐宋　冬宋人伐郑围长葛　十年秋宋人卫人入郑　宋人蔡人卫人伐戴郑伯伐取之　冬十月壬午齐人郑人入郕桓五年秋蔡人卫人陈人从王伐郑　十四年冬宋人以齐人蔡人卫人陈人伐郑　十七年秋及宋人卫人伐邾
　　庄十三年夏六月齐人灭遂　十四年春齐人陈人曹人伐宋　十五年秋宋人齐人邾人伐郳　郑人侵宋十六年夏宋人齐人卫人伐郑　十九年冬齐人宋
　　人陈人伐我西鄙　二十年冬齐人伐戎　二十六年秋公防宋人齐人伐徐　二十八年秋公防齐人宋人救郑　二十九年夏郑人侵许　三十年冬齐人伐山戎
　　僖四年冬十二月公孙兹帅师防齐人宋人卫人郑人许人曹人侵陈　七年春齐人伐郑　十五年冬宋人伐曹　十七年春齐人徐人伐英氏　十九年秋宋人围曹【传记子鱼之谏在国言之陈氏云宋公围非】　卫人伐邢　二十年夏郑人入滑【传曰郑公子士泄堵冦帅师入滑陈氏曰传见入书人非也未书大夫将不得有异防】二十六年春齐人侵我西鄙　夏卫人伐齐　三十
　　二年夏卫人侵狄　三十三年春王二月秦人入滑【陈氏曰孟明视书人秦未有大夫説误秦征伐不出大夫】冬晋人陈人郑人伐许文元年夏卫人伐晋【传卫孔达帅师伐晋】　二年冬晋人宋人陈人郑人伐秦【传曰晋先且居宋公子成陈辕选郑公子归生伐秦陈氏曰晋乡不书以秦伯在师葢卫左氏之失经未书大夫将不得有异防】　三年春王正月叔孙得臣防晋人宋人陈人卫人郑人伐沈沈溃
　　隠五年秋卫师入郕
　　桓十七年夏五月丙午及齐师战于奚
　　庄元年冬齐师迁纪郱鄑郚　三年春王正月溺防齐师伐卫　八年夏师及齐师围郕郕降于齐师　九年八月庚申及齐师战于干时我师败绩　十年夏齐师宋师次于郎【为下事月】　冬十月齐师灭谭
　　僖元年春齐师宋师曹师次于聂北救邢【为朝庙告朔月】　夏齐师宋师曹师城邢　二年夏虞师晋师灭下阳【传晋里克荀息帅师防虞师伐虢灭下阳陈氏曰传见灭贬称师今案未书大夫将不得有二义】　十五年秋七月齐师曹师伐厉　十八年五月戊寅宋师及齐师战于甗齐师败绩　二十八年夏四月己巳晋侯齐师宋师秦师及楚人战于城濮【传夏四月戊辰晋侯宋公齐国归父崔夭秦小子憗次于城濮杜氏曰宋公以下皆以师属晋不与战陈氏曰三国之君大夫但书师始伯之辞今案围宋之役楚子虽贬称人犹不易其班今宋序齐下则非宋公明矣但谓齐秦皆以师属晋则不可时征伐不出大夫齐卿秦公子不书将则亦当举师为重杜葢不知此义陈氏又循左氏尊晋侯之失而违其本防】文二年春王二月甲子晋侯及秦师战于彭衙【传秦孟明视帅师伐晋此书师例】
　　以上征伐称人者三十五称师者十四皆文以前征伐不自大夫出之事莒邾而下不入例凡败例言师小国不入例公羊传曰将尊师众称某帅师将尊师少称将将卑师众称师将卑师少称人君将不言帅师书其重者此史例也将尊谓大夫而为卿者将卑谓非卿者传或谓之微者笔削之防文以前征伐自诸侯出则虽卿将称人与将卑师少者同虽卿帅重师但称师与将卑师众者同葢征伐之权尚在诸侯则大夫皆奉君命以行得失在其君而大夫之尊卑不足辩也左氏考史牍征伐卿大夫有名氏而经但书人者悉录其名氏不为无所见而未达笔削微防至永嘉陈氏始不传之秘而侵伐围灭异説以磔裂其义则又失之僖以前经无书名者故传不复详亦或有不得名氏者然鲁以卿防者则外应是卿葢事有轻重而大夫之防必以其班非有故不得以防者徃其以防者防则大国大夫下于次国之卿若温之盟齐人序郑人下是也次国大夫下于小国之卿邾人郑人伐宋是也陈氏谓防者皆不书有所重则书于是有得书人之义愈失之矣凡先儒谓小国主兵序大国之上者非莒邾而下大夫微不复序
　　庄二十八年春王三月甲寅齐人伐卫卫人及齐人战卫人败绩【传齐侯伐卫战败卫师数之以王命取赂而还陈氏曰传见齐侯将书人】
　　僖三十年秋晋人秦人围郑【传九月甲午晋侯秦伯围郑以其无礼于晋且贰于楚也】
　　以上伯主将称人者二秦君将称人者一齐晋之伯其君将称君者皆与之也是故苟失伯讨之义则夺其恒称卫人立子颓有辅簒之罪齐桓以王命伐卫取赂而还晋文与秦穆同围郑于既服之后秦伯复叛晋而戌郑二事皆非伯讨故虽桓文自将亦称人皆夺其恒称以见义也秦伯称人虽若两讥之自与后秦君称人一例义与伯主不同
　　文三年夏秦人伐晋【传秦伯伐晋济河焚舟取王官及郊晋人不出】　七年夏四月戊子晋人及秦人战于令狐【传秦康公送公子雍于晋宣子与诸大夫皆患穆嬴且畏偪乃背先蔑而立灵公以御秦师戊子败秦师于令狐陈氏曰传见秦康公赵盾皆书人】十有二年十有二月戊午晋人秦人战于河曲【传秦为令狐之役故冬秦伯伐晋取羁马晋人御之秦军掩晋上军乃皆出战交绥秦师夜遁复侵晋入瑕】
　　宣十五年夏秦人伐晋【传秋七月秦桓公伐晋次于辅氏案是年夏无秦伐晋传而七月传不见不书之由疑是一事而时月有误】
　　以上秦君将称人者四秦穆公既倍晋而戍郑又将因戌人以袭郑其心事如此使秦得志于诸国其祸岂减于楚哉丧师于殽虽尝悔过自誓而终不能自克既归鬭克使求成于楚又以忿兵败绩于彭衙令狐之役曲虽在晋然夫人大子犹在而外求君康公无先见之明以败其众而报怨不已葢自穆至景连兵于晋者四世而楚世昬于秦矣故秦晋连兵晋君将恒称爵而秦君自将五四称人一但称国以其始于倍盟以贼中国中亟于报怨而卒自附于蛮荆以为中国之罪人春秋既以继伯讨罪之义与晋襄则秦君不得称君以敌伯主明王者之政当出于一所以涣羣疑而尊王室也其称人之义与楚君同而又非中国诸侯之比矣胡氏乃谓圣人以常情待晋襄以王事责秦穆岂经世之义乎春秋之末多流俗之论左氏不能辩其弊至今犹在所谓尊穆公者亦其一也
　　僖二十六年夏齐人伐我北鄙【传齐孝公伐我北鄙公使展喜犒师齐侯未入竟展喜从之乃还】
　　襄十八年秋齐师伐我北鄙【传齐侯伐我北鄙】
　　以上齐君将称人者一称师者一齐孝公伐鲁以鲁人犒师故未入竟而去公子遂已如楚乞师伐齐取谷鲁为已甚矣故虽君将但称人为用楚师言故而已齐灵间晋悼之卒倍盟伐鲁者四皆称爵以见实至是又伐鲁卒致十二国同围齐之祸故虽君将但称师为书同围言故而已一以用楚师报伐见义一以十二国同围见义则其自将之罪不足详矣
　　隠十年春王二月公防齐侯郑伯于中丘夏翚帅师防齐人郑人伐宋【传五月羽父先防齐侯郑伯伐宋】
　　桓十二年冬十一月丙戌公防郑伯盟于武父十二月及郑师伐宋丁未战于宋【传与郑伯盟于武父遂帅师而伐宋】
　　僖十八年春王正月宋公曹伯卫人邾人伐齐五月戊寅宋师及齐师战于甗
　　以上一役有事君将称人者一称师者二欲明一事为一役故先详后略因上文以见之而义愈明与内事蒙上文不书公同法陈氏乃以见称人为贬借令不见则遂无贬乎诸贬例皆抵牾不通本非春秋之防故也其以内讳而称人者已见前篇
　　僖三十三年夏四月辛巳晋人及姜戎败秦师于殽【传曰秦孟明视西乞术白乙丙袭郑及滑知郑有备灭滑而还晋先轸曰秦不哀吾丧而伐吾同姓发命遽兴姜戎子墨衰绖四月辛巳败秦师于殽】　秋晋人败狄于箕【传曰狄伐晋八月戊子晋侯败狄于箕】
　　以上未逾年君将称人者二嗣君未逾年称子出从盟防亦称子以师行者称爵从史文以见其罪也若夫方伯连率御宼讨乱则鲁公伯禽尝行之矣君子以其不以私忧废王事无以议为也故晋襄公衰绖行师圣人以其与得已不已者不同略而称人义不在称君也陈氏知二传释殡之讥为非而又以构秦怨为贬则虽习于变礼之由而于当时事体有不察者自城濮而后楚人帖息中国少宁而秦穆首为乱阶纵而弗讨同盟之国何所赖乎陆氏曰晋为盟主诸侯服之久矣秦不哀其丧而袭其同姓若不能救则先公之业坠矣故圣人为之讳许其以权变礼异乎匹夫之孝也其论伯者继述之义诸家所不及然以称人为讳则襄公之事初不必讳但不使与得已不已者同称所以别嫌明防唯以书败见义而已败狄称人虽葬未三年义与上同而陈氏又以为贬有如不能败之则将何以为称乎
　　二十二征伐在大夫则大夫将书大夫微者称人用众称师苟略其恒称则虽大夫将称人称师
　　文三年冬晋阳处父帅师伐楚以救江　十五年夏晋郤缺帅师伐蔡戊申入蔡
　　宣元年秋晋赵盾帅师救陈　冬晋赵穿帅师侵崇六年春晋赵盾卫孙免侵陈　九年秋晋荀林父帅师
　　伐陈　冬晋郤缺帅师救郑　十二年夏六月乙卯晋荀林父帅师及楚子战于邲
　　成二年六月癸酉季孙行父臧孙许叔孙侨如公孙婴齐帅师防晋郤克卫孙良夫曹公子首及齐侯战于鞌三年秋晋郤克卫孙良夫伐廧咎如　六年冬晋栾
　　书帅师救郑　八年春晋栾书帅师侵蔡　冬叔孙侨如防晋士燮齐人邾人伐郯　九年秋晋栾书帅师伐郑
　　襄元年春仲孙蔑防晋栾黡宋华元卫甯殖曹人莒人邾人滕人薛人围宋彭城　夏晋韩厥帅师伐郑　三年冬晋荀防帅师伐许　十六年夏叔老防郑伯晋荀偃卫甯殖宋人伐许　十九年秋晋士匄帅师侵齐至谷闻齐侯卒乃还
　　昭元年夏晋荀吴帅师败狄于大卤　十五年秋晋荀吴帅师伐鲜虞　十七年八月晋荀吴帅师灭陆浑之戎
　　定四年秋晋士鞅卫孔圉帅师伐鲜虞　五年冬晋士鞅帅师围鲜虞　八年秋晋士鞅帅师侵郑遂侵卫十年夏晋赵鞅帅师围卫
　　哀二年夏晋赵鞅帅师纳卫世子蒯聩于戚　秋八月甲戌晋赵鞅帅师及郑罕达帅师战于鐡　五年夏晋赵鞅帅师伐卫　六年春晋赵鞅帅师伐鲜虞　七年春晋魏曼多帅师侵卫　十年夏晋赵鞅帅师侵齐十三年秋晋魏曼多帅师侵卫
　　以上晋大夫将书大夫者三十三皆文以后征伐自大夫出之事晋至襄公之末大夫已专阳处父为大傅盟鲁侯以王叔桓公伐楚改搜于董易中军其汰已甚卒取杀身之祸故经没桓公而书大夫帅师于是始赵盾衰之子也立灵公专合诸侯屡主兵征伐卒将赵穿以陷于簒弑之罪又立成公而相之晋不竞者世而六卿之祸遂成郤缺芮之子也克而益专至锜至犫而败荀林父孙偃庚之子也与栾书同弑厉公传吴至寅而败荀防首之子也传盈与跞至瑶而败荀首者林父弟林父之后世袭中行故称中行氏首分族称知氏栾书盾之子也传黡至盈而败士燮防之子也传匄与鞅至吉射而败韩厥之子起起孙不信魏曼多舒之孙也赵氏再起至鞅而复彊三家相结以倾范中行氏卒灭知氏三分晋地而自列为诸侯凡皆世卿之效也孔子曰礼乐征伐自大夫出五世希不失矣此春秋大夫将书大夫之义也然襄以前大夫将有书人以见义者自昭而后大夫将皆从其恒称何也称人见义者以大夫征伐犹有闗天下之故也春秋为天下作非有闗于天下之故奚议焉自昭而后晋人志不在诸侯而尽力于羣狄伐鲜虞灭陆浑利其俘获尔齐卫郑鲜虞助范中行以抗赵韩魏氏故赵鞅纳蒯聩战郑罕达侵齐伐卫伐鲜虞魏曼多侵卫皆从其恒称志彊家之乱而已
　　襄元年夏仲孙蔑防齐崔杼曹人邾人杞人次于鄫十七年秋高厚帅师伐我北鄙围防　二十四年秋齐崔杼帅师伐莒　二十五年春齐崔杼帅师伐我北鄙昭十二年春齐髙偃帅师纳北燕伯于阳　十九年秋齐髙发帅师伐莒
　　定七年秋齐国夏帅师伐我西鄙　八年夏齐国夏帅师伐我西鄙
　　哀三年春齐国夏卫石曼姑帅师围戚　十一年春齐国书帅师伐我
　　以上齐大夫将书大夫者十其事独在襄公中岁以后齐自国髙以天子命卿为桓公内主子孙世执其政然自孝而下多彊君威福自己出至灵公间晋伐鲁而髙厚始书帅师又废太子光而使厚傅牙以为太子及崔杼立庄公厚以从君于昬见杀杼既专国弑君而卒以家祸覆其宗出庆封放髙止公族犹有人焉其后陈氏以厚施得民景公君臣知其必有齐国而莫如之何国髙之后犹以世卿帅师而齐人世弑君不能讨至国夏髙张乃见逐书以后为陈氏役而已
　　宣二年春王二月壬子宋华元帅师及郑公子归生帅师战于大棘宋师败绩获宋华元
　　哀三年夏宋乐髠帅师伐曹　六年冬宋向巢帅师伐曹　七年春宋皇瑗帅师侵郑　九年春宋皇瑗帅师取郑师于雍丘　十二年秋宋向巢帅师伐郑
　　以上宋大夫将书大夫者六宋卿皆公族也昭公之弑华氏与焉华元为右师以相文公出鱼氏杀楚使者几亡国然国于晋楚之闲卫郑交侵而不私图报复以聴于伯主既又以善于晋楚大夫克合南北之成以向戌为左师而向戌亦以善于晋楚大夫挟弭兵之説成宋之盟故宋大夫书帅师自华元始而歴四世无书大夫将者葢晋人欲以偪阳封向戌戌能让归其君既而以弭兵请赏公与之邑司城子罕削而投之向氏欲攻司城左师曰我将亡夫子生我则三子者之从政亦有异于专兵以徼利弱公室而自封者焉至乐髠向巢皇瑗始灭曹与郑连兵无虚嵗然巢既以弟魋叛奔鲁而瑗亦以子防故杀身则大夫书将之义可谓明矣
　　成二年夏四月丙戌卫孙良夫帅师及齐师战于新筑六年春卫孙良夫帅师侵宋【传三月晋伯宗夏阳説卫孙良夫甯相郑人伊】
　　【雒之戎陆浑蛮氏侵宋】　十年春卫侯之弟黒背帅师侵郑　十七年春卫北宫括帅师侵郑
　　襄二年夏晋师宋师卫甯殖侵郑　十七年夏卫石买帅师伐曹　十九年夏卫孙林父帅师伐齐
　　定四年秋晋士鞅卫孔圉帅师伐鲜虞　十二年夏卫公孟彄帅师伐曹　十三年夏卫公孟彄帅师伐曹哀三年春齐国夏卫石曼姑帅师围戚
　　以上卫大夫将书大夫者十一其以防伐见者已具晋大夫类中当晋襄之伯孔达以国故干晋以见讨晋人良而免之既又背盟救陈见杀孙免防赵盾所帅师少故不言帅师良夫世为卿子林父与甯殖出其君而立剽剽黒背之子也殖子喜又弑其所事之君而纳故君卒以见杀林父入于戚以叛北宫结以公叔戌之党逐公孟彄以蒯聩之党逐孔圉取蒯聩之姊生悝蒯聩因孔姬以刼悝而复国悝亦卒逐石买背盟伐鲁见执伯主曼姑为辄拒父皆无足道者观延陵季子与孔子之言则卫之末世犹有人焉故虽灵公无道而祸不出于世卿云
　　定四年夏四月庚辰蔡公孙姓帅师灭沈以沈子嘉归杀之　十四年二月辛巳楚公子结陈公孙佗人帅师灭顿以顿子牂归
　　以上陈蔡大夫将书大夫者各一陈蔡国小而役于楚无大国世卿之祸政在公族故二公孙以帅师书然二国之为恶者非公子则公孙也
　　宣二年春王二月壬子宋华元帅师及郑公子归生帅师战于大棘
　　成三年夏郑公子去疾帅师伐许　十四年秋郑公子喜帅师伐许　十六年夏郑公子喜帅师侵宋
　　襄十一年夏郑公孙舍之帅师侵宋　二十五年六月壬子郑公孙舍之帅师入陈　冬郑公孙夏帅师伐陈定六年春王正月癸亥郑游速帅师灭许以许男斯归十五年夏郑罕达帅师伐宋
　　哀二年秋八月甲戌晋赵鞅帅师及郑罕达帅师战于鐡　七年冬郑驷帅师救曹　十三年春郑罕达帅师取宋师于嵒
　　以上郑大夫将书大夫者十有二郑在春秋为次国自侯宣多后无复异姓之卿公子归生受命于楚以伐宋败宋师获华元而卒以首恶书其后郑人讨幽公之乱斲子家之棺逐其族而穆氏大兴于郑传记穆公之子十一人其为卿者九人去疾字子良能不受国而让归其兄其伐许也楚人以为讨而郑伯背楚归晋遂世与许仇以至灭许至孙良霄而败是为良氏喜字子罕子丰欲愬其君于晋喜能止之子舍之孙罕虎皆贤是为罕氏騑字子驷当晋楚争郑始则受楚田而叛晋以伐宋遂与宋仇终则反覆两间以使晋人尽力于郑楚不敢争而后固与晋然上弑其君而下侵欲于人卒杀其身以及二卿子夏孙偃是为驷氏发字子国与于子驷之难子侨孙参是为国氏偃字子游子虿孙吉是为游氏嘉字子孔知子驷之难而不告又将叛晋而起楚师以去诸大夫子展子西杀之而分其室子丰之后为印氏是时子产之贤闻于诸侯子展当国即能立以为卿而子皮卒授之政当晋六卿擅国鲁三家不臣齐崔庆颠覆楚人肆暴陈蔡危亡之余郑独隠然其间以礼自持内无世卿之祸外免大国之侮则子产之功也然则子展子皮贤于臧文仲逺矣至罕达复修宋怨而驷救曹无功则郑亦衰焉此外唯曹公子首以鞌之战书小国无彊家不复序
　　文五年夏秦人入鄀　十五年夏齐人侵我西鄙宣元年冬晋人宋人伐郑　九年冬宋人围滕　十二年冬卫人救陈
　　成九年冬秦人白狄伐晋　郑人围许　十二年秋晋人败狄于交刚
　　襄四年冬陈人围顿　十一年冬秦人伐晋
　　宣二年春秦师伐晋　三年秋宋师围曹　八年夏晋师白狄伐秦　十年夏宋师伐滕【为下葬月】　十二年冬宋师伐陈　十三年春齐师伐莒
　　襄二年春郑师伐宋　夏晋师宋师卫甯殖侵郑以上征伐称人者十称师者八皆文以后征伐自大夫出时事左氏不记名氏以其皆防者不复详亦或有不得其名氏者春秋之初征伐在诸侯帅师不必皆卿故书人书师多微者自大夫专兵之后微者帅师亦少观鲁自三家专兵而后无微者将与此所序则可知矣晋悼公卒而后大夫将皆从其恒称故以后微者之师不复辩
　　文七年夏四月戊子晋人及秦人战于令狐【传赵盾将中军先克佐之荀林父佐上军先蔑将下军先都佐之戊子败秦师于令狐】　九年春公子遂防晋人宋人卫人许人救郑【传公子遂防晋赵盾宋华耦卫孔达许大夫救郑不及楚师】　十四年秋晋人纳捷菑于邾弗克纳【传赵盾以诸侯之师入百乗纳捷菑于邾】　十七年春晋人卫人陈人郑人伐宋【传晋荀林父卫孔达陈公孙宁郑石楚伐宋讨曰何故弑君犹立文公而还】
　　宣二年夏晋人宋人卫人陈人侵郑【传赵盾救焦遂自阴地及诸侯之师侵郑】　十年夏晋人宋人卫人曹人伐郑【传诸侯之师伐郑取成而还案是时郑已及楚平晋必不使微者将而伐郑春秋亦无四国皆微者防兵之事郑亦必不与微者成传虽不得名氏明四国皆卿也】　十五年六月癸卯晋师灭赤狄潞氏以潞子婴儿归【传晋荀林父败赤狄于曲梁辛亥灭潞】　十六年春王正月晋人灭赤狄甲氏及留吁【传晋士防帅师灭赤狄甲氏及留吁铎辰】
　　襄十年夏晋师伐秦【传荀防伐秦报其侵也】
　　以上晋大夫将书人者三称师者二晋大夫与诸侯之大夫将称人者四凡大夫将称大夫者征伐自大夫出也苟动不以正与不堪其事则又夺其恒称赵盾专国立君不审为令狐之役以起秦怨兴兵以纳不正见辞于邾人荀林父士防当宋告急畏楚不能救而甘心于羣狄晋楚方争郑不能释秦以毕事于楚荀防伐秦徒曰报其侵而已此皆所谓动不以正也则夺其恒称固宜然赵盾孙免侵陈书名氏而救郑伐宋侵郑伐郑凡四大举皆书人者陈侯既同新城之盟楚子侵陈赵盾救之而陈又叛晋从楚则侵之得讨贰之宜也赵盾将五国之众救郑而不及楚师宋人弑君林父与诸侯之大夫伐宋犹立文公而还郑伯曰晋不足与也遂受盟于楚于是赵盾又以诸侯之师侵郑遇楚辄还郑伯既防晋侯于黒壤于扈楚子伐郑而晋郤缺救郑郑伯亦败楚师于栁棼郑之従晋非不坚也晋虽得郑而终不能服楚则郑岂能当楚之骤伐哉故栁棼既败楚师而子良忧之明年郑及楚平惧晋之不足恃也于是晋又以诸侯伐郑取成而还明年楚子陈侯郑伯盟于辰陵又明年楚子入陈又明年楚子围郑而荀林父丧师于邲故是四役皆称人恶其以大夫而专伯讨既不能以信义属诸侯又不能以武力震楚而徒为是纷争也
　　襄八年夏郑人侵蔡获蔡公子燮【传郑子国子耳侵蔡获蔡司马公子燮五月防于邢丘】　十四年夏叔孙豹防晋荀偃齐人宋人卫北宫括郑公孙虿曹人莒人邾人滕人薛人杞人小邾人伐秦【为下事月　传诸侯之大夫从晋侯伐秦以报栎之役也晋侯待于竟使六卿帅诸侯之师以进及泾不济叔向见叔孙穆子穆子赋匏有苦叶叔向退而具舟鲁人莒人先济郑子蟜卫北宫懿子见诸侯师而劝之济济泾而次子蟜帅郑师以进师皆从之至棫林不获成焉荀偃令曰鸡鸣而驾塞井夷灶惟余马首是瞻栾黡曰晋国之命未是有也余马首欲东乃归下军从之乃命大还晋人谓之迁延之役栾鍼曰此役也报栎之败也役又无功晋之耻也吾有二位于戎路敢不耻乎与士鞅驰秦师死焉于是齐崔杼宋华阅仲江防伐秦不书惰也向之防亦如之卫北宫括不书于向书于伐秦摄也十九年四月丁未郑公孙虿卒晋侯以其善于伐秦也请于王追赐之大路使以行】
　　以上郑大夫将称人者一诸侯之大夫防伐而齐宋大夫特称人者一郑大夫将于他役或从晋或从楚皆从其恒称而侵蔡独称人者郑反覆于晋楚之闲久矣事之善恶不待变文而见故大夫将皆从其恒称于是僖公如防公子騑道弑君而立简公生五年矣公子发又为之侵蔡而奉其幼君以献捷于防将以説晋而免郑于讨也悼公果寘其罪不问是岁楚人伐郑子驷子国又定画从楚葢诸国之势苟未得郑则未可以图蔡郑人内懐反覆而侵蔡以欺盟主故晋卒归公子燮于蔡而春秋于郑大夫独夺其恒称伐秦之役晋卫郑大夫皆从其恒称而齐宋大夫称人者传以为齐宋大夫不进师也是年春防吴于向齐宋卫大夫皆称人一役之中而有与夺以悼公之惰也抑诸国之不竞诸侯亦有罪焉自令狐以来晋与秦交兵大夫将皆称人而荀偃独从其恒称者悼公以诸侯之师伐秦庶几能张诸国之势讨秦人党楚之罪而齐宋大夫不进师则悼公之令外不行于列国矣荀偃欲进而栾黡先归则悼公之令内不行于臣子矣故荀偃得从其恒称讥不在荀偃也诸侯大夫知有伯之无益于已而不知无伯之祸又有甚焉故惰慢不摄如此讥不徒在晋也自伐秦而后大夫将无异辞苟无诸国之志则不足议也晋襄公卒而楚君将称君伯业之偏安也悼公卒而大夫将皆从其恒称则春秋之世变极矣
　　昭二十三年春晋人围郊
　　以上晋大夫将称人者一大夫将从其恒称久矣此籍谈荀跞也其复书人何也晋悼公卒而大夫将皆从其恒称者苟非伯者之事则其名实不足辩也若夫诸侯寘力王室乃臣子之分所当为不惟责在伯者以晋大夫怠于勤王而从其恒称是君臣大义以无伯而废天理民彞以无伯而泯也故特变而称人明晋虽失伯而王室在难乃诸侯所当勤有不可一日缓者又一义也齐陈恒弑其君孔子沐浴而朝告于哀公请讨之曰以吾从大夫之后不敢不告时夫子方脩春秋而不忘讨贼如此则其制作之意岂徒曰辩伯者之功过以示后世而已哉晋人怠于勤王事已见第二篇
　　二十三征伐君大夫将称人不足以尽意则但称国
　　文十年夏秦伐晋
　　成三年冬郑伐许
　　昭十二年冬晋伐鲜虞
　　以上君大夫将称国以伐者三凡外裔举号君臣同辞如戎狄于越淮夷是也若荆吴与徐则本非外裔荆吴既僣王肆乱而徐之先亦尝僣王故春秋于此三国者皆以号举谷梁传释荆曰外之则徐吴从可知也然此犹史例也若传于晋伐鲜虞亦曰外之而何氏范氏陈氏因推以释秦伐晋郑伐许则非复史例矣葢君大夫将称人者变文以示义也其或称人不足以尽意则但称国以异之辞愈略者义愈深也然既同于举号则亦岂诸侯诸国之恒称哉秦尝纳晋君城濮翟泉小子憖皆在焉不为无功于诸国而穆公叛晋以袭郑败殽败彭衙而秦不自反连兵报复者世终春秋秦为楚役卒使楚人得志于中国故春秋晋侯伐秦称爵而秦伯伐晋皆称人令狐而后秦晋交兵不悉书而秦伯伐晋但书秦杜而絶之同于外裔而已自晋楚争郑郑受兵无虚嵗辰陵窃盟于楚而又徼事于晋既从楚以拒晋又一嵗中伐许以怒楚其反覆乎晋楚之间诚外道也故伐许称国言非复诸国诸侯也晋虽不竞犹称盟主楚合诸侯于申伐吴灭陈诱蔡侯般杀之灭蔡而晋人方以诈灭肥伐鲜虞甘心于羣狄故伐鲜虞称国责其弃中国于楚聴其吞灭非复诸侯之盟主也是皆笔削之防也葢狄秦则诸侯之从楚者絶意于中国矣外郑则诸侯之反覆乎晋楚之闲者不足頼矣至于外晋则天下诸侯皆楚之从而晋之为盟主也末矣
　　二十四外盟防恒称君大夫微者称人内微者但称防苟夺其恒称则外君大夫俱称人内称防同微者一役有事称人
　　僖二年秋九月齐侯宋公江人黄人盟于贯
　　庄十五年春齐侯宋公陈侯卫侯郑伯防于鄄
　　僖三年秋齐侯宋公江人黄人防于阳谷
　　宣九年秋晋侯宋公卫侯郑伯曹伯防于扈【为下卒月】僖二十一年秋宋公楚子陈侯蔡侯郑伯许男曹伯防于盂
　　以上伯主之盟一防三宋楚之防一皆从其恒称凡盟防吾君大夫在焉者皆序见第一篇外离盟参盟序见第二篇楚主盟防序见下篇君称爵大夫称名氏微者称人内微者但称防皆从主人之辞此不重序
　　僖十九年冬防陈人蔡人楚人郑人盟于齐【公作公防赵氏以为讳不书公据左氏此防为陈穆公请脩好于诸侯以无忘齐桓之徳而不言公防盟于齐虽齐桓盛时亦无诸侯防盟于齐之事况鲁有救四公子之嫌终孝公世僖公未尝如齐其后卒为仇敌则此盟非公亲徃可知楚僣大号未尝与中国防盟观蜀之盟楚婴齐秦説序宋陈衞卿上则其卑诸侯可见其贵卿必不肯序陈蔡大夫下此葢陈蔡皆卿而楚以微者徃防故楚序陈蔡之下郑又序楚下如蜀之盟齐大夫序郑下皆非卿也此内称防为微者无疑】　二十一年春宋人齐人楚人盟于鹿上【宋齐皆卿楚微者】
　　成二年十一月丙申公及楚人秦人宋人陈人卫人郑人齐人曹人邾人薛人鄫人盟于蜀【传公及楚公子婴齐蔡侯许男秦右大夫説宋华元陈公孙宁卫孙良夫郑公子去疾及齐国之大夫盟于蜀于是乎畏晋而窃与楚盟蔡侯许男不书乗楚车也谓之失位】
　　以上列国大夫与楚人盟书人者三自齐桓公卒宋襄暴虐陈穆公请脩好于诸侯以无忘齐桓之德初以诸侯大夫防盟而楚人得与中国盟防于是始宋襄又不度徳量力求诸侯于楚而为鹿上之盟至有盂之执辱之败绩于是鲁挟楚以抗齐为东诸侯事楚之始阳桥之役纳赂请平公防楚公子婴齐及十一国之大夫盟于蜀则中外之分荡然矣故三盟列国大夫皆夺其恒称责其堕中国之大义也内不讳公者阳桥之役由鲁致之公亲防婴齐而即鲁地为盟事不可讳而亦与内恶私耻不同故不没公以见实也至晋楚为宋之盟以南北诸侯交相见乃从其恒称者圣人不以空言作经其有辩于名实之际葢将以正名而责实也齐与鹿上召陵之威烈未冺蜀之盟虽曰东方诸侯皆在而犹有晋也故皆夺其恒称以示义晋悼公卒齐始叛晋晋知不竞于楚而遂以诸侯与之则春秋将何所辩乎故晋楚之盟防大夫亦从其恒称以见实而已
　　僖二十九年夏六月防王人晋人宋人齐人陈人蔡人秦人盟于翟泉【传公防王子虎晋狐偃宋公孙固齐国归父陈辕涛涂秦小子憖盟于翟泉】庄十三年春齐侯宋人陈人蔡人邾人防于北杏襄八年夏季孙宿防晋侯郑伯齐人宋人卫人邾人于邢丘【传五月甲辰防于邢丘以命朝聘之数使诸侯之大夫聴命季孙宿与齐髙厚宋向戌卫甯殖邾大夫防之郑伯献捷于防故亲聴命】
　　以上列国大夫盟王子称人者一防伯主称人者二礼卿不防公侯岂有列国大夫上盟王子之理翟泉之盟下陵上替之始也故王子与大夫皆变文称人以尊王室而没公不书凡大夫防诸侯经皆直书而失自见北杏邢丘防列国大夫以聴政乃伯主之所得行故大夫称人以尊伯主经所以奬成伯功也传曰大夫不书尊晋侯也北杏传不得大夫名氏故于邢丘发例陈氏解防盟于幽为齐初主盟不言公与夺不一以经传事理考之非是
　　宣十二年冬晋人宋人卫人曹人同盟于清丘【传晋原縠宋华椒卫孔达曹人同盟于清丘曰恤病讨贰于是卿不书不实其言也宋为盟故伐陈卫人救之】
　　襄十四年春王正月季孙宿叔老防晋士匄齐人宋人卫人郑公孙虿曹人莒人邾人滕人薛人杞人小邾人防吴于向【传防于向为吴谋楚故也于是齐崔杼宋华阅仲江防不书惰也卫北宫括不书于向书于伐秦摄也】　二十六年夏公防晋人郑良霄宋人曹人于澶渊【传卫人侵戚东鄙孙氏愬于晋晋为孙氏故召诸侯六月公会晋赵武宋向戌郑良霄曹人于澶渊以讨卫疆戚田】　三十年冬晋人齐人宋人卫人郑人曹人莒人邾人滕人薛人杞人小邾人防于澶渊宋灾故【传曰为宋灾故诸侯之大夫防以谋归宋财冬十月叔孙豹防晋赵武齐公孙虿宋向戌卫北宫佗郑罕虎及小邾之大夫防于澶渊既而无归于宋】
　　以上大夫同盟称人者一防而有称大夫有称人者二防而称人者一清丘同盟晋以原縠主之而卫人背盟救陈大夫不足主诸侯明矣澶渊之防谋归宋财既而无归合诸侯以行私惠而又不践其言非盟主之道也故皆夺其恒辞称人叔孙豹防不书陈氏曰讥不在鲁也向之防齐宋卫大夫以惰慢不摄称人澶渊之防以郑不助叛臣故良霄独从其恒称与夺之义着矣自昭公而后大夫之防皆从其恒称不足议也楚围寻宋之盟于虢合十有一国于申伐呉执齐庆封遂灭赖灭陈执陈公子招杀陈孔奂诱蔡侯般杀之围蔡灭蔡而晋合八国于厥憖不能救蔡合十国于黄父不能勤王合六国于扈不能纳鲁昭公春秋治在夷狄而晋之君卿不足议则从其恒称可也
　　桓十年冬十二月丙午齐侯卫侯郑伯来战于郎　十一年春正月齐人卫人郑人盟于恶曹
　　以上一役有事前称君后称人者一战称君盟称人者前书来战则其罪已着矣欲明二事为一役故蒙上文略称人以见之也陈氏曰此战郎诸侯也凡一役而见者但人之略之也





　　春秋属辞巻十一
　　钦定四库全书
　　春秋属辞巻十二　　　　　元　赵汸　撰谨内外之辩第五
　　三曰谨内外之辩中国之视外裔犹天地冠屦也而又何谨焉信大义于天下也昔先王肇九州分五服内外之限綦严矣周失其纲天下无伯于是荆人始横齐桓起而惩创之其威稍戢然自晋伯中衰楚君将皆称君其大夫将皆称大夫疑于中国矣入陈围郑平宋而晋人以为天方授楚不可与争盟于蜀而东方诸侯莫敢不至盟于宋而南北之势成诸侯交相见矣申之防十有一国宋世子与淮夷俱继小国之君于是伐吴灭陈灭蔡皆假讨贼之义以号于天下俄而复陈与蔡天下知有楚而已是故终春秋书楚事无一不致其严者所以信大义于天下也以此坊民后世犹有谓春秋与楚以伯者则先王经世之略不明久矣葢楚至东周始彊于四夷僭王其国志吞中夏故伯者之兴得以攘却为功世虽无桓文而中国之大义不可一日而不信也凡春秋书楚事与中国异辞者悉着于篇而吴越与徐以类见焉
　　二十五荆始伐中国以号举
　　庄十年秋九月荆败蔡师于莘以蔡侯献舞归【传息侯使谓楚文王曰伐我吾求救于蔡而伐之楚子从之】　十四年秋七月荆入蔡【传蔡哀侯为莘故绳息妫以语楚子楚子如息以食入享遂灭息以息妫归生堵敖及成王焉未言曰吾一妇人而事二夫其又奚言楚子以蔡侯灭息遂伐蔡】　十六年秋荆伐郑【传郑伯自栎入缓告于楚秋楚伐郑及栎】　二十八年秋荆伐郑【传楚令尹子元以车六百乗伐郑陈氏曰子元不书人楚未有大夫也】
　　以上楚君大夫将同称荆者四楚自武王熊通僭王窃号吞灭汉阳诸姬子文王熊资庄四年立灭邓灭息鲁史不书无告命也败蔡入蔡再伐郑皆以号举君臣同辞与于越勾吴等不得比中国大夫将称人此中国外裔之常分而策书之旧章也故程伯子曰春秋谨内外之辩
　　二十六中国有伯楚君大夫将同称人惟防得称君
　　僖元年秋楚人伐郑【传郑即齐故也】　二年冬楚人侵郑　三年冬楚人伐郑　五年秋楚人灭【传楚鬭谷于莬灭见谷于莬书人】六年秋楚人围许【传秋楚子围许以救郑见楚子书人】　十一年冬楚
　　人伐黄　十二年夏楚人灭黄　十五年春楚人伐徐冬楚人败徐于娄林　二十年冬楚人伐随【传鬭谷于莬伐】
　　【随】　二十二年冬十一月己巳朔宋公及楚人战于宋师败绩【传十一月己巳朔宋公及楚人战于宋师败绩公伤肢门官殱焉丙子晨郑文夫人芉氏姜氏劳楚子于柯泽楚子使师缙示之俘馘丁丑楚子入享于郑二十三年五月宋襄公卒伤于故也传见楚子君将称人宋公身败称师】　二十三年秋楚人伐陈【传楚成得臣帅师伐陈】　二十五年秋楚人围陈纳顿子于顿【传楚令尹子玉追秦师弗及遂围陈纳顿子于顿】　二十六年秋楚人灭防以防子归【传楚成得臣鬭宜中帅师灭防】　冬楚人伐宋围缗【传楚令尹子玉司马子西帅师伐宋围缗】二十七年冬楚人陈侯蔡侯郑伯许男围宋【传冬楚子及诸侯围宋二十八年三月晋侯入曺执曺伯畀宋人楚子入居于申使申叔去谷使子玉去宋传言楚子亲围宋逾年而后入居于申以避晋侯见序诸侯上而称人者楚子也陈蔡郑许皆楚之属而鲁亦附楚故史序楚子诸兵列诸侯上至夫子修春秋乃去爵称人左氏虽不能显发此义而凡经书人而传志可考其将为君为卿者皆谨录之则未为无所见也杜氏乃谓楚子耻不得志以微者告则非惟不达经防亦非左氏之意矣自楚见经至伐麋以前未有称君大夫将者岂皆以微者告邪经称楚人于诸侯上而传言楚子君将称人之法甚明为左氏学者必谓君臣不可同贬称人其失在以详畧为襃贬故也】　二十八年春楚人救卫　夏四月己巳晋侯齐师宋师秦师及楚人战于城濮楚师败绩【传夏四月戊辰晋侯宋公齐国归父崔天秦小子憖次于城濮己巳晋师陈于莘北胥臣以下军之佐当陈蔡子玉以若敖之六卒将中军子西将左子上将右陈蔡奔楚右师溃狐毛狐偃以上军夹攻子西楚左师溃楚成得臣书人楚未有大夫将也】
　　文三年秋楚人围江　四年秋楚人灭江　五年秋楚人灭六【传楚成大心仲归帅师灭六】　九年春楚人伐郑【传范山言于楚子曰晋君少不在诸侯北方可图也楚子师于狼渊以伐郑囚公子坚公子尨及乐耳郑及楚平】
　　以上楚君大夫将同称人者二十二楚自成王頵立始聘于鲁称荆人自僖元年伐郑始称楚人葢初号楚也鲁既通其好命同其防盟故史避其僭号假子爵以纪事而围许虽君将称人者世方有伯主以讨其猾夏之罪则天子并削其子爵明当一切正以王法革其伪号不得从史氏隠避假借之文比中国君将称君也既而围陈纳顿子灭夔伐宋围缗而鲁亦以楚师伐齐取谷楚申公叔侯戌之楚子又合陈蔡郑许之君以围宋时曹卫皆已服于楚使非晋文之兴则天下尽为楚矣故围宋之役楚子虽主兵序诸侯上而去爵称人者不使荆蛮主诸侯与中国伯者同也晋伯中衰楚图北方其君亲将以伐郑而犹不得称爵者诸夏之心犹不忘晋则不使楚人一日得与中国抗衡也葢楚既僭王则周之叛臣也吞灭诸夏则中国之贼也故春秋当中国有伯则楚君大夫将皆称人明中国之大义以信桓文之志也
　　僖十九年冬防陈人蔡人楚人郑人盟于齐　二十一年春宋人齐人楚人盟于鹿上　秋宋公楚子陈侯蔡侯郑伯许男曹伯防于盂执宋公以伐宋
　　以上书楚人序陈蔡下盟者一序宋齐下盟者一书楚君序宋公下陈蔡上防者一四国皆大夫楚亦以微者防故序陈蔡之下其志则未可知也蔡服楚已久陈蔡匹也楚固以属国视之宋公虽序楚上卒执宋公以伐宋则强楚之情见矣经于将兵称人既变文以示义则盟防从其恒称以见实也
　　二十七中国无伯则楚君将称君略之而后称人疑于讨贼称师
　　文十年冬楚子蔡侯次于厥貉【传陈侯郑伯防楚子于息冬遂及蔡侯次于厥貉将以伐宋宋公逆楚子劳且道以田孟诸】　十一年春楚子伐麋【陈氏曰楚初书君将也】
　　宣元年秋楚子郑人侵陈遂侵宋　三年春楚子伐陆浑之戎　四年冬楚子伐郑　九年冬楚子伐郑　十年冬楚子伐郑　十一年冬十月楚人杀陈夏征舒丁亥楚子入陈纳公孙宁仪行父于陈　十一年春楚子围郑　夏六月乙卯晋荀林父帅师及楚子战于邲晋师败绩　冬十二月戊寅楚子灭萧　十二年夏楚子伐宋　十四年秋楚子围宋【为下葬月】
　　成十五年夏楚子伐郑　十六年六月甲午晦晋侯及楚子郑伯战于鄢陵楚子郑师败绩　十八年夏楚子郑伯伐宋宋鱼石复入于彭城
　　襄九年冬楚子伐郑　十一年秋楚子郑伯伐宋　二十四年夏楚子伐吴　冬楚子蔡侯陈侯许男伐郑二十六年冬楚子蔡侯陈侯伐郑
　　昭四年秋七月楚子蔡侯陈侯许男顿子胡子沈子淮夷伐吴执齐庆封杀之遂灭赖　五年冬楚子蔡侯陈侯许男顿子沈子徐人越人伐吴　十一年夏四月丁巳楚子防诱蔡侯般杀之于申　十二年冬楚子伐徐十六年春楚子诱戎蛮子杀之
　　定十五年二月辛丑楚子灭胡以胡子豹归
　　哀元年春楚子陈侯随侯许男围蔡
　　以上楚君将称君者二十八晋灵不君赵盾非伯者之佐晋不足以主夏盟故春秋于灵公之世盟防毎略诸侯不序以明中国无伯而楚君将称君于是始故次厥貉伐麋以后无役不称爵而伐郑伐吴称爵主兵无异中国之伯者矣葢中国有伯则春秋略之以正其名中国无伯则春秋详之以着其实不正其名则不足以信攘却之义不着其实则不足以见蛮荆之彊然之战宋公称爵而楚子称人不使蛮荆之君得抗中国诸侯也邲之战楚子称爵而荀林父称氏名见蛮荆侵叛乃中国之所得讨也之战宋公身伤以卒而但书师败绩为中国讳也鄢陵之战直书楚子败绩治其罪也然则虽书君将而与待中国诸侯伯主之法不可同年而语矣学者见左传孟子战国策皆有五伯之文而荀卿书以齐桓晋文楚庄吴阖庐越勾践为五伯因欲退阖庐勾践而进宋襄秦穆以当之据传记齐国佐之言曰四王之王也树徳而济同欲焉五伯之伯也勤而抚之以役王命以五伯对四王言与孟子以五伯对三王言不异则杜氏谓夏伯昆吾商伯大彭豕韦周伯齐桓晋文者近之若夫楚庄吴阖庐越勾践乃中国大义所当攘却而所谓勤而抚之以役王命者于宋襄秦穆亦何取焉传又言秦穆公遂伯西戎孟子亦言其用百里奚而伯此葢循习流俗矜尚之辞如称当时大国为万乗之君相类皆因人所恒言而言之不可通于春秋至其论春秋之事惟曰齐桓晋文而已
　　文十六年秋楚人秦人巴人灭庸【传庸人帅羣蛮以叛楚楚使庐戢黎侵庸七遇皆北楚子乗驲防师于临品秦人巴人从楚师羣蛮从楚子盟遂灭庸】
　　宣五年冬楚人伐郑【传楚子伐郑六年冬楚人伐郑取成而还不书】
　　以上楚君灭称人者一自伐麋为楚书君将之始以后书君将皆详其吞噬中国之罪故凡有事于蛮夷皆略称人伐郑书人者一去年冬楚子伐郑不服至是又亲伐故用一事再见例略之
　　昭八年冬十月壬午楚师灭陈执陈公子招放之于越杀陈孔奂葬陈哀公【传楚公子弃疾帅师奉孙吴围陈十一年传楚王奉孙吴以讨于陈曰将定而国陈人聴命而遂县之八年传又言用穿封戌为陈公侍饮酒于王】　十一年冬十一月丁酉楚师灭蔡执蔡世子有以归用之【传楚子灭蔡用隠大子于冈山城陈蔡不羹使弃疾为蔡公】
　　以上楚君灭国书师者二据下言执言放言杀言言叔弓防楚子于陈则上书师为楚子而非弃疾明矣下言执言以归用之则上书师为楚子而亦非弃疾矣传记楚子在师事亦以明书师为非弃疾也葢此二事与入陈杀夏徴舒纳公孙宁仪行父相类而楚防懐恶挟诈吞灭二国与厥祖讨贼存陈不同故皆变文称师以异之以其乗晋伯中衰而争诸侯故得从恒称以见实以其因中国无伯而灭陈蔡故又变文以示义也
　　二十八楚君将称君而后大夫将称大夫略之则称人
　　文十二年夏楚人围巢【传楚令尹子孔执舒子平及宗子遂围巢】
　　宣三年夏楚人侵郑　八年夏楚人灭舒蓼【传楚为众舒叛故伐舒蓼灭之楚子疆之及滑汭盟吴越而还】　冬楚师伐陈
　　成二年冬楚师郑师侵卫【传楚子重为阳桥之役以救齐曰君弱羣臣不如先大夫师众而后可乃悉师王卒尽行彭名御戎蔡景公为左许灵公为右冬楚师侵卫遂侵我师于蜀侵及阳桥】以上楚大夫将称人者三称师者二楚未书大夫将也
　　成六年秋楚公子婴齐帅师伐郑　七年秋楚公子婴齐帅师伐郑　九年冬楚公子婴齐帅师伐莒庚申莒溃楚人入郓
　　襄元年秋楚公子壬夫帅师侵宋　三年春楚公子婴齐师师伐吴　五年冬楚公子贞帅师伐陈　七年冬楚公子贞帅师围陈　八年冬楚公子贞帅师伐郑十年夏楚公子贞郑公孙辄帅师伐宋　冬楚公子贞帅师救郑　十二年冬楚公子贞帅师侵宋　十四年秋楚公子贞帅师伐吴　十八年冬楚公子午帅师伐郑　二十五年秋楚屈建帅师灭舒鸠
　　昭六年秋楚防罢帅师伐吴　十一年夏楚公子弃疾帅师围蔡
　　定十四年二月辛巳楚公子结陈公孙佗人帅师灭顿以顿子牂归
　　哀十年冬楚公子结帅师伐陈　十三年夏楚公子申帅师伐陈
　　以上楚大夫将书大夫者十九公子婴齐庄王之弟字子重为令尹共王幼始悉师救齐侵卫及鲁蔡许之君乗王车为左右故但书师于是防鲁侯盟十一国于蜀四年中再伐郑一伐莒入郓而晋遣钟仪求成于楚葢楚之征伐自大夫出由婴齐始时子反为司马传言二卿相恶鄢陵之败共王引过而子重责子反死之至伐吴覆师丧邑以心疾卒壬夫字子辛代子重为令尹传言公子申为右司马多受小国之赂以逼子重子辛见杀楚人讨陈叛故曰由令尹子辛实侵欲焉乃杀之其柄臣专利相倾如此故楚不竞公子贞庄王子也字子囊代子辛为令尹而晋人惧与晋争郑乞师于秦以伐宋伐晋而卒失郑伐吴丧师还卒公子午庄王子也字子庚代公子贞为令尹三年不出师曰吾以利社稷也郑子孔欲叛晋而起楚师以去诸大夫子庚弗许楚子欲伐郑子庚请先尝之屈建字子木代防子冯为令尹与晋赵孟相知为宋之盟诈晋而驾焉以争先故虽灭舒鸠书其帅师防罢字子荡公子围簒立而吞灭诸夏以防罢为令尹公子干为右尹公子弃疾共王第五子康王灵王之弟也使晋过郑见郑伯及诸大夫有礼皆知其将为王灭陈蔡为蔡公因陈蔡之人以入楚既为王复陈蔡公子结字子期公子申字子西皆昭王之兄也
　　成十七年冬楚人灭舒庸【传楚公子櫜师袭舒庸灭之】　十八年冬楚人郑人侵宋【传十一月楚子重救彭城伐宋晋侯师于台谷以救宋遇楚师于靡角之谷楚师还】
　　昭十七年冬楚人及吴战于长岸【传楚令尹阳丐司马子鱼吴公子光】定二年秋楚人伐吴【传楚囊瓦伐吴师于豫章】　四年秋楚人围蔡冬十一月庚午蔡侯以吴子及楚人战于柏举楚师
　　败绩【传蔡侯吴子唐侯伐楚三战子常知不可欲奔十一月庚午二师陈于柏举夫槩王以其属五千先击子常之卒子常之卒奔楚师乱吴师大败之】
　　哀九年夏楚人伐陈
　　以上楚大夫将称人者七葢有微防子重帅师书于经者详矣侵宋避晋侯而还故略之櫜师囊瓦阳丐未尝为中国寇患故有事变文但书人围蔡伐陈不言其人自昭而后惟楚君大夫将夺其恒称所以外之也其婴齐伐莒入郓一事再见称人乃史例二十九楚君大夫主盟防悉从其恒称惟公及大夫盟则人之
　　宣十一年夏楚子陈侯郑伯盟于辰陵
　　成二年十一月公防楚公子婴齐于蜀　丙申公及楚人秦人宋人陈人卫人郑人齐人曹人邾人薛人鄫人盟于蜀
　　襄二十七年夏叔孙豹防晋赵武楚屈建蔡公孙归生卫石恶陈孔奂郑良霄许人曹人于宋　秋七月辛巳豹及诸侯之大夫盟于宋
　　昭元年春叔孙豹防晋赵武楚公子围齐国弱宋向戌卫齐恶陈公子招蔡公孙归生郑罕虎许人曹人于虢四年夏楚子蔡侯陈侯郑伯许男徐子滕子顿子胡
　　子沈子小邾子宋世子佐淮夷防于申
　　以上书楚子陈侯郑伯盟者一公防楚臣而及诸侯大夫盟者一内臣防晋楚南北之大夫盟者一会者一楚君专合南北诸侯者一新城之后晋楚交争陈郑晋加兵于陈者二于郑者四楚加兵于陈者二于郑者五陈侯郑伯既与楚子为辰陵之盟而陈侯即如晋郑亦徼事于晋故楚子入陈明年围郑春秋书之以见中国无伯之祸至于如此而陈郑之暂屈于楚非其心也陈氏乃谓序楚子于陈侯郑伯之上初与楚以伯也则可谓反乎春秋之义矣楚君在幼而婴齐救齐侵卫以为蜀之盟楚师在境而公亲防婴齐以及诸侯大夫盟诸侯大夫畏晋而窃与楚盟故人外大夫而不没公防书婴齐而盟称人参讥之也凡公与外大夫盟讥在内则不讳公也赵武弭兵之言成于向戌遂以晋楚之从交相见而楚人刼晋以先歃楚诚未离乎蛮荆也公子围读旧书加之牲上晋不复较葢于是中国无伯矣而春秋书必先晋不以楚之彊而易内外冠履之义也陈氏又谓此南北二伯也夫伯者以合诸侯安中夏尊王室为名义者也晋既以诸侯与楚而甘出其下则晋自知不能以伯矣楚无列于王室以并吞诸夏为雄何伯之云是又失伯者所以得名之实矣楚围弑君窃国求诸侯于晋大国若齐秦次国如鲁卫小国若曹邾皆不能致宋太子至而后则东诸侯终未肯以事晋者而事楚也虽其臣举六王二公之事其君欲用齐桓而椒举已知其不济宋郑大夫亦幸其不能为吾患矣则虽侈然一时亦何能为哉春秋于楚君书爵终始志外裔之彊而已后世学者乃以五伯之説乱春秋之防可乎
　　三十荆始来聘称人
　　庄二十三年夏荆人来聘
　　以上荆来聘书人者一荆之始聘未能成礼鲁不庙受故不称君不言使然不可但言荆来聘故书人与前称荆皆従史文也欲见笔削本末故列于此三十一楚臣来盟于师称名氏不言使来献捷言使不称君必中国无伯而后来聘称君使
　　僖四年夏楚屈完来盟于师盟于召陵
　　以上楚臣来盟不称使者一齐桓伯功莫先于服楚春秋以楚能服义来盟故其臣始得以名氏书然齐国佐如师称使屈完不称使何也使云者自敌以上之所命也蛮荆僭王窃号不可以敌命之故削其君臣常辞不得比中国兵交使在其间者也
　　僖二十一年冬楚人使宜申来献捷
　　以上楚臣来献捷称人使者一楚子既执宋公以伐宋欲致鲁侯来防故使人献捷以威胁之于是公防盟于薄释宋公此春秋之大变故存其来献捷之文以见实而楚子去爵称人不得比中国伯主来献戎捷者同称君也
　　文九年冬楚子使椒来聘
　　襄三十年春王正月楚子使防罢来聘
　　以上楚使来聘称君使者二凡来聘不月故楚子使椒来聘亦不月防罢来聘独月者晋至悼公每以聘报朝襄公属朝楚而还嫌于以聘报朝若中国盟主故特月以别之见中国无伯鲁虽诎志朝楚而楚终不得以盟主之礼行乎诸侯也传谓此来聘为通嗣君非也诸侯新君好命未通则有通嗣君之礼楚亦安能以此交诸侯观楚人使公亲襚而止公送葬则其所以待诸侯者可见矣鲁君以前年十一月如楚闻康王卒犹徃朝其嗣君逾年四月送葬乃得归又何通嗣君之有葢楚人习闻晋悼公之事而为之与椒之来聘亦异矣
　　三十二楚君防而执中国诸侯不别言执之者
　　僖二十一年秋宋公楚子陈侯蔡侯郑伯许男曹伯防于盂执宋公以伐宋
　　以上楚君会而执诸侯者一凡防执必别言执之者晋侯防诸侯同盟于戚晋侯执曹伯归于京师此伯主讨有罪之文也楚子诸侯淮夷防于申楚人执徐子此外裔相执之文也楚子诈宋公于防而执之以伐宋盟诸侯故削其楚人执之文蒙上文诸侯言之既非外裔相执之比亦不使与中国盟主执诸侯同文也伐吴执齐庆封亦同
　　三十三楚君杀中国之君书名其自相杀不名
　　昭十一年夏四月丁巳楚子防诱蔡侯般杀之于申　十六年春楚子诱戎蛮子杀之
　　以上楚君诱杀中国之君一既名蔡侯以谨其终又名楚子以正其罪以外裔杀中国之君故详之也楚君诱杀戎君者一皆不名以外裔自相杀则略之也是故一日一不日
　　三十四讳外裔执王臣变执言伐讳外裔获中国之君变获言以归
　　隠七年冬戎伐凡伯于楚丘以归
　　庄十年秋九月荆败蔡师于莘以蔡侯献舞归
　　以上戎执王臣言伐者一公羊传曰执之也其言伐之不与外裔之执中国也据获麟后有书执其君者则史书戎执王臣必无隠避于是夫子改书伐为中国讳也荆获蔡侯言以归者一公羊传曰获也不言其获不与外裔之获中国也是亦讳辞又案此战也不言战而言败者谷梁传曰外裔中国不言战也二传此类必有所受葢既变获言以归则不得复言战也
　　三十五吴征伐恒举号惟为中国讨罪得称君
　　成七年春吴伐郯　秋吴入州来
　　襄二十五年十二月吴子遏伐楚门于巢卒
　　昭十三年冬吴灭州来　十七年冬楚人及吴战于长岸【传楚令尹阳丐吴公子光】　二十三年秋七月戊辰吴败顿胡沈蔡陈许之师于鸡父胡子髠沈子逞灭获陈夏齧【传吴子以罪人三千先犯胡沈与陈中军从王光帅右掩余帅左】　二十四年冬吴灭巢三十年冬十二月吴灭徐徐子章羽奔楚【传吴子执钟吾子遂伐徐】三十二年夏吴伐越
　　定四年冬十一月庚午蔡侯以吴子及楚人战于柏举楚师败绩　庚辰吴入郢
　　哀六年春吴伐陈　八年春吴伐我【传吴伐我王舍于庚宗遂次于泗上】十年春公防吴伐齐【传公防吴子】　冬吴救陈　十一年
　　五月公防吴伐齐【传公防吴子伐齐】　甲戌齐国书帅师及吴战于艾陵齐师败绩获齐国书
　　以上吴伐四伐我一公防伐二战三败一入二灭三救一皆以号举君臣同辞虽我君防伐亦举号而已遏伐楚从卒例唯柏举之战为中国复雠讨罪故得称爵而书蔡侯以之其战与入又皆书日以别于外裔自相战与入者亦外裔而中国则中国之之义也楚为中国患有自来矣而始终受其荼毒者惟蔡为甚城濮之役栾贞子曰汉阳诸姬楚实尽之思小惠而忘大耻不如战也吴人亦谓随人曰周之子孙在汉川者楚实尽之天诱其衷致罚于楚而君又窜之周室何罪然自齐桓晋文之盛而不能加兵于其国都虽刘文公合十八国之师于召陵而不能一问其罪卒之摅中国神人之积愤者吴也是以圣人特详焉战言吴子而入举号者一役再有事则从其恒称也虽然此一役也灭国可兴文武之境土可复惜乎吴无君臣不足以居其功而晋衰已甚刘巻既卒无能起而收之者春秋徒致意焉而已尔
　　三十六中国防而防吴恒举号虽吾君大夫特防之举号必以诸侯之礼接而后称君
　　成十五年冬十一月叔孙侨如防晋士燮齐髙无咎宋华元卫孙林父郑公子防邾人防吴于钟离
　　襄五年夏仲孙蔑卫孙林父防吴于善道　秋公防晋侯宋公陈侯卫侯郑伯曹伯莒子邾子滕子薛伯齐世子光吴人鄫人于戚　十年春公防晋侯宋公卫侯曹伯莒子邾子滕子薛伯杞伯小邾子齐世子光防吴于柤　十四年春王正月季孙宿叔老防晋士匄齐人宋人卫人郑公孙虿曹人莒人邾人滕人薛人杞人小邾人防吴于向
　　哀六年夏叔还防吴于柤　七年夏公防吴于鄫　十二年夏公防吴于槖臯　十三夏公防晋侯及吴子于黄池
　　以上内大夫防诸侯大夫又防吴者二鲁卫大夫防吴者一公防诸侯有吴人者一公防诸侯又防吴者一内臣特防者一公特防者二防晋侯及吴子者一凡称吴皆其君外裔举号之例也吴虽泰伯仲雍之后武王所封然文身僭号不可以中国诸侯之礼接故诸国自为防而后防之史文未得比楚君称子与诸侯序也称人者其大夫以外臣礼序齐世子下则不殊也柤之防传曰防吴子夀梦也则防向为诸樊哀公之防皆夫差也鄫之防吴人曰鲁牢晋大夫过十吴王百牢不亦可乎説苑载晏子使吴行人曰天子请见晏子僦然者三曰臣受命邑之君将使于吴王之所不佞而迷惑入于天子之朝敢问吴王恶乎存然后吴王曰夫差请见见以诸侯之礼其礼文不典皆此类也故凡大夫之防不月而钟离与向特月以异之黄池两主之防故得称爵传言秋七月辛丑盟吴晋争先吴人曰于周室我为长晋人曰于姬姓我为伯乃先晋人吴人将以公见晋侯子服景伯对使者曰执事以伯召诸侯而以侯终之葢吴至是始窃侯伯之礼以防诸侯而鲁史亦假子爵以记其事也外传载夫差言周室卑约贡献莫入晋负众庶不式诸戎狄楚秦以力征一二兄弟之国晋令董褐对曰君掩王东海以淫名闻天子君有短垣而自逾之况蛮荆则何有于周室夫命圭有命固曰吴伯不曰吴王君若无卑天子而干其不祥而曰吴公孤敢不顺从吴王许诺乃退就幕而防吴公先歃晋侯亚之其言先歃与左氏不同载书降称吴公理或然也戚之防吴晋尝盟矣不书黄池复盟亦不书者陈氏曰为晋讳也吴晋之盟春秋终讳之不以吴晋同主盟也葢自晋厉公始通吴于上国而悼公尤汲汲于防吴皆欲以吴挠楚鲁昭违礼昬吴亦由晋衰欲倚以敌齐楚也而皆不稽其终是时鲁赋于吴八百乗邾赋于吴六百乗徴百牢藩卫侯之舍囚子服景伯长此安穷是故春秋于吴晋之盟终讳之然吴入越不书而再书越入吴固知吴之将为沼矣
　　三十七越举号从其恒称
　　昭五年冬楚子蔡侯陈侯许男顿子沈子徐人越人伐吴
　　定五年夏于越入吴　十四年五月于越败吴于檇李吴子光卒
　　哀十三年夏于越入吴
　　以上越人从楚伐一败一入二于越勾吴皆南蛮之号也然春秋书吴者以武王尝封之则吴其国名也越之先禹之苗裔始封于防稽曰于越者以其自号举之不书越者非其封国也传曰越大夫常夀过帅师防楚子于琐则伐吴称人者常夀过也凡四裔从中国序列则称人以便文若邢人狄人伐卫戚之防称吴人是也故便文则曰越人复其恒称则曰于越陈氏谓常夀过得称人若进之者误矣定十四年传言吴伐越越子勾践御之陈于檇李患吴之整是皆陈也而不书战哀十三年传记六月丙子越子伐吴乙酉战丙戌复战大败吴师获太子友王孙弥庸夀于姚丁亥入吴而经不书爵不书战入又不书月与吴入郢特异者越与吴世相雠则以外裔自相攻之法治之而已自晋通吴以挠楚而楚卒覆于吴楚亦连越以伐吴而吴屡覆于越然外传记范蠡之言曰吾先君固周室之不成子也濵于东海之陂鼋鼍之与处而鼃黾之与渚余虽腼然而人面哉吾犹禽兽也则越之所以疆于蛮吴者可知矣
　　三十八徐见败伐国皆以号举国灭则书君奔而名之
　　僖三年夏徐人取舒　十五年冬楚人败徐于娄林文七年冬徐伐莒
　　以上书徐人一败徐一徐伐一败不言师侵伐举号皆外裔恒辞然经书徐取舒得称人者自公防宋人齐人伐徐徐已事齐以其即诸夏而取国于蛮荒故得称人齐桓卒徐复通楚以其从蛮荆而伐中国故复其恒称葢舒乃楚之微属而莒世从晋内外之义辩矣然当徐服齐时见败于楚亦不得称师者徐之服楚久矣未可以顿革也史记言徐出柏翳与秦同祖然三监流言时一叛伯禽抚封时再叛费誓称徐戎则非中国诸侯比矣徐偃王事史记后汉书皆言在周穆王时既为天子所伐走死失国民戴其嗣君如初而驹王复彊然后汉书云楚文王灭之葢本楚辞荆文悟而徐亡事与春秋经传皆不合葢其先彊僭不异吴楚东周后始微弱也檀弓记邾考公之丧徐君使容居来吊欲用诸侯相于礼亲含有司拒之容居对曰昔我先君驹王西讨济于河无所不用斯言也徐灭于吴楚仅存之至是已再世而蛮荒僭窃之制犹未能尽革则齐桓之时虽来即诸夏未容一切以中国诸侯之礼治也
　　昭三十年冬十二月呉灭徐徐子章羽奔楚
　　以上国灭君奔称名者一春秋国灭君奔未有书名者而徐子独名以奔楚也徐暂事齐后世仍服于楚申之防徐子在列楚人以其吴出也执之干谿之役又围之以惧吴则徐葢两事吴楚卒以违吴人执亡公子之命见灭于吴虽楚为出师救之无及也楚为中国患天将假手于吴以覆之而徐犹惓惓于楚以取灭亡则其世服蛮荆之效也故因其奔楚特书名以异之明不得与子温子国灭于外裔而君奔中国者比也徐虽以号举然其先本古之建国尝服事于周是以圣人犹详之若晋灭陆浑陆浑子奔楚则不复书进不得齿于诸夏退不忍终弃诸蛮荒此春狄经世之权衡也






　　春秋属辞卷十二
　　钦定四库全书
　　春秋属辞卷十三　　　　　元　赵汸　撰特笔以正名第六
　　特笔者所以正名分决嫌疑也笔削不足以尽义然后有变文若夫乱久祸极大分不明而又有非常之故焉则变文亦不足以尽义是故有特笔凡特笔皆谓有所是正者也夫变文虽曰有损益然犹史氏恒辞尔至于有所是正则非复恒辞矣卫君辄待孔子而为政子曰必也正名乎而又推极名不正之害至于使民无所措手足此经世之先务也春秋世变极矣父子君臣之间人所难言者多矣岂史氏恒辞所能尽其分哉今考春秋凡辞防卓异与史文弗类者皆人事之变恒辞不足以尽义而后圣人特笔是正之非史氏所及也然所是正者不过片言而三纲五常赫然复正故曰非圣人其孰能脩之庄周氏曰春秋以道名分葢亦得其大意云
　　一讳防天王以王狩书
　　僖二十八年冬天王狩于河阳
　　传曰是防也晋侯召王以诸侯见且使王狩仲尼曰以臣召君不可以训故书曰天王狩于河阳葢时田常礼不告诸侯借令因防而狩史法亦不得书此意当时必有所受但曰召曰使乃左氏深文以显经义决非史策成言其仲尼曰云云者亦未必真得当时之语陈氏遂谓史曰晋侯召王以诸侯见则直以左氏释经之言为鲁史旧文矣不知策书有体与史氏杂记不同借令直书亦不过曰天王防诸侯于河阳而已如汲冢竹书载周襄王防诸侯于河阳葢追录策书之语而损益之古史遗法犹可见也晋侯负其丰功伟烈不能朝王而致天子于会书曰王防诸侯则徒章上替未损下陵非尊王之道也改正之曰天王狩于河阳则天威赫然临于下土有不可以彊弱论者而晋侯葢世之功微矣上以尊天子下以全晋侯而贵王贱伯之意溢于辞表诸家发义甚多惟谷梁传曰讳防天王也葢此经之逸义云
　　二嗣王在丧称王配名卒称子
　　昭二十二年夏刘子单子以王猛居于皇　秋刘子单子以王猛入于王城　冬十月王子猛卒
　　诸侯嗣子未葬称名既葬称子在丧之称天子与诸侯不异此年冬书王子猛卒虽既葬而未及葬节故称子称名与诸侯在丧未葬之称同此国史定法也则居皇入王城王下皆当称子称名今但称名不称子与下文异者葢所称与羣王子无别特去其子字乃夫子深意也景王穆后大子夀早夭猛与丐皆其同母弟也王宠庶长子朝欲立之单旗刘狄欲立王子猛王欲杀二子防王崩子朝作乱鲁史书曰王室乱而已诸侯未知孰为正也晋虽举籍谈荀跞之师而不能正子朝之罪二十四年三月庚戌晋侯使士景伯涖问周故士伯立于干祭而问于介众晋人乃辞王子朝不纳其使则前乎此晋人犹观望两间未能辩其曲直也子朝在王城时谓之西王敬王居狄泉时谓之东王则虽周人亦未知适从也而况于天下后世乎夫子以王猛实宜立者而其在丧之称疑于羣王子与后书王子朝无异辞故于二简特去子而称王猛则猛当为王朝实为逆不待加一辞矣卒仍旧史者存周制以显笔削之微权也
　　三嗣君出奔复归称世子
　　桓十五年夏郑世子忽复归于郑
　　桓十一年郑庄卒九月书突归于郑郑忽出奔卫突以争国去属忽以去位不得称子此史法也忽尝有恶于鲁鲁桓终始右突则忽之复归非鲁人意也鲁史必不能正忽以世子之名夫世子者大子未嗣位之称也忽君郑五月而后出于史法亦不得称世子其复归以世子称非鲁史旧文明矣夫忽与突适庶之分素定始于出奔终于见弑郑乱几二十年则由祭仲畏难以立突宋鲁二君同恶相济使人伦不明以至于斯故夫子超越史氏恒法举其世国本称则突与祭仲宋鲁之罪亦不辩而明矣不得称爵者忽未逾年出奔未尝正君位也蒯聩出入皆称世子葢史旧文夫子因之以正名实与此相发而不以入例者非特笔也
　　四所纳应立虽未在位称子
　　庄九年夏公伐齐纳子纠　九月齐人取子纠杀之凡嗣君未逾年称子者以其即柩前之位也子纠为鲁所纳未入国而小白已自莒先入立葬襄公矣战败鲁师乃来胁杀子纠子纠未尝一日立在丧之位乃得称子何也凡争国公子或称纳或称归或入或出皆去属不以正不正若纠与捷菑突忽羁赤小白阳生之类皆是则史固不得异文何独于纠之纳与杀而以嗣君在丧之号称之此春秋特笔也案史记子纠母鲁女也小白母卫女也鲁女班当在卫女上则纠贵应立然以才则小白贤以党则小白有国髙为内主论其事则子纠见杀而小白成一匡天下之功苟后世但以小白为贤为有功而不知纠贵之应立则自贤者必丑正恃功者可夺适斯有国者祸乱之原也春秋正谊不谋利明道不计功是故于纳称子明其应立以别于外纳不正而后书者于杀称子同于在位以别于两下相杀而不书者则纠与小白正不正之分不辩而明矣二传皆作伐齐纳纠孔頴达曰今左氏定本纠上有子字葢唐初学者校定春秋古经以正二传之失
　　五以庶孽易适嗣未逾年见弑称杀其君之子
　　僖九年冬晋里克杀其君之子奚齐
　　记曰君薨大子号称子待犹君也故遇弑虽未逾年称君此国史定法若齐公子商人弑其君舍是也史于里克杀奚齐当书弑其君与齐舍同而乃书杀其君之子与恒辞异者里克弑逆之罪易见而献公首恶之名难知故孔子特笔是正之上以明申生无罪见杀之由下为万世匹适之戒见里克之不臣由献公之不父也学者以晋侯杀其世子申生晋里克杀其君之子奚齐比而观之则春秋之敎明矣赵伯循曰奚齐以本不正故曰君之子明国人不以为嗣独君意立之此説为得经意在丧遇弑称君例见辞从主人篇中
　　六妾母继室卒称君氏
　　隠三年夏四月辛卯君氏卒
　　君氏者隠公之母声子也声子者惠公夫人孟子之娣侄古者诸侯不娶元妃卒则次妃摄治内事谓之继室故孟子卒声子继室生隐公而惠公复违礼取仲子为夫人生桓公惠公薨桓公幼隠公追成父志立桓为大子而已摄君位以夫人礼成仲子之丧则声子犹娣侄而已娣侄之丧史不书于策于是以吾君之丧其母史不可不书也史法苟适夫人丧不用夫人礼则亦书曰某氏卒而无异称如姒氏孟子是也而声子独称君氏故説者疑之公羊谷梁作尹氏以为天子之大夫也然史法天子大夫卒当书氏书名如刘卷是也若曰尹氏卒则是举族皆死之文矣古史谨严又经圣人修定宁有此等书法哉然而声子特称君氏文独卓异者实夫子特笔也仲子以娶称夫人而声子书子氏卒既无以异于众娣侄且嫌于适夫人之不成丧者而名实乱矣礼妾为女君之党服摄女君则不为女君之党服此摄女君之明文也声子以摄女君之贵则异乎众娣侄经于女君称小君则摄女君得称君氏故特书君氏卒以明声子继室之为正惠公取之非礼立桓为大子已摄君位以夫人礼成仲子之丧隠公之处事变庶几无憾而桓卒弑隠则桓恶大矣此脩春秋之意也
　　七王人救列国兼称字
　　庄六年春王正月王人子突救卫
　　鲁史之法非卿称人笔削之义诸侯与大夫略其恒称则称人皆未有称人而又称字者此王人兼称字乃特笔也卫侯朔赞杀二公子而立又得罪于天子天子命立黔牟而出朔齐襄乃合鲁宋陈蔡抗王命以伐卫而纳之其事甚逆于是王人救卫救黔牟也夫子以救卫称王人前与讳四国之君无异而后与讳王子虎之文同朔之罪既不见于经惟王人之救可证出朔立君为天子之意若复从其恒称则是非不白故王人虽非卿特字以尊异之见王人救卫为正则朔与诸侯之罪明矣
　　八诸侯灭吾同宗之国称名
　　僖二十五年春王正月丙午卫侯燬灭邢
　　春秋之法诸侯不生名有二君则名之卒名之其书灭国君将除楚子外惟卫侯灭邢齐侯灭莱二事而卫侯特称名二传皆有灭同姓名之説则异姓岂可灭乎故学者不能无疑于此黄先生曰凡蒋邢茅胙祭皆周公之成王以周公有大勲劳于天下既封伯禽于鲁又封其支子六人所以荅周公之勲至春秋时徃徃为大国吞并今邢人为卫灭矣邢与鲁同出周公则邢之存亡于鲁甚相闗卫既忍于灭周公之后而鲁不能为之请于天子请于大国请于卫以复存其社稷故书曰卫侯燬灭邢虽罪卫侯而实系于鲁也汸案礼为同姓临于宗庙同宗临于祖庙二传知卫与邢为同姓而不知鲁与邢为同宗知卫灭同姓为伐本而不知鲁不救同宗为无亲春秋灭国复兴者多矣岂齐桓能存亡国而晋文独不能哉当卫侯郑之执也鲁之君臣以同姓故且为纳玉于王与晋侯而请归之使念其同大祖之国而以存亡继絶为请晋文方有讨于卫宜无不从者鲁人不知出此此邢之所以灭而不复兴也故圣人特名卫侯以示亲亲之道当知所先后葢一本之教也若灭同姓之有罪则不待异其文而后见矣
　　九宋昭公之大夫特书官
　　文八年冬宋杀其大夫司马　宋司城来奔　十五年三月宋司马华孙来盟
　　诸侯大夫称名氏杀则称其大夫未有不名而以官称者而宋昭公之大夫既不名且独称其官此春秋之特笔也春秋以弑君书者二十四未有上通君祖母下结六卿公族以及国人尽杀大夫之忠于君者而使其党为卿以卒成其簒弑如公子鲍者亦未有以世适嗣位外防诸侯内奉宗庙前乱臣而后贼子徒拥虚器十年而坐受簒夺如宋昭公者是故昭公之大夫皆书其官不书其官则见杀而不名者嫌于曹大夫出奔而不名者嫌于反国之蔡季来盟不称使且不名者嫌于齐髙子矣夫公子鲍之弑械动于昭公未即位之前而卒成于十年之久使非有贵戚彊家囊橐其门则鲍虽奸襄夫人虽恶昭公安能拱手就戮于一妇人邪属辞比事而求之则宋人杀其大夫司马而使华孙代之且来盟然后弑其君则知身为世乡外结援隣国内假手于襄夫人以成鲍之簒者华氏之族也华元司寇华御事之子也而代公子成为右师此葢鲍与夫人所位置者而昭公岂能用之如华元者固知晋大夫可以货取而盟主为不足忌于是使华耦来盟于鲁既而晋卫陈郑伐宋讨弑君者而鲁不与晋人受赂立文公而还华元卒相宋公皆华氏之始谋也夫子于此葢深致意焉是故特书其官然公孙固大司马也不书官者昭公未即位官非其官也公子卬始代乐豫为司马既而亦为大司马乃以旧官书者宋大司马僭王官不可书也子哀不书官者其为卿与晋郤缺赵穿同杜氏所谓散位从卿者也自左氏舍所录之事而妄解书法学者但知其例之不通而不知其事之可据葢其事可据者皆列国史志之成言而所以为例者乃左氏之陋见也为其学者徃徃自不能深考而独宋昭公无道见弑之説至今犹诵于口而笔于书未有辩其诬者然则春秋特笔之义其可不明乎
　　十诸侯防围邑系国戍邑系国围其父所居邑虽外大夫主兵不系国
　　襄元年春仲孙蔑防晋栾黡宋华元卫甯殖曹人莒人邾人滕人薛人围宋彭城　十年冬戌郑虎牢
　　哀三年春齐国夏卫石曼姑帅师围戚
　　襄二年防于戚遂城虎牢不系郑者伯主之令以内辞书史恒辞也楚取宋邑以居宋之叛者故晋为宋合诸侯之师以讨之晋降彭城而归诸宋宜也【据襄二十六年传文】故围虽有宋人犹系彭城于宋明诸侯分地有制非惟楚不当取晋亦不可受也晋取虎牢以偪郑者九年矣而郑不服于是又命诸侯戌之虽以伯令书犹系虎牢于郑者明郑服则归之而非取其地也蒯聩在戚而国夏曼姑围戚齐人助子围父也故虽有齐卿主兵而不系戚于卫以蒯聩居戚故也戚不系卫则辄不当有国父不可围而齐人党逆之罪重矣春秋有相易以成其义者谓此类也自夫子为正名之论当时髙弟如子路犹不能无疑修春秋时蒯聩犹在戚也葢灵公尝欲立郢而卒不立者知蒯聩在晋晋人必将纳之郢虽立犹不立也而卫人立辄以拒父卫为无父之国矣是故蒯聩出入皆称世子而围戚不系卫以郑世子忽宋彭城郑虎牢三特笔比而观之春秋之法明矣
　　十一诸侯敌王命败绩称人
　　庄二十八年春王三月甲寅齐人伐卫卫人及齐人战卫人败绩
　　败者称师卫何以不称师此谷梁发义也而所释未是赵伯循曰败称人罪卫之不服王命故异其文得经防矣葢非师不言败者史文也卫有立子頽之罪齐桓以王命讨之而卫人敢于拒战嫌与敌国同文故变师言人明不当较也史本无日伐之例惟日战是其恒法此举战之日加之伐之上日其伐以尊王命明与他伐国者不同而不日其战以罪卫人明非以主及客者可例论也
　　十二师及齐师战书公围成
　　昭二十六年夏公围成
　　传曰齐侯使公子鉏帅师从公齐师围成师及齐师战于炊鼻此史文之实录也齐侯纳公而不尽力季孙据国以拒君言之可谓详矣圣经外略齐师内讳及战特书公围成虽若为国讳耻而尊尊之义愈至其所以示君臣之敎严矣
　　十三城成周晋人执宋大夫以归书执于京师
　　定元年春王三月晋人执宋仲几于京师
　　合十国大夫城成周于无伯之世晋人可谓有功王室然寻盟狄泉魏舒干位以莅政是僭王官也执宋大夫不请于天子而以归是京师晋也传言正月晋人执宋仲几以归三月归于京师此策书实录之文而经不然者周室东迁而后下陵上替己久郑庄公言天既厌周徳晋女叔寛以苌谋王室为违天邪説诬民非一日矣然天子一命城成周而诸侯大夫奔走恐后则人心犹不忘周也执大夫以归知其不可而卒归诸京师则犹有所畏也夫人心在周则天命未絶于周矣故既削狄泉之盟黜魏舒不序而没晋人执大夫以归之文但书城成周晋人执宋仲几于京师而月以异之上以尊王室下以全诸侯城成周之功而宋大夫不受功晋人专执其罪皆不可掩此圣人知天命为东周之微意作春秋之本义也
　　十四郑伯之弟段出奔书郑伯克段
　　隠元年夏五月郑伯克段于鄢
　　案传曰段入于鄢公伐诸鄢五月辛丑大叔出奔共准鲁史恒法当书郑伯之弟段出奔共若秦伯之弟鍼出奔晋之比其诸侯自攻叛邑鲁史不书若栾盈奔曲沃晋人围之晋人克栾盈于曲沃尽杀栾氏之族但书晋人杀栾盈是也孔子以段大都耦国完聚图逆郑伯处心积虑志在于杀皆非一日与秦鍼陈黄宋辰不同不可一例书故特书郑伯克段于鄢则段之罪固无所逃郑伯之情亦不可掩矣左氏谓如二君故曰克称郑伯讥失敎也此为得之谓段不弟故不言弟则未尽时段形迹已具故去属比簒公子尔杜氏亦谓此夫子改旧史以明义但指传中所称书不书故书书曰之类皆为孔子变例则左氏学者之陋尔
　　十五纪侯出奔书去国
　　庄四年夏纪侯大去其国
　　此纪侯出奔也不书出奔者笔削之法被兵而出不书若许庄公莒共公楚昭王是也必国灭不死社稷而后书若谭子子温子徐子是也夫被兵而出者内有忠力之臣外有大国之救敌去国存犹可复归纪侯迫于彊齐请援于隣国归女于京师而犹不得免焉已不能下齐以国与季无复归之望不得与被兵出奔者比矣国灭不死位者势穷力屈宗庙既夷社稷既墟不能效死而犹脱身以逃者也纪侯不忍残民以争必亡之国又不忍五庙之不祀故使季以纪事齐而已独委国去之亦与国灭不死社稷者不同是故不书出奔而特异其文书去其国其所寓之国不足志矣古之君子不以其所养人者害人孟子曰民为贵社稷次之君为轻纪侯其知此矣故圣人特笔以明之大者纪侯之名从史文也
　　十六郑髙克出奔师溃书郑弃其师
　　闵二年十二月郑弃其师
　　传曰郑人恶髙克使帅师次于河上久而弗召师溃而归髙克奔陈郑人为之赋清人诗清人序曰髙克好利而不顾其君文公欲逺之不能公子素恶髙克之进不以礼文公退之不以道危国亡师之本故作是诗也准鲁史恒法不过书曰郑髙克出奔陈而已孔子以文公失驭臣之道诚有如诗人所讥者时政不在大夫大夫出奔无与乎国之大故古者君行师从卿行旅从则师重于大夫故特书郑弃其师而髙克之奔不足志矣
　　十七楚君杀弑君者别称人
　　宣十一年冬十月楚人杀陈夏徴舒丁亥楚子入陈纳公孙宁仪行父于陈
　　传曰楚子为陈夏氏乱故伐陈谓陈人无动将讨于少西氏遂入陈杀夏徴舒此楚子入陈而后杀夏徴舒之实也楚自君将称君以来终春秋所书楚事皆所以治其罪也而入陈杀陈夏徴舒灭陈杀陈孔奂文与事皆相似楚防蔡般皆尝弑君者而防诱般杀之以灭蔡一是讨弑君者而存其国一是身负大恶而假讨贼之名以灭人国皆不可无辩况讨贼乃天下大义不可以楚故而不明故特书楚人杀陈夏徴舒于上以示义然后书丁亥楚子入陈纳二卿从其恒辞以见实葢讨贼名义既正则与楚防懐恶挟诈者不同矣春秋于楚庄王事取节焉者以弑君贼必不可无讨苟能讨之而不为利虽蛮荆犹与之信大义于天下也是故入陈书日以别之黄先生曰齐晋为中国盟主俱有功于天下然皆包容弑君贼置而不问故圣人于楚子入陈一事先正其讨贼之义然后书楚子入陈便与称兵肆乱不同乃圣人与人为善止遏乱略处此书法所以为妙也
　　十八战称楚人败称楚师书入郢
　　定四年冬十一月庚午蔡侯以吴子及楚人战于柏举楚师败绩庚辰吴入郢
　　凡入国曰国入邑曰邑未有入国而言邑者此入国矣而言邑何也中国诸侯皆王者所封无自号其国者自号其国者皆僭窃也是故赤狄尝自号其国曰潞以归称潞子得从其自号以配爵灭称赤狄潞氏不得从其自号以名国故灭不言潞言灭潞则与三代建国无辩矣此史氏之法也战称楚人败称楚师入称郢特笔之义葢取诸此楚之先熊绎事周至成王始以子男田封诸荆山入春秋至庄公末年犹称荆僖元年伐郑始称楚葢荆其本号楚乃僭王后所自改之号也春秋书楚事凡所以谨内外之辩者无不致其严矣惟始终称楚无异辞葢非入灭皆得以号举也于是蔡侯以吴子战败楚师书入郢而不言入楚以其叛周自立僭天子大号以争诸侯不得与三代建国无辜见入者同文也是故吴得称子楚囊瓦书人而入书日许蔡侯以复世雠而吴之入郢亦不可与弱寡之师例论也





　　春秋属辞卷十三
<经部,春秋类,春秋属辞>
　　钦定四库全书
　　春秋属辞巻十四　　　　　元　赵汸　撰因日月以明类第七
　　春秋记事之例有三事以日决者系日以月决者系月逾月则系时此史氏之恒法自鲁公以至定哀之闲官守相因不得有改者也东周王室衰微四裔僭号五等邦君以彊弱易周班而伯者之兴几于改物其灾祥祸福之变礼乐政刑之乱必皆有非常之故焉史氏以其三例者一以施之而是非得失混淆虽有彼善于此者亦无从见矣左氏传释大夫卒有不日之例则天子诸侯丧纪厚薄尤所当详传于鲁史遗法有不能尽知而况于笔削之义乎葢孔子之修春秋也凡策书之大体既以实録而存其王伯之防中外之交父子君臣之间皆有笔有削以彰其义至于上下内外之无别天道人事之反常史之所书或文同而事异或事同而文异者则皆假日月以明其变决其疑大抵以日为详者则以不日为畧以月为详者则以不月为畧其以日为恒者以不日为变以不日为恒者以日为变甚则以不月为异其以月为恒者以不月为变以不月为恒者以月为变甚则以日为异将使学者属其辞比其事以求之则事之存乎笔削者既各以类明而日月之法又相为经纬以显其文成其义凡灾祥祸福礼乐政刑盟誓战争天下之故一国之事一人之辞无微不显而上为天子内为吾君外为诸侯为伯主又其外为外裔有天子之大夫有吾大夫有外大夫又皆有弟兄姑姊妹之属大夫又有未命者外裔亦有君臣其等衰势分甚严善恶浅深竒变极乱皆以日月见之如示诸掌使文武周公之大经大法焕然复明非天下之至圣其孰能与于此左氏虽不知日月有义而所记之事与圣人之法若合符契公羊谷梁显发斯例必有所受而随事穿凿不可推寻说春秋者遂讳言日月矣近世唯西畴崔氏经解本日月起义然属比不精而类例多舛则其鲜合固宜其他皆主杜氏史有详畧经有阙遗之説尝窃疑之日月为例史有定法文初不繁不当以人而变今经有一嵗之间而详畧特异者不可复言其人不同名号国地事物之文阙者至少何甲子之文阙者独多是皆不通之论也乃离经稽类因类为凡凡疑于例者以着例决之然后笔削之防备矣其间亦有因用旧法者既为圣笔所书即成经义不当复别而言之然而学者苟不深究笔削源流则失传之防无由可见故必新旧相发隠显互明而后其义自彰葢一经之体皆然不尽释也以其法贯乎全经与诸篇者不同故自为一篇而次于此
　　一着例
　　凡日事其法二曰有日有不日曰有日有不日有不月【谓事以日决史本书日者】
　　凡月事其法一曰有月有不月【谓事以月决史本书月者】
　　凡上有系日之事而下有不日之事嫌于同日则书是月以明月例【僖十六春王正月戊申陨石是月鹢退飞】下有同日之事嫌于不日则再书其日以明日例【桓十二十一月丙戌公防郑伯盟丙戌衞侯卒以下皆史法特序于此见春秋日月法其严如此明先儒史有详畧之说不然】苟二役为一事则蒙上事日【僖二十八盟于践土与朝王所同日因防盟而有朝故别书朝而蒙上日】
　　凡一月有二事俱合日而前事赴在后者则以往日附来日【僖九九月戊辰诸侯盟甲子晋侯卒甲子在戊辰前四日杜氏曰书在盟后从赴】赴在后月者则以其日系后月【成九七月丙子齐侯卒杜氏曰丙子七月一日书七月从赴定四王二月癸巳陈侯卒杜氏曰癸巳正月七日书二月从赴】
　　二疑例
　　凡同月事有两事皆合月者则以下事蒙上事月事不合月而上有合月之事则不得去上事之月事不合月而下有合月之事则为下事月苟二后为一事则不为下事月【僖二十八冬防于温天王狩于河阳壬申公朝于王所壬申十月十日也有日无月见非防诸侯则无朝故蒙上不月事】皆以着例见之【此以下皆笔削之防】
　　三变例
　　凡一役再有事嫌以日事敌上事则取下事之日加上事【庄二十八春王三月甲寅齐人伐卫卫人及齐人战史法日战而月伐经改正之不使卫人得敌王命】嫌以日事同下事则取下事加日事之上【宣十一冬十月楚人杀陈夏徴舒丁亥楚子入陈传记楚子入陈后杀夏徴舒经改正之不以入陈累其讨贼】讥在上事则取下事之
　　四例要
　　凡日为详则不日为略【天子崩日嗣王卒不日天子以日为恒诸侯葬以月为恒详尊略卑内夫人日外夫人不日内女卒日王姬卒不日详内略外桓文之盟盛时则日余皆不日详重略轻外裔灭国以君归日自相灭不日详内略外】月为详则不月为略【公侵月大夫侵不月详尊略卑执内大夫月外大夫不月外次伐我月凡次不月详内略外王人救卫月凡救不月详重略轻】凡日为详不日为略则不月为弥略【内刺公子日外杀我所纳之子不日外杀大夫不月外裔为中国讨罪日入中国不日自相入不月之类】
　　凡不月为略月为详则日为加详【七月雩不月八月九月雩月一月再雩皆日外灾不月亡国灾月外灾夫人卒则日之类】
　　凡日为恒则不日为变【天王葬日不及礼不日诸侯夫人卒日国亡不日】不日为恒则日为变【公即位不日不在正月则日诸侯大夫葬不日国亡则日之类】
　　凡日为恒不日为变则以不月为异【烝尝有事皆日用致夫人不日从祀先公则不月公及外大夫盟日及王卿士不日及外大夫无君则不月诸侯卒日吊不以礼不日赴不以时则不日之类】
　　凡月为恒则不月为变【公狩月讳与讐狩不月来盟月国君来盟不月之类】不月为恒则月为变【盟主之防不月无成事则月之类】
　　凡月为恒不月为变则以日为异【诸侯葬月不及礼不月僣礼则日内取所争邑月凡取邑不月一举取二邑则日之类】
　　凡日为重则不日为轻【新宫灾日屋壊不日星变日鹢退飞月之类】不月为轻则月为重【凡执国君不月遂失国则月大夫出奔不月必佚贼而后月之类】
　　凡月为轻不月为重则以日为异【诸侯出奔月失国不月以臣出君则日诸侯入归月非出奔不月弑君以纳君则日之类】
　　凡日为重不日为轻则以不月为异【外参盟日有微者不日外裔之盟不月之类准此推之】
　　五灾祥类
　　凡日食在正朔者书日书朔【桓三庄二十五二十六三十僖五文十五及成以后唯襄十五年不书朔余皆书日书朔葢周厯交朔之法于是始正公羊传曰曰某月某日朔者食正朔也】虽在正朔而食于夜者书朔不书日【桓十七周人以夜半为朔故得言朔日未出故不言日史记推合朔在夜明旦日食而出出而解是为夜食案縠梁传以不言日不言朔为夜食言日不言朔为晦食于理未当唯取夜食之説以足公羊传阙文】食在朔后者书日不书朔【隠三僖十二文元宣八宣十宣十七襄十五公羊传失之前者朔在前何氏谓二日食今案虽非正朔犹是此月所统之日故书日】食在朔前者日朔皆不书【庄十八僖十五公羊传曰失之后者朔在后也何氏曰谓晦日食今案日与月违故曰朔皆不书】
　　凡星变日【庄七】陨石日【僖十六】星孛月【文十四哀十三】久则不月【昭十七】
　　凡无氷时【三】雨木氷月【成十六】霜异月【僖三十三定元】雨雪月【桓八】大雨雪不月【僖十】大雨雹不月【三在时首书其月不与例违】大雨震电继以大雨雪俱日震庙日【各一】
　　凡火灾日【内灾六】大室屋壊不日【非天灾】
　　凡外灾不月【庄二十襄九】虽成周不月【宣十六】唯已灭之国月【昭九】外灾夫人卒然后日【襄三十】四国同日灾日【昭十八】凡地震日【自文至哀五】山崩不月【成五梁山】唯沙鹿崩日【僖十四公羊传曰沙鹿者河上之邑也崩袭邑也何氏曰袭者陷入于地中今案左氏不言沙鹿是山但记卜偃曰期年将有大咎几亡国则沙鹿崩比山崩尤重可知葢地防也】
　　凡一时不雨书时【庄三十一】逾时不雨书首月【僖二僖三再书皆以告庙故】不雨而雨书月【僖三亦以告庙故且见至是月方雨】逾三时不雨书自某月不雨至于某月【文二文十十三】
　　凡无麦苗无麦禾旱【二】饥【三】有年大有年皆时【史本无月法】大水时【八】
　　凡有蜚有多麋鸜鹆来巢皆时【各一见史本无月法】获麟时【时田本不月】鶂退飞月
　　凡螽螟月【螽七螟二】唯秋初不月【螽三螟一据经无书七月螽者凡秋螽不月皆七月也螽始出则为灾灾不止此一月故不月】蝝生不月【宣十五蝝成螽乃为灾灾不在此月故不月谷梁传曰甚则月不甚则时其义未尽】
　　六郊庙类
　　凡郊日【成十七定十五哀元】不郊犹三望不日【僖三十一宣三成七】
　　凡卜郊不从月【僖三十一成十襄七十一】牛伤月【宣三成七定十五哀元】凡雩过祀节未逺者不月【七据经不书七月雩定七年秋书三事系时方书大雩又书一事乃书九月大雩知凡雩系时者皆七月传曰龙见而雩谓建巳之月为嘉谷祈廿雨周七月过雩月未逺故不月以别过时之甚者】逺者月【八月四九月七】一月再雩皆日【昭二十五据书七月雩止此一处葢讥在又雩】过甚者则又不月【昭七年冬大雩】
　　凡日食大水用牲于社各随本事不入例
　　凡烝尝日【桓八再烝桓十四尝】大事有事吉禘皆日【文二因大事而跻僖公宣八昭十五有事闵二吉禘】犹绎日【宣八】用致夫人不日【僖八禘于大庙夫人已絶而祔】考宫非适不日【隠五仲子】从祀由陪臣则又不月【定八阳虎所为】凡作主日【文二】立武宫日【成六】立宫由叛臣则不日【定元季孙出君尝有祷于宫】
　　凡丹楹刻桷皆不月【刻桷为下葬月】取郜大鼎纳于大庙日【桓二宋督之赂】
　　七防姻类
　　凡逆女不月【卿为君逆三微者逆一】虽公亲迎不月【庄二十四】必国君送公防之而后月【桓三】
　　凡夫人至不日【三】必书入然后日【庄二十四】大夫宗妇觌用币日【庄二十四】
　　凡子生日【桓六】
　　凡逆后不月【襄十五】虽我主之不月【桓六】
　　凡来逆女月【隠二】内女来逆妇求妇皆不月【各一杞伯姬着例】凡女归月【四来宁而归一】娣不与适俱行月虽国亡归其邑月【纪叔姬】来媵不月【三】
　　凡外女归京师【桓九】送王姬【荘元】王姬归【庄元十一】虽我主之皆不月【略于王史异内女】
　　凡大夫来逆妻不月【荘二十七莒庆宣五齐髙固为下事月】
　　八丧纪类
　　凡天王崩日【凡至尊当谨崩日吊礼不备以求赙求金见义】嗣王未逾年卒吊不备礼不日【王子猛卒乱未弭诸侯吊不以礼可知】王姬卒虽鲁主昬不日【外夫人礼杀于内女】
　　凡公薨日【十一】嗣子未逾年卒日【待犹君详内事】虽讳弑犹日【子般】必子弑母出而后不日【子恶特异其事】
　　凡夫人薨日【五】不称夫人亦日【孟子定姒尊同】妾母称夫人日【五】不称夫人亦日【君氏亲同】
　　凡外诸侯卒日吊不备礼不日苟赴不以时则又不月【礼杂记凡诸侯吊者有介有含者有禭者上介执圭将命上客临自称一介老某必大夫也亦有既葬而吊者檀弓言滕成公之丧鲁使子服敬叔吊进书则君有吊书其礼如此而当时小大之国贫富悬絶交际不同宜多不备今考之经齐君书卒者九皆日晋君书卒者十书日者九不月者一楚君书卒者六皆日可见鲁事盟主及大国吊赠之礼无敢不备其不月者晋侯夷吾逾年而后告丧史即告时书之自不容有月然文公既非丧主则吊礼必不用常制矣宋公书卒者九不日者二卫侯书卒者九皆日陈侯书卒者十不日者一蔡侯书卒者六不日者一不月者一郑伯书卒者十皆日可见鲁于齐等之国往来有常则吊赠无不备礼者其不日者皆有故也其不月者蔡服于楚齐桓自侵蔡蔡溃之后问不及蔡故赴不以时而鲁亦不吊也苟非其国有他变则鲁亦安敢无故杀礼以犯不韪乎其于小国事体又异曺君书卒者十一书日者二必吾君尝亲受其朝者其来朝而不月者卒于师也檀弓记曺宣公卒于防诸侯请含使之袭则凡卒于防者不复以礼赴诸侯诸侯亦不得备礼以吊可知故卒于师卒于防皆不月滕君书卒者七不日者二其先皆不名则往来者素薄又降而称子则玉帛之将者微虽来朝不得与曺比自来奔丧后乃遣卿防其葬而卒无不日葬无不防则亦视施为报也杞书卒者七不日者二成与文鲁人皆以私怒降其爵其薄于吊赠无足疑者不月者一悼卒于防薛书卒者四无朝鲁者而书日一则意如出君后致恭于宋之属国也邾书卒者七不书日者三邾虽后封而彊次曺莒世有鲁怨五世不防其则不日者其常也秦君书卒者六不日者二往来之礼薄也不月者三赴不以时也许书卒者五不月者三穆卒于师元国灭复封赴不以时也莒与吴皆从夷俗礼有不得行宿君书日卒一鲁宋尝盟于其国也详见第一篇】
　　凡内女为诸侯夫人卒日【二】来归卒日【子叔姬杞叔姬】许嫁卒日【伯姬】唯国亡不日【纪侯将去国伯姬丧不成叔姬吊葬如夫人礼鲁人以义起】凡夫人卒日【二十六】公不与小敛则不日【四隠元年传曰众父卒公不与小敛故不书日杜氏曰礼卿佐之丧小敛大敛君皆亲临之崇恩厚也始死情之所笃礼之所崇故以小敛为文至于但临大敛及不临丧亦同不书日今案大夫卒不日者四公子益师无骇挟叔孙得臣也公实不临丧而书日者六公子牙实杀书卒公孙敖仲遂公孙婴齐卒于外叔孙婼叔倪卒时公在外皆势不得临非君恩薄故书日如常法左氏所发春秋日月例唯此一事然先儒鲜従其説者今以全经笔削之防考之知此法实鲁史旧章但左氏考之不详至圣人修春秋凡所书之事皆以日月为例而权其轻重则又非史法之所能及矣其崩薨卒例与此同出鲁史无可疑者葢吊失礼乃史氏所当谨也唯事有异常史法不足以尽其变则非圣人莫能修孔子葢曰其义则某窃取之矣】
　　凡王卿士卒不日【吊赠礼薄王臣不外交唯二子以义起】
　　凡葬我君日【九】小君日【五】不成丧亦日【夫人一】妾母称小君日【四详内事】
　　凡葬天王日【襄王】不及礼不日【四礼天子七月而五重八翣正棺引窆执綍各千人明器衣服邉车牢具凡役称是故天王葬得礼则日不及礼不日从周之义也今考经唯襄王合葬节亦唯襄王书日桓王七年而匡王四月简王五月景王三月其不能葬至七年则速者礼薄可知襄王当晋文襄之世王室稍振独能备礼也】
　　凡葬诸侯月苟不及礼则不月必厚葬逾礼而后日【礼诸侯五月而三重六翣上公四重执綍五百人遣车七乘明器凡役称是不可更过矣左氏内外传皆载晋文公请隧事宋葬文公用蜃峡益车马重器备椁有四阿棺有翰桧虽华元乐举有不臣之讥然檀弓记宋襄公葬其夫人醯醢百瓮则厚葬之弊有自来矣然或大国多故而小国削弱则亦有不及礼者如有若言晏子遣车一乗及墓而反讥其不留賔客有事则诸侯之俭者亦此类也今考经齐葬九君书日者四皆孝公以前侈盛之时不月者一则公子光之不子也晋葬六君唯文公书日宋六君书日三其一为与夷葬穆公其二皆华元为之卫葬入君书日者二穆变礼襄锡命皆臣子之意其一不月则继絶之文公也蔡葬七君书日者一蔡季归国而厚于先君舍是十一君葬无书日者矣陈葬八君皆不日不月者三郑葬七君皆不日不月者三秦葬三君皆不日不月者一陈国贫秦郑爵卑故皆无僣礼其不月者则有故也自余小国多不月则不月者为礼不备明矣春秋于其逾礼则存其日比诸天子以明其僣其不及礼者则不月以见其薄唯得常者则月之葢天子以日为常则诸侯以月为常等哀之义也崔氏曰凡大国次国之葬例月其越礼而葬者僣也故加日以见之其不及礼而葬者偪也故去月以见之传称宋华元乐举厚葬文公今宋文之葬实日卫文侯之俭也今卫文之实不月以类考之可知矣古人以送死可当大事故春秋以葬礼为重于其有过不及者皆明着以见讥焉是以大国之僣礼者多而次国之僣礼者少次国不及礼者多而大国之不及礼者少葢唯天子无僣而小国无偪尔案崔氏日月例唯此与鲁桓盟防得之故特详考经传以申其説】
　　凡畿内诸侯不月【刘文公王卿士也当时天子且不备礼则王臣之葬礼薄可知】凡内女为诸侯夫人葬不日【宋共姬】唯国亡则日【纪伯姬纪叔姬外以月为常则以日见异姑姊妹之丧公为之服故卒従内辞实外夫人故葬従诸侯之例】
　　九祸福类
　　凡公即位不日【七】即位不在正月则日【定公日食必在月朔史犹书日公即位大事也虽必在正月朔日史法亦当书日以谨始今皆不日者葢笔削之防略常以明变昭定之间逾年无君国家之大变也】
　　凡天王居与入皆月【昭二十三秋七月天王居狄泉上下有同月事又书八月地震以下冬十月入成周例之知二事皆月】未成尊则不月【崔氏不知此义遂疑王猛非正谬甚】苟出居则不月【襄王蒙尘与敬王复辟异】
　　凡公孙日【一同以臣出君例】夫人孙不日【二妇人非罪不出奔】
　　凡公孙反行书至书居月【一】自所居邑行书至书居不月【四皆昭公天王居与出居皆以内辞书与此同】
　　凡内女为夫人来不月【杞伯姬三一朝其子求妇别见】虽来归不月【郯伯姬】苟非以罪出则月【杞叔姬不安于杞杞伯来朝而告絶既卒又逆其丧以归非罪出故特月明与郯伯姬异可决学者千载之疑】
　　凡诸侯出奔不日【出奔三来奔二同僖二十八卫侯蒙上事月】必以臣出君而后日【襄十四卫侯】苟遂失国则又不月【纪侯大北燕伯欵蔡侯朱莒庚舆】未成君不月【郑忽曺羁莒展舆】
　　凡诸侯入不日【入国一卫侯朔入邑二郑伯突卫侯卫侯蒙上事月】复归不日【卫侯郑】必弑君以纳君而后日【襄二十六卫侯衎】苟非出奔则又不月【复归一僖二十八曺伯襄归二僖三十卫侯郑成十六曺伯皆以见执得归】未成君不月【桓十五郑世子忽传六月乙亥昭公入】归而继絶不月【昭十三蔡侯庐陈侯吴】凡公子以簒归不月【二曺赤着例】入不月【二齐小白着例案获麟后卫世子蒯瞆自戚入于卫书日】入而继絶不月【许叔】
　　凡内大夫出奔日【三】苟有闗于一国之大故则不日【三庆父之乱闵弑僖出归父谍】【去三桓公薨不遂三家之势所以成公子憖寡谋妄动昭公之所以终扵出也与祸福在一已者不同故异之】凡外大夫公子出奔不月【三十三着例十九】来奔不月【十一着例八】虽王卿士不月【成十二周公】必佚贼而后月【王子瑕尹氏毛召子朝宋万】作乱而出则月【昭二十宋华亥向宁华定义同佚贼案获麟后宋向魋以叛出卫子还成以伐公不果出皆书月陈辕买卫公孟彄出不书月此成旧法】叛而出又不月【昭二十二华亥向寜华定内因二司马入国以叛外有吴楚之助诸侯救宋者畏楚而出之治不止佚贼】
　　凡内大夫来归【季子】外大夫归【五三着例】复归【元咺着例】入【良霄乐大心】复入【鱼石栾盈着例】皆不月虽入以叛不月【入国一入邑四】必归弑君而后月【楚公子比】
　　凡执国君不月【入着例三归亦不月】虽三公不月【虞公】遂失国则月【僖十九宋人执滕子婴齐以失国名】执外裔之君虽失国不月【昭四楚人执徐子】凡执大夫不月【八着例六】虽王卿士不月【可决单伯非内大夫】唯执吾大夫则月【三季孙行父着例】执大夫于京师则月【宋仲几】执大夫使废立则月【郑祭月】
　　凡臣弑君日【九】以簒首恶不日【楚公子比】弑未逾年君不日【齐舍别成君】苟庶孽见弑则不月【晋卓齐荼】不称君不月【晋奚齐】凡称国以弑日非当国者称国不日【晋栾书中行偃皆正卿莒仆吴光事与之异○薛弑其君不月无可考】
　　凡称人以弑日非微者称人不日【齐邴阎职实微者宋莒实非微者】凡世子弑君日所由来者异不日【蔡侯淫而不父与楚子頵许悼公不同】凡阍弑不日【贱刑人】非盗而称盗则日【蔡公孙翩以盗赴】
　　凡外戕他国君不日【宣十八鄫子】诱而杀之日【蔡侯般谷梁传曰外裔之君诱中国之君而杀之称时称月称日谨之也案日必有所系时月不必合时月取义】执而用之日【僖十九鄫子】
　　凡内刺公子日【公子偃】苟以説大国则又不月【公子买】凡外杀大夫公子不月【三十五】虽杀尝弑君者不月【里克甯喜】相杀不月【宣十五年王札子昭八陈招昭十三楚弃疾文六晋杀阳处父昭十四莒杀意恢】盗杀不月【襄十郑昭二十卫哀十三陈】虽杀世子不月【晋申生宋痤】杀其弟虽天王不月【佞父】必杀我所纳应立之子而后月【子纠】放大夫不月【二】
　　凡外杀簒立者不月【齐无知陈佗不以罪讨】杀叛者不月【郑良霄晋栾盈】必讨贼若卫人而后月【州吁】
　　凡外裔相诱杀不月【楚子杀戎蛮子】杀他国大夫不月【三皆为上事月】必讨贼若杀陈夏徴舒而后月【特书讨贼系月于入陈之上比卫人杀州吁以与之】
　　十朝聘类
　　凡公朝王日【二】诸侯来朝不月【三十六着例二十二以小事大以弱服强非邦交旧典故去月以为恒畧言之也其为下事月者不与例违】外裔来不月【介葛庐白狄观鲁公外如诸侯来朝与外裔来　同不月之法则经意可见矣】内女使其夫来朝则月【鄫子】畿内诸侯来则月【祭伯州公王臣无外交皆异其事】
　　凡公如不月【十九】虽以事往称其事不月【三皆畧之】必如京师而后月【异于列国】必如楚而后月【二异于中国】苟如以四时首月则书其月【八非王事不敢废王正与时首兼存史法见本书月宣九襄八定三着例】
　　凡公如而至不月【十八】必尝见止而后月【成十一下防至着例】必奔诸侯丧而后月【宣十成十一】必自楚而后月【宣二十七昭七皆异常】苟至以四时首月则书其月【文十四昭五其余皆为下事月】
　　凡防而至不月【二十六防师盟戎同】必尝见止而后月【僖十七】以师行至不月【伐十三侵三围二救一成十六十七二至防同】必防外裔伐中国而后月【哀十】苟至以四时首月则书其月【至防三至伐二伐而至防一】凡夫人如不月【四】其合礼而至则月【文九夫人如不月与公同而至则月与公异踓归寕得礼亦谨其至男女之别也】苟如以王月则书其月【荘二十不敢废王月略于君妇人无外事】
　　凡大夫如不月【如京师四如陈二如宋五如卫一如邾一如齐十七如晋二十五如楚一如莒一如牟一】虽以事往称其事不月其执而至亦不月【降于君据大夫如多特系时又文六年秋襄七年秋二如皆下书八月九年夏下书五月知本不书月其昭二十三王正月叔孙婼如晋为下日卒月余皆为下事月】
　　凡诸侯相如不月【齐侯郑伯如纪州公如曺】虽以事来称其事不月【奔丧防葬为葬月】苟来献防则月【失伯主之道故齐人归俘不月楚使献捷不月可决此为齐侯亲来】来逆出妻之丧则月【成九杞伯】
　　凡列国来聘不月【陈一齐五晋十一宋四卫四郑一秦一荆楚二吴一】虽以事来称其事不月【二及妻来一称人来六】不言其事不月【齐仲孙】必来归其助祭之邑而后月【归祊】必来归所执吾女而后月【齐子叔姬】必楚以聘报朝而后月【襄三十嫌与伯国同】
　　凡王使来聘归脤会葬不月【周官旧典】锡命【三一着例】归赗归含防葬妾母来求【求车】皆月【私恩失礼】来求非王命则又不月【二谅闇讥不在天子】王臣私交不月【祭叔】
　　十一盟防类
　　凡内离盟日【隠六艾文十七谷定十二黄】虽与伯国盟日【荘二十三扈文三十三襄三皆及晋侯】唯宜盟则不日【隠元于蔑闵元落姑】苟无成事虽防伯主盟不月【荘十三于柯鲁背盟】
　　凡内参盟虽有大夫日【僖二十五汛二十六向】苟无成事则又不月【昭二十六鄟陵谋纳公不克】
　　凡外离盟有闗于诸侯之合散不月【隠三石门为下事月定七于咸于沙定八曲濮唯隠二于宻阙文】
　　凡外参盟日【隠八瓦屋】有微者不日【僖十九曺南】君称同微者不日【桓十一恶曺】
　　凡桓文之盟不日【桓幽贯】虽公防不日【桓幽首止母洮牡丘】内讳公而外称人不日【文翟泉】唯其盛时则日【桓葵丘文践土】
　　凡晋主夏盟恒日【防诸侯十一大夫主诸侯一诸侯防而大夫盟三】唯畧不序诸侯不日【二扈】盟不足以服贰不日【成九蒲】盟而后执诸侯不日【襄十九祝柯】晋不主盟不日【定四皋鼬】大夫防之不日【文二垂陇成十八虚朾】苟大夫防大夫称人则又不月【宣十二清丘诸侯不序不日则大夫称人宜降】
　　凡公及外微者盟日【隠八浮来】及大夫虽讳公犹日【齐髙傒晋处父荀庚郤犫卫孙良夫宋向戌】唯及王卿士不日【文十苏子】苟不讳公而无成事则又不月【荘九于蔇】
　　凡大夫与外大夫盟日【二】虽防微者盟日【襄二十向】苟内外皆微者则不日【隠元宿】
　　凡内大夫特盟诸侯不月【三】自参以上不日【桓十一折】必见伐以贿盟然后日【文十六齐侯】必伐其国要之盟然后日【哀二邾子】苟以遂事盟则又不月【荘十九公子结】
　　凡内涖盟不月【四】外来盟不月【三】虽国君不月【襄二十九子】以辅簒来盟则月【文十五宋司马华孙宋人将弑昭公华孙公子鲍之党也其来盟实结鲁为援非君命故不称使嫌与齐髙子同故书月以异之】苟来盟于师则日【齐国佐败绩后请服】
　　凡外裔之盟不月【僖二十狄三十二狄宣十一辰陵】虽来盟不月【屈完】与盟不月【于齐鹿上】必吾君大夫特与之盟而后日【隠二文八皆戎】以兵加中国公防之盟日【僖二十一于薄二十七于宋成二于蜀】两主之虽吾大夫及盟日【襄二十七于宋】
　　凡鲁桓之盟皆日【六】唯盟戎不日【桓二説见桓防下】
　　凡内离防不月【四】外防公不月【文十三卫侯郑伯】必参防而后月【隠十定十四凡离防离盟皆两国之志自诸侯合而为乱始有参盟参防中丘为鲁合齐郑之始牵为鲁合齐卫叛晋之始故月以异之】参防有大夫则不月【哀十二郧】遇不月【三】凡公防内女【荘二十七】防师【定八】夫人防齐侯【荘二禚荘七防谷倍十七卞】如师【庄五】皆不月夫人享齐侯以王月则书其月【荘四】凡外离防不月【定十四】虽参防不月【定十】唯始惧楚而防则月【桓二凡诸侯来朝不月则七月为防邓书】遇不月【三】胥命不月【一】
　　凡盟主之防不月【四】虽公防之不月【十二】虽王卿士防之不月【单伯】必无成事而后月【僖元年于柽谋救郑而不成救十六年于淮城鄫不果而还襄七年于鄬救陈陈侯逃归二十四年二十五年二夷仪伐齐一大水不克蒙日食月一受赂不讨贼蒙弑君月皆以前例见之】
　　凡大夫与大夫防不月【襄三十澶洲昭二十七扈】内大夫防之不月【十二】诸侯与大夫防不月【定十安甫】伯主之防亦不月【荘十三北杏僖三阳谷】虽吾君防之不月【襄二十六澶渊】内大夫防诸侯亦不月【四】
　　凡外裔与诸侯防不月【僖二十一盂昭四申】虽吾君特防之不月【隠二潜哀七鄫十二槖臯】吾君防诸侯及之亦不月【哀十三黄池】防又防亦不月【襄十柤】必防而及盟而后月【成二蜀】吾大夫防之不月【宣十五宋襄五善道昭九陈哀六柤】必防又防而后月【成十五钟离襄十四向】凡鲁桓之防皆月唯不遇不月【十年今案日月有例所以权事之轻重而别其同异桓内弑其君而结郑以定其位取鼎以成宋乱又与郑突同恶相济虽昬于齐而不能为纪求齐身又卒死于齐其六盟十五防不出乎此乃为国君者之极恶竒变在十二公中无与为比非有轻重之可权同异之可别故从旧史恒法一以施之所以重社稷尊宗庙文不易而义愈深矣盟戎独不日者桓之盟防既别治之与诸公异故盟戎亦别之不得与隠公同也凡疆塲之交所以继好息民隠二年公防戎于潜传曰脩惠公之好也桓弑隠非继隠好亦不得同隠盟书日削其盟戎之日而二义皆成书法神妙葢如此不遇不月者异成事从史文也】
　　凡平皆月【宣四平莒及郯十五宋人及楚人平昭七暨齐平定十及齐平】有闗鲁与诸侯之合散则不月【隠六郑人来渝平定十一及郑平陈氏曰书郑渝平以志诸侯之合书及郑平以志诸侯之散可谓深得经防不知经不书月已特别而异之然诸侯合散经于离盟不月见义陈氏已发不书之秘此二平不月则鲁与诸侯之合散在焉亦不可无辩】
　　十二战争类
　　凡内侵不月【三】必公将而后月【四内犯大国书侵故公将则月以甚之】凡外侵不月【二十二】虽侵我不月【四】必内防伯主之师若王臣合诸侯而后月【僖四公防齐侯侵蔡公孙兹防齐侵陈定四公防刘子侵楚】凡内伐不月【八】虽公将不月【十】必三卿并将而后月【昭十伐莒哀二伐邾征伐执词故君大夫同不月三家既分公室有时并将俱出则月以见异常】
　　凡外伐不月【七十八】虽伐我不月【二十】唯伯者不能救与国而伐小国则月【僖十五齐师伐厉传曰以救徐也】唯纳所属公子杀已立之君则月【僖十八宋伐齐纳孝公齐人杀无亏】必伯主以王命讨罪而后日【庄二十八齐人伐卫説见第三篇又见前】
　　凡公防侵伐不月【十二】唯防伯主若王臣伐诸侯则月【僖四侵蔡伐楚定四侵楚】自京师遂防则月【成十三伐秦】防太子称君将伐国则月【成十伐郑传六月丙午晋侯卒】
　　凡大夫防侵伐不月【八】虽王臣防之不月【庄十四单伯】唯防仇雠以逆王命则月【庄三伐卫】防伯国侵与国则月【僖四侵陈】凡外裔侵伐不月【七十一】虽侵伐我不月【文七狄哀八吴】虽公防伐不月【哀十十一一以月至见义一为战月】
　　凡鲁桓防伐皆月【二义与盟防同】
　　凡公败外师不日【三略之国君不以善将为功】甚之则日【隠十败宋于菅臣防伐而又独进败之庄十一败宋于鄑宋方辅齐图伯鲁再败之】大夫败之则日【僖元公子友昭五叔弓皆败莒却敌御寇皆臣子分所当为故从其恒法】
　　凡外相败日【僖三十三晋及姜戎败秦】中国败外裔不月【晋败狄三】唯内大夫败狄则日【文十一叔孙得臣义与败外师同】
　　凡外裔相败不日【定十四于越败吴】苟败其从中国者则又不月【楚人败徐异相败】虽败中国不日【庄十荆败蔡昭二十三吴败顿胡沈蔡陈许为胡子沈子灭日】苟王师败绩则又不月【成元王师天下莫得较故异其事】
　　凡战皆日【内外战十九】拒王命而战则不日【庄二十八卫及齐战説见第三篇】外裔自相战则不月【昭十七楚及吴战于长岸略之与中国异】苟为中国讨罪则日【定四蔡侯以吴子及楚人战于柏举】
　　凡围不月【内外围国邑二十五皆同】虽公防围不月【僖六年伐郑围新城】唯书同围齐月【襄十八】
　　凡公围内邑月【定围成】公在外则又不月【昭围成】
　　凡外裔围中国不月【十二】虽中国围外裔不月【定五】
　　凡内入国不日【隠二入极桓二入】必公将而后日【隠十一入许哀七入邾】苟入其甥国虽大夫将日【僖二十七入杞责来朝不敬时伯姬尚存】废祀易田虽入邑日【隠八入祊】
　　凡外入国不日【隠二莒入向僖三十三秦入滑昭十八邾入鄅】虽君将不日【哀八宋入曹】必伯主将而后日【僖二十八晋侯入曹】讨违王命若叛中国虽大夫将日【隠十齐郑入郕讨不防王命文十五晋郤缺入蔡讨不会新城襄二十五郑公孙舍之入陈报其从楚见伐】苟有以来之则不月【隠五卫入郕报其侵十年宋卫入郑报其伐僖二十郑入滑文五秦入鄀皆讨其贰周礼大司马比小事大以和邦国孟子以小事大为畏天】凡外裔入中国不日【三】苟为中国讨罪则日【宣十一楚子入陈讨弑君者定四吴入郢为蔡讨楚】其自相入则又不月【成七吴入州来定五哀十三于越入吴】
　　凡入国以其君归不日【哀八宋入曹】内入国以其君归则日【哀七入邾】
　　凡溃不日【僖四蔡溃文三沈溃昭二十九郓溃】外裔溃中国则日【成九莒溃】凡灭国不日【庄十齐灭谭十三灭遂襄六灭莱】唯灭吾同宗之国日【僖二十五卫侯燬灭邢】因诸侯之防遂灭小国日【襄十诸侯会吴于柤遂灭偪阳】苟闲伯主有事而灭小国则又不月【僖十七齐桓为淮之防鲁灭项襄六晋悼列鄫人于戚之防莒人灭鄫讥在齐晋】
　　凡外裔灭中国小国不月【楚灭黄灭江六狄灭温吴灭巢】防而遂灭则月【昭四楚防伐吴遂灭頼】必灭大国而后日【昭八楚灭陈十一灭蔡】虽大国之附庸日【宣十二楚灭萧危及宋】
　　凡外裔自相灭不日【莒人灭鄫越灭吴】外裔灭畿内国不日【狄灭温僖十六年传狄灭温蘓子无信也蘓子叛王即狄又不能于狄狄人伐之王不救蘓子奔卫疏云不日阙文率意言之冝少合也】
　　凡灭国以其君归日【定四蔡公孙姓灭沈六年郑游速灭许】虽外裔灭中国以君归日【昭十一楚师灭蔡定十四楚公子结灭顿十五楚子灭胡】中国灭外裔以君归日【宣十五晋师灭赤狄潞氏】唯外裔相灭以君归不月【僖二十六楚灭夔】
　　凡外取师不月【隠十哀九十三】殱不月【庄十七】
　　凡内取田邑皆不月【八哀二取漷东田沂西田为三卿并出月宣四伐莒取向为平莒月】背盟取邑则月【昭元取郓叔孙豹防虢而取郓故月】必一举取二邑而后日【隠十取郜取防郑取二邑劳公与取地邑异谷梁传曰不正其乘败人而深为利取二邑归诸已故谨而日之也】
　　凡内取国不月【僖二十二须句宣九根牟成六鄟襄十三邿着例三】遂灭其祀则月【昭四取鄫鲁属鄫而莒灭之至是鄫又叛莒而来依我不能推亡固存反乗急而兼之故凡内取不月此其月异之也】
　　凡外取邑不月【隠六长葛着例隠四年娄为下弑月】虽取内邑不月【哀八齐人取讙及阐】必取以居公然后月【昭二十五齐侯取郓】取内所赂田月【宣元齐人取济西田】
　　凡外取国不月【僖三徐取舒】袭国不月【襄二十三】
　　凡降国不月【庄八郕】必伯主而后月【庄三十鄣】
　　凡救不月【八闵僖二救邢上为元年不书即位月夷狄救四】虽内救不月【三僖十八师救齐着例襄二十三救晋为下日卒月】防救不月【四及救一】遂救不月【僖六】必王人救列国而后月【庄六子突】
　　凡次内外皆不月【内次二外次四防次二楚次一聂北为僖元年月僖十五匡为盟牡丘月襄二十三雍榆为日卒月】虽公次不月【庄三着例昭二十五为日孙月】外次必伐我而后月【庄十】戌不月【僖二十八襄五襄十】
　　凡公追不月【庄十八僖二十六】
　　凡迁邑不月【庄元郱鄑郚】必迁国而后月【庄十宋迁宿闵二齐迁阳】凡自迁其国以避外裔月【僖元邢迁夷仪三十一卫迁帝丘】叛中国而请迁于外裔则不月【成十五许迁于叶昭九于夷十八于白羽定四于容城】请迁于吴以避仇楚则月【哀二蔡迁州来蔡既以吴入郢其依吴避楚非得已故得与邢卫同书月】
　　十三师田类
　　凡狩不月【哀十四西狩时事】唯火田则日【桓七焚咸丘讥尽物】
　　凡公狩月【桓四郎】讳与雠狩则不月【庄四禚】观鱼不月【隠五非务】搜不书公不月【昭八红】虽大搜亦不月【四三家分公室据定十四年比蒲邾子来防公见大搜皆公在昭八年搜于红传自根牟至于商卫革车千乘则非时田可知】必大阅治兵而后日【桓六庄八】
　　十四赋税类
　　凡军制作舍皆月【成元襄十一昭五】赋税不月【宣十五哀十二】
　　十五兴作类
　　凡城筑不月【成二十三筑八】虽防城不月【襄二十九城传言六月】虽城成周不月【昭二十二传十一月】必伯者存亡国而后月【僖元城邢二年楚丘】苟无成功则又不月【僖十四縁陵】
　　凡新不月【庄二十九延廐】新作不月【僖二十南门】必有僭制而后月【定一雉门两观】
　　凡堕邑毁台皆不月【定十二堕郈费文十六毁台】
　　凡浚川时【庄九】
　　十六眚盗类
　　凡肆眚月【荘二十二】盗窃宝器得宝器皆不月【定八定九】













　　春秋属辞卷十四
　　钦定四库全书
　　春秋属辞卷十五　　　　　元　赵汸　撰辞从主人第八
　　辞从主人者谓从主人之辞也语出永嘉陈氏主人与公羊传主人习其读问其传之主人同谓鲁君也春秋本鲁史成书虽孔子作经亦必禀君命而后得施笔削自非有所是正皆从史氏旧文然其所是正者亦不多见故曰辞从主人葢本孟子其文则史而谷梁传亦有从史文之云实经之逸义也当春秋成时孔子恐门人不得其意故告以制作之原曰其事则齐桓晋文其文则史其义则某窃取之矣此曽子以授子思而孟子述之实千万世学春秋者之指南也至公羊氏乃曰其辞则丘有罪焉尔又曰定哀多防辞主人习其读而问其传则不知已之有罪焉尔又曰所见异辞所闻异辞所传闻异辞其意以为春秋制言之体皆出圣人而又不得其所以为言者故曲为之説夫策书之法内恶讳之而外事从告与史氏杂志以讦为直者不同韩宣子晋卿也观书而大史氏不隠者以其文辞犹存成周旧典非史氏私书比也孔子非史官亦非见大夫也请修国史而时君时相不以为疑者其事与文皆仍鲁史之旧虽有笔削而无所増加也则其辞何罪之云定哀之际书事与隠桓以后不殊而亦何防之有葢孔子甞曰知我者其唯春秋乎罪我者其唯春秋乎非其辞之谓也其言之所自出与孟子同而口传失真则去之逺矣葢其所闻于不修春秋者雨星不及地尺而复而已则又安知鲁史记之为周礼哉司马迁有言孔子西观周室论史记旧闻兴于鲁而次春秋七十子之徒口授其传指为有所刺讥襃讳抑损之文辞不可以书见也则由公羊之説而意其当然然愈诞矣自是以来家自为学人自为书穿穴支离传防胶固其甚者乃若法吏深文巧诋之为皆坐以春秋为孔氏所创一家之言而不知其本故也谷梁以国地之异名者谓之从史文不能通诸全经左氏所发多史例也而记韩宣子之言谓之周礼且曰非圣人莫能脩之则其失在不知有笔有削而已至永嘉陈氏乃専主笔削求经然犹以爵号名氏为襃贬误指左氏所録即鲁史旧文而经之成言皆为圣笔所脩其所谓从主人之辞者亦无几焉则犹惑于公羊而于孟子所传述者未甞少致思也故今特取陈氏语名篇以矫其失凡天道人纪爵号名氏郊庙师田昬姻朝聘史氏之恒辞皆以类发例而赴告之情策书之体可得而论者亦一二附见焉
　　一编年类
　　凡君之首年曰元王之始月曰正【元者首也以吾君即位之首年故曰元年正者长也以时王所改一嵗之长月故曰正月呉先生曰尊其在首特立殊称故不曰一年而曰元年尊其在始特立殊称故不曰一月而曰正月】
　　二灾异类
　　凡阙于所不见曰日有食之【不言为月所食】曰星陨如雨【不言至地之形】曰陨石于宋五【不言陨星】曰六鹢退飞过宋都【不言风】凡常无曰有【有蜚有有年有星孛有鸜鹆来巢】常有曰无【无水无麦苖】过常曰大【大雨雹大雨雪大旱大水大饥大有年大无麦禾大雩大搜】甚有曰多【多麋】始出曰生【蝝生】
　　三郊庙类
　　凡除地祀天曰郊【本天子孟春祈谷于上帝之祭其礼于郊外扫地而行之故名其祭为郊鲁僭用之僖三十一年始见经】可否聴于神曰卜郊有祷而为曰用郊牛卜吉日曰牲不用曰免望祭三方曰三望【详见第一萹】凡设坛祈泽曰雩用盛乐曰大雩【礼天子大雩帝用盛乐鲁僭用之】雩而得雨则书雩雩不得雨则书不雨为灾则书旱【详见第一篇】
　　凡三年大祭曰禘【本天子之礼鲁僭用之僖八年始见经】讥在祭则曰祭讥不在祭则大庙曰大事略之曰有事【详见第一篇】逆祀曰跻顺祀曰从【前言跻则后为降后言从则前为逆互文见义】已絶而祔曰致祭而安主曰考得已不已曰犹周公曰太庙鲁公曰太室【从谷梁世大古字通用吴氏曰左谷误世为大杜氏氏以为大庙之室诸儒多从之夫庙制中央一室谓之大大室书洛诰成王祭文王武王而曰王入大室祼彼文武庙亦有大室若果大庙屋坏当书大庙】羣公曰宫祢宫曰新宫羣公以諡名宫妇人以姓名宫已毁更作曰立
　　凡时祭秋曰尝冬曰烝【本公羊传春曰祠夏曰禴秋曰尝冬曰烝与周礼合不书祠禴者春夏礼薄鲜过举常事不书例见后】
　　四名号类
　　凡侯国之史称天王【若王朝之史但称王】或曰天子【锡成公命刘氏曰临诸侯曰天王临天下曰天子然名号当归一葢特笔也姑存之】王不在辞端不加天【从王伐郑凡言天以其无上故不加于语中】
　　凡王世子不名【首止防惠王太子郑】王子称字【王季子来聘顷王子】必见杀若相杀而后称名【弟佞夫王札子】争立名【王子朝】
　　凡王朝公卿不名称爵以配国邑【僖九宰周公孔三十宰周公阅成十二周公楚隠元祭伯七凡伯僖十温子蘓氏文元文九宣十五毛伯卫昭二十六毛伯得文五召伯昭公宣十五召伯戴公成八召伯桓公昭二十六召伯庄公成十六十七尹子武公庄元十四单伯文十四单伯成十七单子襄公襄三单子顷公昭二十二单子穆公旗昭十三刘子献公挚二十二刘子蚠即定四刘子文公卷呉氏曰王朝三公八命有封国则从九命之爵称公六卿六命有封国则从七命之爵称伯中下大夫四命有封邑则从五命之爵称子爵止三等】必冢宰而后兼称宰【宰周公宰渠伯纠】父在子袭其爵则兼称名【渠伯纠】父老子代其使则称某人之子【仍叔之子】举其族称氏【昭二十三二十六尹氏】父卒子未命称某氏子【武氏子】
　　凡王朝大夫未爵称字【南季仍叔家父荣叔叔服传称内史叔服内史于周礼为中大夫呉氏曰王朝中下大夫四命无封邑者以字配氏】上士中士称氏名【宰咺官师刘夏石尚】下士称人
　　凡王者之都自诸侯言曰京师【不敢斥其地嫌若外辞】自王者言则以地举曰成周曰王城【王者不自称京师】诸侯城王都亦以地举曰城成周【王者有迁都之义故城筑当以地举与城楚丘城夷仪不言城卫城邢同】王所在曰王所【不敢直言朝王】自其家人而言曰王室【不及外廷之辞】凡诸侯内生称公称我君【顺吾臣子之辞】外生称爵【正周班也】卒称爵称名【重王爵谨世系】则举諡称公【顺彼臣子之辞案公食大夫礼五等诸侯同称公葢国中臣庶不敢斥其君之爵通得称公实周制也】必见弑然后称其君苟阍弑盗杀则不称其君【阍与盗皆贱不得以君臣之辞书之】
　　凡嗣子未称名【庄三十二十月子般闵元六月荘公襄二十一九月子野十月襄公】既称子【文十八十月子卒是年六月文公公羊传曰君在称世子君薨称子某既称子逾年称君何氏曰缘民臣之义不可一日无君故称子某明继父也名者尸柩尚存犹以君前臣名也既不名者无所屈也一年不二君故称子逾年称公不可旷年无君也此説合经意必有所传左氏不知此义于子卒曰讳之也杜氏谓鲁讳弑既不称君于里克弑其君之子曰未也为左氏学者遂以为未称子之例而既称君据里克弑其君卓不思奚齐称其君之子与在丧称子文既不同卓逾年见弑自其恒称与在丧亦异苟子恶冝称君而讳之则当如隠公称公薨亦不称子卒皆失其义类非经防明矣】防诸侯称子【僖九宋子防葵丘未二十五卫子盟于洮既未逾年定四陈子会召陵未传曰宋桓公卒未而襄公防诸侯故曰子此诸侯在丧出防称子之例以其去丧位无所屈故虽未不称名据卫成公既未逾年称子文九年春毛伯来求金虽逾年而未不称王可见必既又逾年乃得称君杜氏之失明矣】以师行称爵【桓十三卫侯与战逾年未成二宋公卫侯防伐郑逾年未四年郑伯伐许既未逾年皆以其用军礼变丧容将兵出令不可复冐丧主之称故称爵赵伯循曰凡诸侯在丧而有竟外之事以丧行者称子以吉行者称爵志恶之浅深也今考出外称子唯施于盟会行师皆称爵其説未当】未逾年遇弑称爵【齐公子商人弑其君舍礼记曰君薨太子号称子待犹君也然则称子者乃嗣君在丧之号臣子事之则犹成君也故遇弑则称君所以正君臣之名以明弑逆之罪为左氏学者有既未逾年称君之説失一年不二君之义矣谷梁又谓成舍之为君所以重商人之弑失待犹君之义矣夫既曰待犹君则不待春秋成之而商人之罪亦岂待成之而后重哉由胶于逾年称君之説而不知遇弑当变文以正名此所以失也】出奔称名【郑忽曹羁莒展舆东者嗣君在丧之称既失国非复在丧之子故不得比出防诸侯称子也】君状国灭见执以归称世子【蔡世子有昭十一年四月楚子防诱蔡侯般杀之楚公子弃疾帅师围蔡十一月灭蔡执蔡世子有以归用之以楚人诱杀其君父即进兵围其国都执有以归用之冈山蔡无有孑遗矣书曰世子示不絶于蔡也】
　　外子卒不志【卫载略外】
　　凡诸侯不生名去国辩二君名【郑突辩于忽卫朔辩于黔牟蔡朱辩于子国莒庚舆辩于郊公邾益辩于革齐侯将纳简公晏子曰燕有君矣则其出不可无辩也卫郑使元咺奉叔武受盟则非二君也既而晋侯命叔武称子序莒子上卫侯归卒杀叔武则疑于二君矣故归自楚名之既又见执于伯主而元咺立公子瑕故再归名之卫衎立二十一年而大臣出之代其位者亦贵戚之卿也臣无出君之义无摄之之道则非二君也既而剽列于诸侯之防则不可无辩矣故书以名之有谓书剽书衎者乃笔削之微辞见衎之不礼大臣至于失国剽之不禀王命立由甯喜者俱非也】见纳不名【顿子北燕伯诸侯不相名】复国继絶名【蔡侯庐陈侯呉从继故例】小国之君来朝详之名【谷伯绥邓侯吾离传言贱之杜氏谓僻陋小国礼不足故今案来朝唯附庸小国称名以其未爵命也有降爵成礼者滕杞薛之君是也有以不敬见伐者杞君是也史皆不敢斥其名谷邓逺于鲁素无交好既以侯伯成礼复贱之而书名非人情也以当时事理推之谷邓于鲁交好不通事无本末二年蔡侯郑伯惧楚而会于邓谷邓二君亦以惧楚故始来朝于上国旋则亡灭不复再见故书名以详之】附庸之君名【介葛卢郳黎来以其未爵命于天子不得从五等邦君例称爵而从卿大夫例称名】大者称字【邾本附庸至仪父彊大比于列国鲁人喜其来盟不敢以名命之萧者宋附庸叔者其君之字萧叔大心之后邂逅朝公亦不以名命之皆从王朝命大夫例称字】
　　凡诸侯朝防降爵成礼録其实【滕子杞子杞伯薛伯】诸侯世子来奔逆以诸侯之礼书爵【郕伯传曰郕大子朱儒以夫钟与郕邽来奔公以诸侯逆之先儒多不信其説今案郕伯卒郕人立君而郕大子以地来奔公以其冝为君者故以诸侯礼逆之虽非礼亦与他叛人不同左氏非妄孔氏曰史遂从公之意不可反公之心追言世子王氏曰若书朱儒以地来奔则不见公以诸侯礼叛人之意】伯国立大子为君防诸侯书爵【成十晋侯伐郑传曰晋侯有疾五月晋立太子州蒲以为君而防诸侯伐郑据传晋人生立太子为君此后世内禅之礼所从起也然非王制则悖甚矣刘侍读谓经但言晋侯无以明之若有其事当书名非也州蒲既称君以主诸侯非争国失国不当名之亦无称君书名列防之法】诸侯之弟摄位受盟称子【僖二十八卫子从未成君之礼】附庸世子摄君来朝称人【邾牟葛】
　　凡畿内诸侯卒不称爵【王子虎刘卷孔氏曰有諡必当有爵不书爵者畿内之国不得外交其臣不敢赴必天子为之赴不言其爵也】则举諡称公同诸侯【畿内诸侯得置臣属治其国邑】
　　凡夫人生以姓配氏卒以諡配姓称我小君【顺吾臣子之辞】内女以字配姓字叔或加子【孔氏曰文十二子叔姬杞桓夫人十五子叔姬齐昭夫人宣五子叔姬高固妻成五有杞叔姬来归其娣也娣亦字叔者周之法积叔也今案伯仲叔季唯可字四人故字法或积叔既积叔故或加子以自异如公孙婴齐称子叔婴齐其后叔老叔弓或称子叔子葢欲别于叔孙氏也大夫书名氏故字不得见经妇人唯书字故从其加子以自异也自赵伯循谓时君之女曰子学者固谓齐子叔姬为文公女计其年又谓非齐舍母而杞伯来朝谓絶叔姬等事皆以为非由一字之义不明而左传有数处不可信矣】
　　凡诸侯之子曰公子公子之子曰公孙公孙之子赐族称氏【隠八无骇卒羽父请諡与族刘氏曰杜云无骇公子展之孙非也若无骇真公孙之子当其继大宗也赐氏久矣何待死而赐氏乎且礼云公孙之子以王父字为氏非言其死而后氏之也然则无骇固公孙也无骇请族者为无骇之子请族也子展称公子无骇称公孙无骇之子未有称也此其所以请之也若公孙之子死然后赐族则无骇为终身无所氏也杜氏不明于礼矣】公孙为兄后卒称族【成十五仲婴齐卒公羊传曰公孙婴齐也曷为谓之仲婴齐为人后者为之子孙以王父字为氏归父奔齐鲁人徐伤归父之无后也使婴齐后之今案归父者仲遂之子婴齐其弟也弟无后兄之义而昭穆无积法为人后者为之子大典不可乱也故婴齐不得称公孙比叔之子而称族同叔老者以其为归父后则祖仲遂从以王父字为氏之法也不称仲孙者以别于仲庆父之后与叔之后不称叔孙以别于叔牙之后周何氏谓不书仲孙明子不为父孙非也子不得为父孙不待异文而后见】
　　凡公子公孙为卿书属【公子益师公子买之类】非卿称名【卫公子州吁齐公孙无知宋督戴公孙】摄卿称名【无骇与翚之类传荀林父曰摄卿以往可也隠不爵命大夫故用摄礼必爵命然后书属】録异恩兼书字【公子季友仲遂公弟叔肸】继故名之【卫晋】争国名之【郑突曹赤齐小白阳生之类去属见非复臣子】簒立未防诸侯名之【卫州吁齐无知陈佗莒展舆诸侯无定其位者皆録实】杀之虽非卿书公子【诸侯公子不言大夫者】在位见杀书其大夫【君臣之辞书属与氏同】外杀若放不言大夫【非君臣】
　　凡母兄称兄母弟称弟【宣十七年传例曰凡称弟皆母弟也此适庶贵贱之别史得为例非谓庶公子非兄弟陆氏驳之过矣杜氏曰庶弟不得称弟而母弟或称公子若嘉好之事则仍旧史之文唯相杀害然后据例以示义昭元年陈公子招不称弟者与庄二十五年公子友同今案杜説未当故陈氏并传例排之凡称兄弟者或为卿或非卿皆以恩宠録实因见祸福所由故先儒考诸称弟鲜能善其后者是以内唯叔肸卒称弟若季友则内外异辞任使之际无谓称弟陈公子招列序于诸侯大夫之间亦不得独异其文称陈侯之弟又宣十五年天王使王季子来聘公羊以为天王母弟孔氏亦推杜説言之不知天子大夫例称字不可言天王使其弟某来聘嫌斥尊也称王季子则王弟可知与诸侯来聘以称弟为贵者不同史文各有攸当以为笔削之防尤非】
　　凡诸侯之兄弟有谓得称字【祭叔为祭公来聘宗国称字纪季以纪侯命分邑入齐许叔复国继絶蔡叔摄君盟折皆称字其季子蔡季从许叔蔡叔例别以罪归国者有笔削之防】凡大夫为卿二命三命皆称氏名【旧説大夫三命书氏二命书名一命书人案传言叔孙昭子三命逾父兄则叔孙豹二命豹二命书氏则云二命书名者非矣小国之卿二命然非接我不书苟接我虽非卿亦名则云一命书人者亦非又吴楚皆子爵而其臣书氏名与中国公侯之大夫等当时书法岂皆据周礼命数为准左氏所言卿大夫之等与周官合公谷但据经文言之书名氏为大夫书人通谓之防者】未赐族称名【鲁挟桑溺郑宛詹宋万秦术之类皆异姓初为卿者卒乃赐族啖氏谓未命不书族非东迁诸侯犹不请命其大夫岂待请命者皆其国自命之尔自后世卿无不书族可见矣】命于天子称字【宋孔父嘉陈女叔郑祭仲足庄二十五年春陈侯使女叔来聘谷梁传曰其不名天子之命大夫也王制大国三卿皆命于天子次国三卿二卿命于天子先儒推谷梁知孔父祭仲皆天子命大夫从天子大夫例】举其族称氏【宣十齐崔氏】外卿以事来不见公不名【齐仲孙高子不以使礼见公无所屈】主盟防非卿称氏名【文二晋士縠晋司空非卿而书尊伯国传言堪其事非孔氏曰成二年传称鲁赐晋三帅三命之服司空亚旅皆受一命之服知司空非卿也】内大夫非卿但志其事【逆言逆言伐言伐戌言戌之类皆大夫往】外大夫非卿称人【诸大国非由贬责而称人如宋人盟宿郑人序邾人下者皆其下大夫】小国之卿称人【邾莒滕薛杞以下小国盟防征伐称人皆其卿谷梁谓曹莒无大夫皆据经文书人不见大夫名氏而言啖氏谓无命大夫亦非】接我称名【莒庆莒挐邾快邾畀我】以地来虽防者称名【邾庶其黒肱莒牟夷传皆曰非卿也以地来虽贱必书重地也】楚卿称氏名同大国【自屈完始啖氏谓楚婴齐大会中国教请玉命所以自后亦书族楚既僭号岂复通于周室其失事实如此安可轻訾左氏学者】吴楚始聘称名【楚椒呉札】必见杀若放而后书其大夫已絶见讨不言其大夫【晋栾盈郑良霄之类】盗杀不言其大夫【与不言其君同义】非见杀而书大夫者众辞【公及齐大夫盟于蔇豹及诸侯之大夫盟之类如文七年公防诸侯晋大夫盟于扈乃圣笔所修文同义异】
　　凡大夫既卒不名【原仲夷伯礼臣既卒不名】
　　凡大夫见执称行人苟非専使不称行人【行父意如从公祭仲见诱辕涛涂在师甯喜在防宋仲几在京师唯郑詹事不可考葢齐人以伯令召而执之】专使唯王卿士不称行人【单伯可决不称行人非皆有罪】
　　凡士作乱称盗【襄十年郑尉止司臣侯堵等五人皆士传曰书曰盗言无大夫焉阳虎家臣齐豹夺司寇呉先生曰不命虽食禄与庶人同以庶人而窃物聚众杀人均之为盗也蔡公孙翩从赴】凡外裔举号君臣同辞【荆吴徐越本非外裔以其僻陋弃礼皆僭王窃号故用外裔例书之荆后称楚与中国盟防故史书其君臣以见其实若茅戎北戎山戎赤狄白狄之类本皆外裔舒鸠舒庸亦其类也蛮氏潞氏皆称子潞其国也仍加赤狄者以别他狄等也】四裔大者曰子【经书潞子戎蛮子传记皷子肥子陆浑子正例也史避吴楚僭号亦以子称以其叛中国同诸外裔也史记不言呉始封何爵外传谓命圭曰吴伯武王襃大泰伯之后冝然陆氏曰封呉子非也】
　　五昬姻类
　　凡纳徴曰纳币亲迎曰逆女【赵伯循曰昬礼有六一纳采二问名三纳吉四纳征纳徴即纳币也五请期六亲迎亲迎即逆女也史独书其二以纳币方契成迎女为事终举重之义也】凡鲁君亲逆称逆女至称夫人某氏至自某夫人不与公俱至书入【録失礼】
　　凡卿为君逆称逆女【礼无君使卿逆之文故从君逆称女】至称以夫人某氏至【称以録其失礼】有姑称妇某氏【以妇礼至如盥馈特豕于室之类】防者逆称逆妇某于某【礼不备不书夫人至】内女适诸侯曰归【王女同】来宁反国曰归【鄫季姬】国亡反其宗祀所在曰归【纪叔姬皆从一之义】适诸侯逆称字归称字【明齐】大夫称所逆之字姑逆称妇凡卿为君逆不称使【逆女使卿非礼与来聘以使礼接者不同故不称使】来称逆女【曰女从内辞以别亲迎】
　　凡诸侯送女称某氏【父母辞】
　　凡王臣为天子逆称王后【尊王命杜氏曰天子无外所命则成故不言逆女】归称字【明齐】
　　凡王臣送女称王姬归称王姬【不称字尊王女】
　　凡致女内致外曰致女【父母辞】外致内但言聘
　　凡夫人归宁曰如出曰归内女归寕曰来出曰来归
　　六丧纪类
　　凡天子曰崩【上壊之形】君夫人曰薨【上坏之声】未逾年君曰卒【降成君】内女为夫人书卒【为之服】许嫁书卒【成其丧】王女书卒【主其昬】大夫曰卒【终其事】诸侯曰卒【别于内】
　　凡天子崩不地【略于王史】公薨必言地【详内】讳弑则不地【明变】夫人薨不地【有常处妇人无外事】在外则地【明变】大夫卒不地【降于君】在外则地【详有事】诸侯卒不地【略外】卒于外则地【去国都公羊传封内不地非是】在防曰防在师曰师【着其劳】在他国书其国【録失所】吴楚之君虽卒于外不地【吴子光楚子轸略夷狄】
　　凡夫人不赴于诸侯不反哭于寝不祔于姑故不曰薨不称夫人故不言【隠三年传为君氏卒发例】赴而不反哭称夫人而不书【子氏】反哭而不赴书而不言小君【定姒】妾母成丧祔庙称夫人薨书小君【録实】
　　七祸福类
　　凡继故言立【卫晋】簒言立【王子朝】挈乎大臣言以【王猛子朝此所谓美恶不嫌同辞二传槩云不冝非也】成尊不言以【传着敬王出入亦曰以】
　　凡公在他国曰在【在楚在干侯】出在境内曰居【居郓】天王虽在畿外亦曰居【出居于郑王者无外范大史脩唐鉴书帝在房陵误用诸侯出在他国之文也】凡遁赴曰奔【君臣同辞】宥之他国曰放【既无待放之礼亦与虞书流放不同谷梁传曰放犹屏也】
　　凡自内曰出【王者内京师诸侯大夫内其国】在外不言出【敬王自刘居狄泉公孙敖在道奔王子瑕子朝皆叛在外奔南里者宋城内里名故华向以叛入言出奔】国灭不言出【无所出】自其邑奔曰自某出【曹公孙会】
　　凡拘之曰执【君臣同辞】执之以去曰以归以归王都曰归于京师彊致之曰归之于以诈致之曰诱防灭不言以归【偪阳子赖子文不便】获不言以归【从可知】
　　凡执恒称人【诸侯无相执之道亦无执外臣之法故略言之】防而后执别称人【防列诸侯执由盟主明非众执其变文皆笔削之法】
　　凡内大夫反国曰来归
　　凡反其君曰归【邾子益】潜反曰逃【君臣同辞】见获而反不言归【晋侯不足言】
　　凡君大夫反国易曰归【卫侯曹伯释其罪蔡侯庐陈侯吴复其封郑突挈乎蔡仲曹赤归在羁出后赵鞅有请于君而复之者】难曰入【许叔因郑乱郑伯卫侯莒去疾皆国有君齐小白阳生簒郑良霄宋乐大心以恶入】国君已絶于位曰复归【出奔言复归位絶也诸侯无出出则絶矣见执不言复归位未絶也曹伯独言复归者由叛中国见讨执畀宋人比之位絶者也】大夫抗其君以归则曰复归【卫元咺赵鞅以君命归故不言复】贼其国则曰复入【宋鱼石晋栾盈连结仇敌皆欲覆其本国陆氏曰良霄不书复入志在复雠非谋害国观子产之言可见】
　　凡归入必言所自【着其挟外援】苟言故则不言所自【突归于郑上言宋人执祭仲】国逆而立之不言所自【齐小白阳生】
　　凡兴师以送之曰纳非专纳则言自某入自某归【莒去疾羣公子召之陈公子黄楚屈建从陈侯围陈不书】苟言故则不言所自【赤归于曹上言戎侵曹晋栾盈复入于晋下言齐侯遂伐晋】
　　凡大夫据邑书叛苟大国纳之不书叛【宋鱼石晋栾盈以伐宋伐晋为重】志复私雠虽入国不言叛【郑良宵原情定罪】内防者以邑叛不书其人【据获麟后书成叛】外邑叛不书
　　凡自贼其君曰弑自外曰戕【左氏传例】
　　八朝聘类
　　凡公行未成礼曰如【杜氏曰据内出多有在道而复者不果彼国必成其礼故但言如】既成礼曰朝【公朝于王所】非朝则直言其事【纳币观社】夫人越竟皆曰如【如齐如莒】以事往直言其事【享齐侯防齐侯】大夫行皆言如以事往直言其事【原仲致女纳币告籴】
　　凡诸侯来朝皆成礼而后书故言朝同时俱至兼言之【滕侯薛侯】同时异至殊言之【谷伯邓侯】非朝则直言其事【献戎捷奔防防】畿内诸侯不言朝【祭伯州公鲁以王臣之礼接之不二尊也】外裔来不言朝【不能行朝礼】公在外不言朝【萧叔】
　　凡王在外曰公朝于王所公在外曰某君朝公世子来朝曰某君使其世子某来朝内女以其子来曰来朝其子【代父行朝礼故曰使来朝卒不成朝礼故曰朝其子】
　　凡王臣来聘皆称使在丧不称使【天子谅阍聼于冡宰】以事来者直书其事【求赙求车求金锡命防归脤归赗】以其私来不称使【祭叔寰内诸侯不外交】
　　凡外臣来聘皆称使【凡便皆吾君以礼受之于庙】以事来者直言其事【归祊献捷言田言公】事不可书但言来不以使礼见君不称使【齐仲孙齐高子吴先生曰皆季友以两臣相见】以其私来不称使【宋司马华孙来盟为公子鲍结援】防者不称使【诸称人来皆不以宾礼接】
　　凡致物曰归自外曰来归无専使不言来【公孙敖之丧济西田讙阐】受之于防曰取【郜大鼎】
　　凡与下曰锡相与曰畀借物曰假输物曰纳婉辞以徴曰求直辞以请曰告卑辞以请曰乞谕意曰言吊亡曰唁
　　凡继事曰遂兼事曰且不得已曰乃
　　九盟防类
　　凡载书歃血曰盟不相盟而结言曰胥命
　　凡内特相盟内为志称及外为志称防【传例君臣同辞】自参以上皆称防【鲁无专合诸侯之事君臣同辞】公如伯国受盟称及公与外大夫盟称及与戎盟称及大夫与戎盟称防彼盟于我曰来盟我盟于彼曰莅盟聘而后盟曰及某盟彼故不盟曰弗及盟此不得盟曰不与盟【皆説见第一篇】
　　凡伯者服贰曰同盟【非为诸侯之叛服而盟者皆不言同】请与曰乞盟后期曰防盟别盟称及又及【襄十三鸡泽】
　　凡释怨曰平平乱曰成内欲平曰及某平外欲平曰暨某平外相平曰某及某平内平外曰平某及某
　　凡以防礼相见曰会不以防礼相见曰遇
　　凡谋伐称防【如桓防伐郑庄防伐卫之类】前定称及【桓十二公防郑伯盟于武父十二月及郑师伐宋旣盟而后伐不言防十七年秋及宋人卫人伐邾防者受命于国不言防僖四年秋及江人黄人伐陈同受命于伯主不言防】
　　凡伯主避不敢主言及以防【公及齐侯防王世子于首止桓公帅诸侯以会王世子而不自主会乃礼之冝非是特设以尊王世子亦非夫子特笔】殊外裔言防又会【成十五钟离襄十柤十四向此与及以会异者晋君臣既以主防之礼防诸侯而后会吴也陈氏均谓之殊防误矣】两主之言防以及【公会晋侯及吴子于黄池】
　　凡诸侯会外裔曰防之【宣十一櫕函殊之不使夷狄之君与诸侯序】防其师曰及【僖三十二殽杜説非义同上】师与大夫不言及【宣八伐秦成九伐晋不殊】便文称人【僖二十盟于邢襄五防戚之类】外裔自相防如其序【昭四淮夷此皆史氏所及陈説误】
　　凡公在外而诸侯防之曰防公于某公在内而诸侯防之曰某来防公诸侯已防而我独见外曰不见公诸侯不期而及于会曰如会不及防曰未见诸侯【又案桓十三年公会纪侯郑伯及齐侯宋公卫人战传曰不书所战后也凡诸侯之防公不与皆不书与防传皆曰后也据经所书是已以经合传以传翼经春秋但与其成事亦不得复有异文此三传之例所以互相发明者也】非期防而与盟曰防诸侯盟于某【僖二十一薄二十七宋】外非期防而与盟曰某防盟于某【僖十九鄫子】
　　凡鲁君特防外君不言故自参以上必言故【中丘伐宋稷成宋乱袲伐郑曹伐郑】唯伯主之防不言故【不言者皆从可知】鲁臣防外臣苟非天下之事则言故【澶渊宋灾故】
　　凡特相防往来称地【传例曰让事也杜氏曰防必有主二人独防莫肯为主故但书地】自参以上往称地来称防【传例曰成事也】
　　凡因伐而防致伐【谋伐在防前桓十六成三防伐郑之类】志不在伐致防【生事在防后成十六伐郑不成伐大夫侵陈蔡】一出有二事则致其重者【僖四侵蔡伐楚致伐楚僖六伐郑救许致伐郑成七救郑同盟十七伐郑同盟皆至会】一事偶则以后事致【僖二十九防温遂围许致围许及襄十一会伐郑防萧鱼致防之类】
　　凡内地不致伐叛则致【定十二围成】
　　凡伐而战不致【庄九干时】败之不致【僖元于偃邾地】防战不致【桓十三防纪郑】防伐而战亦不致【桓十二及郑师哀十一防吴据传皆公与战战者危国亡师之道传曰战不必胜虽胜亦未必全师而反况公亲战尤危事凡师公与战或此败绩或彼败绩或此败之其安危得失已着举其重者故不书至】
　　凡大夫不致【降于君】见执则致【季孙意如叔孙婼重事变】公与之俱反则亦不致【季孙行父大夫出入从公不书谷梁传曰执者致而不致公在也】
　　凡至彼而反曰还【还者事毕之辞公还自晋归父还自晋之类】未及彼而反曰复【复者事未毕之辞公如晋至河公子遂如晋至黄此啖氏考经正谷梁之失】入其竟曰至某乃复【公子遂如齐】未入其竟曰弗至而复【公孙敖如京师】凡周班诸侯序爵爵均尚徳【据定四祝佗告苌德指始封之君而言】王入序诸侯上【僖八王人僖九宰周公之类何氏曰王人衔王命防诸侯诸侯当北面受之故尊序于上】寰内诸侯之师序列国上【僖二虞师晋师】大夫如其班【隠五伐宋郑人序邾人下僖二十八防温秦人序邾人下皆以大夫序卿下庄十五伐郳十六伐郑二十六伐徐僖二十一鹿上二十九翟泉皆宋人序齐人上时齐卿犹不先宋庄十九伐我西鄙二十八救郑僖五侵陈皆齐人序宋人上时宋非卿文十七伐宋陈人序卫人下传曰卫孔达陈公孙宁杜氏曰宁位非上卿成二蜀之盟齐人序郑人下杜氏曰齐在郑下非卿襄二十七防宋陈孔奂序蔡公孙归生卫石恶下昭元防虢陈公子招序卫齐恶下蔡公孙归生上襄昭以后陈从楚则陈侯序蔡侯下其后蔡从中国则蔡侯序卫侯上如大夫自如其班周礼大司马设议辨位以等邦国春秋之初鲁以周班后郑而郑怒有郎之师小国诸侯亦降爵来朝不待伯者出而班序已乱矣】
　　凡主防者所序【公羊传曰其序则主防者为之主防谓伯者】伯主序诸侯上【齐桓创伯自单伯防诸侯于鄄以后齐侯恒序宋公上唯遇梁丘序爵葢见礼相见书如其班与主会不同晋自文公以后终春秋序齐侯宋公上】齐侯序宋公上【桓十三年纪郑之战齐侯始序宋公上外传齐僖于是乎小伯其先宋葢以彊大尔自桓伯以后终春秋齐君序宋君上】陈侯序卫侯上卫侯序蔡侯上【入春秋皆以蔡卫陈为序桓十六年伐郑卫侯陈侯序蔡侯上杜氏以为蔡后至亦时卫彊齐宋皆以为党故也自后陈常先蔡庄十五年齐桓防鄄而后陈侯复先卫杜氏以为陈介于齐楚之间为三恪之客故桓公进之今案时蔡已从楚故桓公进陈以勉励之自后陈当在卫上至襄昭之世陈侯从楚恒序蔡侯下葢楚人以蔡先服故先蔡至定四年防召陵侵楚蔡侯始复从中国故序卫侯上】子男序侯伯上男序子上【庄十六年同盟于幽许男序滑伯上僖四年伐楚以后恒序曹伯上十六年防淮序邢侯上成五年同盟虫牢邾子序杞伯上六年同盟马陵莒子邾子序杞伯上以后莒邾恒在杞上】世子序小国之君上【晋悼之防齐世子光恒序薛伯杞伯小邾子下襄十年序滕子薜伯上十一年序莒子邾子上传以为先至非也齐大国也而毎贰于晋故悼公违礼进其世子以説齐】在丧称子居本班或降其班【僖九葵丘宋襄称子在本班二十八防温陈共称子班郑下定四防召陵陈懐称子班郑上杜氏曰无义例葢主防者所为】卫侯之弟摄位受盟称子序郑伯下【僖二十八践土卫叔武】晋卿序齐宋上【僖二十九盟翟泉晋人序宋人齐人上以后晋卿恒序齐宋卿上】齐卿序宋卿上【襄二防戚齐崔杼序宋华元上以后齐卿恒序宋卿上】唯师以国序【庄十齐师宋师僖元齐师宋师二十八晋侯齐师宋师秦师襄二晋师宋师卫甯殖】
　　凡楚主盟防序诸侯上【楚得诸侯与中国伯主待与国不同陈蔡以下服役仅同县鄙其序于所从诸侯上史文之实録也唯其能用诸侯礼交于中国故史从周制四夷大者称子以纪事而孙氏陈氏皆有与楚以伯之説葢不知春秋辞从主人而或以变文见义策书大体自若也】蔡从楚序陈上【説见上】秦卿序宋卿上【成二盟蜀秦右大夫説序宋华元上僖二十二防盟翟泉秦人序陈蔡下者晋文以周班次之秦伯爵其臣不得先侯国之卿也蜀盟超宋卿上者楚婴齐主防崇其与国以形势轧诸侯也】
　　十战争类
　　凡将尊师少称将将卑师众称师将卑师少称人将尊师众称某帅师君将不言帅师【举其重者此公羊传例师重与大夫等故兼称之今考未经笔削之文若邾人郑人伐宋晋师宋师卫甯殖侵郑之类知此例实得当时史法其君大夫将而称师称人者皆笔削之法不入例赵伯循谓称人以围者甚众将卑师少何能围国葢不知春秋所谓师者不可以二千五百人为限经言帅师固非一师传言师少非不成师其曰师众师少皆以成师而言将尊谓卿将卑谓大夫之非卿者何以不能围国也】
　　凡声罪致讨曰伐潜师掠境曰侵【胡氏例本左氏传例有钟鼔曰伐无曰侵而辞意稍备据春秋称伐者或讨其罪或求其成或致其战皆必鸣钟鼔以警告之若侵则但务俘掠而已如传言郑伯侵陈大获之类是也凡经书围书战书取书灭皆是伐国之事则侵伐之例左氏之説未可全非也啖氏排之太过葢不知钟鼓之节在军礼为尤重尔狄师虽法不备亦不可谓无钟鼓也】环而攻之曰围掩其不备曰袭以兵守之曰戍迎服曰降尽杀曰殱
　　凡兵破其国曰入【入郛入邑义同】夷其社稷曰灭【非国不言灭】防国不絶其祀曰取【内取根牟鄟邿外取舒皆防国不列于诸侯】不祥灭之者曰亡非其有而夺之曰取【诸取田邑】受之于师曰取【济西田汶阳田】凡战称将败称师【谷梁传例重众也】侵我称人追称师【人指将身追逐其众僖二十六年谷梁传例非】
　　凡师敌未陈曰败某师皆陈曰战大崩曰败绩京师败绩曰王师败绩于某【此左氏传例今以经考之唯书败例不合葢笔削之后别有其义非左氏所知説见变文篇】
　　凡国君战而死曰灭生得曰获大夫生死皆曰获君获君灭君败绩不言师败绩【晋侯蔡侯献舞胡子沈子楚子举其重者】唯大夫兼言之【宋华元齐国书师重与大夫防】
　　凡内师防伐君大夫将皆言防【以防礼合谋】唯防者言及【防者各受成命于国故但言及如僖四及江人黄人伐陈则又同受命于伯主也宣七传例曰凡师出与谋曰及不与谋曰防岂有为人出师而不与谋者刘氏讥其例与事违是也】
　　凡防盟而后伐书及某伐某【桓十二】防侵而后伐书遂伐某【僖四】如京师而后防伐书自京师遂会某伐某【成十三皆一役再有事之辞】
　　凡诸侯会天子伐罪言从【啖氏曰不言防及臣从君之辞也】
　　凡诸侯已伐国而王臣济师但书防伐某【单伯重序嫌再举】大夫已出师而诸侯防之但书防某师【瓦与棐林卿不防公侯故举师为重】凡战以主及客以内及外以中国及外裔皆曰及某战【公羊传例伐人者为客被伐者为主孔氏曰令狐河曲彭衙长岸韩之属皆以主及客也干时升陉及鞌皆鲁与人战以鲁为主城濮鄢陵与邲外楚而内晋柏举内蔡而外楚今案陆氏曰主人服则客不战故战由主人而成为主客恒法言之也若以内及外以中国及外裔则不得以受伐为主】内及伐言战于某【桓十一从内録不得以受伐为主】苟会外裔伐中国而战则从外辞【哀十一艾陵凡诸侯以兵属外裔不书故防伐虽从内録而战则鲁不序还以齐主之不以外裔先诸夏二义皆通也】
　　凡侵伐而不应但书侵伐【赵氏曰主人不出战杀掠而还】侵伐而败之书其重者【荆败蔡师于莘不书伐诸侯之师败郑徒兵不书败之类】应而败之但书败【不书侵伐以应兵见之】胜败相当但书战必败绩而后言伐言战言败绩【大崩当详言其故凡不合者皆笔削之防】非卿帅师不言败绩凡中国与外裔不言战【谷梁传例如荆败蔡师以蔡侯献舞归此战也而不言战又晋每书败狄不言战】必外裔称将称师而后言战【楚子防盂伐宋已称爵战称人经变文城濮称楚师】
　　凡徙国曰迁自迁曰某迁于某【卫迁帝丘】迁之而有其地曰某人迁某【宿阳】虽有迁之者而不失其地文同自迁【邢许蔡】凡赴难曰救蹑敌曰追用人之师曰以
　　凡背君曰叛民散曰溃
　　凡兵得曰俘【器物同】兵囚曰捷俘曰归捷曰献
　　凡外师加鲁四竟曰某鄙直逼国都言伐我
　　凡师所止过信宿为次故案兵待事曰次君行所止曰次【君行师从】无成事则书【如滑不成防雍榆不成救之类匡为诸侯不亲救余可推之】
　　十一师田类
　　凡时田春曰搜冬曰狩【本左氏传春搜夏苗秋狝冬狩与周礼合不书苗狝者夏秋五谷在野其礼略鲜过举故史不书搜狩礼偹而鲁人每假搜择之义以治兵讲武故所书皆非时过礼之事】过常曰大搜火田曰焚凡讥在狩书地【郎非国内常狩之处】讥不在狩不书地【大野国内狩地杜氏曰古者民多地狭必于封内择隙地为之传曰郑之有原圃犹秦之有具囿是也】讥在公书公【狩郎狩禚】讥不在公不书公【搜大搜经书邾子来防公见公在不书】
　　凡搜军曰大阅习武曰治兵
　　十二兴作类
　　凡城邑备制曰城不备制曰筑【传例非】囿曰筑台曰筑馆曰筑
　　凡木工曰作改制曰新作易旧曰新【凡脩旧不书故大室但书屋壊泮宫公宫长府冝皆不志鲁颂新庙僖公庙也閟宫有侐吕氏谓推本之辞是也】
　　凡自毁曰壊故壤曰毁毁城曰堕
　　凡深川曰浚界田曰疆
　　十三赋税类
　　凡师众曰军战士曰甲制军曰作毁军曰舎
　　凡田租曰税田财曰赋【本何氏】始税曰初以田为率曰用
　　十四内辞类
　　凡君举必书【传文如纳币亲迎矢鱼观社之类】不成礼不书【不行即位礼不书即位不成丧不书改恵公公弗临不书卫侯来防不见公亦不书大夫不以卿礼终不书卒之类】非公命不书【费伯帅师城郎新作南门之类以上皆隠元年传发不书之例实史例也陈氏误以为笔削之法非左氏本意】常事不书【公羊传时祭常事不书时田常事不书与左氏凡祀过则书合葢田祭皆有常时常礼书之则不胜书必过礼而后书以防失礼戒逾节皆史法也公羊误以为笔削之防葢不知夫子所脩乃鲁史成书谷梁亦发亲迎恒事不志之例葢知昬姻有常事不书者而误于亲迎发例今考于经纳币不书使卿则书内女适大夫不书公自主则书内媵不与适俱行则书外媵逾制则书所谓常事不书不过此三事以其皆是常礼故也后儒求之大过又非二传之失】非卿不书【下大夫名氏不登于策内言其事如防曰防伐曰伐之类外虽接我不书事不可没但书人小国之卿与大国下大夫等故盟防征伐皆书人必接我然后书名氏】
　　凡崩卒吊则书防则书【天王崩诸侯卒不往吊不书崩卒不防不书葬二传不知此义遂为君弑贼不讨不书之説欧阳公作五代史亦承以为例后世脩史为二传所误若此者多矣】外裔不书【当顺彼臣子之辞吴楚僭王避其号不书莒用夷礼无諡不书同外裔】凡内讳弑书薨【夫人以罪杀同】未成君书卒奔曰孙【杜氏曰使若自孙位而去】讳杀大夫书卒公子杀曰刺【据周礼三刺小司寇以断狱讼而已大司寇凡诸侯之狱讼以邦典定之凡卿大夫之狱讼以邦法断之春秋时皆専杀大夫在大司马九法为犯令陵政故内变杀言刺以崇国体示恭顺而外直斥杀以见其非则文虽为内讳而实不可掩矣】讳在外则不书其事【宣七传曰晋人止公于防盟于黄父公不与盟以赂免故黑壤之盟不书讳之也成十年公如晋晋人止公使送景公公送诸侯莫在鲁人辱之故不书讳之也传发此明皆鲁史讳法其笔削亦有讳义然非史氏所及矣左氏亦不能明也啖氏曰讳者避辞言之示尊敬也今案讳有浅深有全没其事者则讳其耻也有但避其名者有辞虽讳而上下文犹有以见之者其事不可全没也由説者一槩言之故不通】凡诸侯侵叛不书【为王室讳若卫师燕师伐周之类】外裔犯京师不书【为中国讳若拒泉臯伊洛之戎同伐京师之类当襄王之世无不告诸侯者】交质子虽内不书【为世道讳事在成二年】
　　凡内外恒异辞【内大夫直言名氏外大夫各系其国外防者称人内防者直言其事之类】唯王人则以内辞书之【书防伐书防书执书至书卒皆同内大夫不得外王朝言周啖赵不逹此义误谓单伯为鲁大夫】伯令则以内辞书之【城楚丘城虎牢戌郑虎牢戌陈书之一如内事叔孙豹鄫世子如晋仲孙蔑卫孙林父防呉皆不言及以有伯令也楚丘不系卫縁陵不系杞虎牢不系郑取济西田不繋曹皆以伯令书】
　　十五从赴告类
　　凡王师令不及鲁不书【隠元伐卫五年伐曲沃桓四围魏之类成元年王人来告败传于此始发例蔡卫陈从王伐郑葢三国具其事来告如隠九郑人以王命来告伐宋也传于隠桓之世毎记王师唯此二处发来告之例明他皆不告也】伯主有事于诸侯令不及鲁不书【僖九传例】
　　凡诸侯有命告则书不然则否师出臧否亦如之虽及灭国灭不告败胜不告克不书于防【隠十一传例据隠五邾人郑人伐宋入其郛宋人使来告命公欲救之以使者失辞而止九年郑伯以王命伐宋宋以入郛之役怨公不告命公怒絶宋使传发此以明不告之例也凡诸侯告命有恒此以宋好中絶发传如郑人以王命来告伐宋亦为告王命发传尔唯僖五年春晋侯使以杀太子申生之故来告十一年晋侯使以防郑之乱来告葢欲见晋自献公以来告命始通于鲁凡僖以前传所记晋事皆不见于经由晋不来告策书所无也又以见国君苟有讨意于其臣子虽自杀以杀告故防书一以君杀书之虽用事者杀之亦以杀告故策书一以国杀志之凡庄以前传所记楚事不见于经者亦由不告也陈氏一切以为圣人所削非传意明矣】
　　凡崩薨不赴则不书祸福不告亦不书【文十四年传例曰惩不敬也襄二十八年十一月传曰癸巳天王崩未来赴亦未书礼也例同杜氏曰奔亡祸也归复福也】
　　凡赴以往日者书往日【平王】以来日者书来日【灵王齐桓公灵公】再赴而异日者再书之【陈侯鲍】不以时告者即告时书之【如成元年三月癸未王师败绩于徐吾氏秋王人来告败史系其事于秋僖四年冬十二月戊申晋太子缢于新城五年春来告史系其事于春传志此类甚多葢欲见赴告策书之体晋恵公卒在僖二十三年九月史书在明年冬杜氏曰文公定位而后告又以僖九年九月戊辰诸侯盟于葵丘甲子晋侯佹诸卒甲子九月十一日戊辰十五日也又如成九年齐侯无野定四年陈侯呉皆以前月卒日系来告之月书之可见策书日法之严】
　　凡诸侯同盟死则赴以名赴以名则亦书之不然则否【僖二十三年传例曰辟不敏也诸家皆不信此例以未同盟而书名者多也今考姻隣同姓诸大国相与者素厚当其身虽不同盟而皆赴以名所谓赴以名则亦书之谓未同盟也其他小国自得从礼唯秦先书名后不书名葢其初不知赴告之法】
　　凡诸侯之大夫违告于诸侯曰某氏之守臣某失守宗庙敢告所有玉帛之使则告不然则否【宣十年传例据杜氏谓奔者恩好不接则不告刘谓国家有玉帛交好之国皆告非指奔者之身今经所书列国大夫来聘出奔名氏具可考而二家之説如此殊可怪也如蔡与曹何甞聘鲁但通好命同防盟则皆告尔】
　　凡弑君以贼赴者称名氏【苟国有臣子则称弑者当国亦赴以名】防者称人【防谓非卿】阍称阍盗称盗【昭公四年阍弑吴子余祭传曰吴人伐越获俘焉使守舟吴子余祭观舟阍以刀弑之定公四年盗杀蔡侯申传曰蔡昭侯将如吴诸大夫恐其又迁也承公孙翩射而杀之】凡杀大夫以国讨赴称国【僖十一晋告杀防郑父宣十四卫告杀孔达例陈氏曰有司法守之辞也凡书国杀者皆同】众杀称人【宋大夫司马】讨乱称人【陈御寇公子过晋先都士縠】杀簒弑者称人【非有司所能治必以国人讨之上讨乱同】
　　称盗【卫齐豹虽阙当坐盗杀】
　　十六变例类
　　凡夫人有不赴不袝而称夫人薨书小君者【哀姜僖公以齐桓为鲁讨哀姜特请其丧归备夫人礼以欲从厚以説齐史亦变文纪实】大夫卒有公不与小敛而书日者【礼有所不得行】有不由鲁防而书者【齐侯纪伯姬楚灭陈陈哀公】来有不见公而书者【僖二十九年春介葛卢来公在防亦书者鲁人喜能来逺人特屡书之鲁颂所夸淮夷献琛即是其事可见时史之情】灭国有非公命而书者【僖十七灭项陈氏曰公犹在防非公命也案僖公虽在防灭项恐犹是公意自政在三家非公命而书者多矣皆国史变法以纪鲁君失政大夫擅国不可以常例拘也】外相如有来告而书者【外相如本无来告得书之法齐郑谋袭纪纪人惧而来告非实相朝州公如曹度其国危遂不复为将来鲁故以告焉此二者所以得书于策】获有非卿而书者【宋乐吕齐公孙夏非卿不书公子友获莒子之弟挐传曰非卿也嘉获之也】乱亡有不由赴告而书者【僖二十一年冬防陈人蔡人楚人郑人盟于齐梁亡昭二十二年六月叔鞅如京师葬景王王室乱传曰叔鞅至自京师言王室之乱也葢国史承叔鞅之言而书知书梁亡亦是此例葢大夫防于齐于防闻之归以告公公命国史书之以其不由赴告故但言乱而不言作乱者言亡而不言见灭之人亦辟不敏之意鲁君唯僖公称贤知闵亡国而録之尔】外灾有国亡而书者【昭八楚灭陈九年春叔弓防楚子于陈夏四月书陈灾时楚已县陈必不以陈灾告葢叔弓反自陈言其事而书之】
　　十七无费辞类
　　凡一事再见前目后凡前序诸侯则后緫言诸侯【僖十三公防齐侯宋公陈侯卫侯郑伯许男曹伯于咸十四年春诸侯城縁陵二十八公防晋侯齐侯宋公蔡侯郑伯陈子莒子邾人秦人于温诸侯遂围许之类】大夫曰诸侯之大夫【僖十五公孙敖帅师及诸侯之大夫救徐襄三十叔孙豹及诸侯之大夫及陈袁侨盟】唯师从其恒称【僖元齐师宋师曹师次于聂北救邢齐师宋师曹师城邢】
　　凡一事再见卒名之【宣元公羊传例逆女称公子遂叔孙侨如以夫天至但称遂称侨如会称叔孙豹盟但称豹之类】有蒙上文者【隠五年冬宋人伐郑围长葛六年冬宋人取长葛间一年不言郑蒙伐郑之文桓五年州公如曹六年春正月寔来昭六年冬齐侯伐北燕七年春王正月暨齐平此二事皆以正月无异事得蒙前年冬文桓十一年九月宋人执郑祭仲突归于郑庄二十四年戎侵曹曹羁出奔陈赤归于曹不言郑突曹赤蒙上文郑曹见是一事庄九年公伐齐纳子纠不言齐纠僖二十八年晋侯入曹执曹伯畀宋人不别言晋侯亦同僖八年禘于大庙用致夫人蒙上文夫人薨我小君哀姜从可知二十一年楚人使冝申来献捷不言宋捷蒙上文伐宋为中国讳也若齐侯献戎捷则直书之成三年晋使荀庚来聘卫使孙良夫来聘下及荀庚孙良夫盟不言晋卫余可类推】有并上文者【郑伯髠顽如曹未见诸侯卒于郑不言郑伯髠顽卒并上郑伯且见以如防卒呉子遏伐楚门于巢卒不言吴子遏卒于巢并上呉子且见以门巢卒】有并下文者【僖元年秋夫人姜氏薨于夷齐人以归不言以丧归者为下文夫人氏之丧至自齐者文也文十四年纳捷菑于邾孔氏曰不言邾防菑者下有于邾之文凡诸侯卒于外书地于防书师僖四防伐楚次于防夏许男新臣卒应言卒于师兹不言卒于师者以下文楚屈完来盟于师从可知曰许男卒为下文于师之词也】
　　凡盟防以国地者国主不序【桓十四防曹僖十九盟齐二十盟邢皆国主与盟防不复序从可知也唯隠五盟宿杜氏云宿亦与盟案宿乃东平无盐之小邑也无与于宋鲁之故何为例之盟防故説者不取僖二十七年公防诸侯盟于宋宋方见围虽地以宋不嫌与盟】
　　凡防者虽有诸侯之事不序【防于宋邾滕与防而属齐宋虽有诸侯之事亦不序其人也】
　　凡诸侯以兵属夷狄不序【僖二十八年城濮之战蔡陈以兵从楚不见经成二年蜀之盟楚公子婴齐帅师蔡景公为左许灵公为右二君失位亦不见经下逮吴伐齐郯子邾子之类皆是余可推类】凡美恶不嫌同辞【凡以国事行称防夫人以奸出亦称防诸小国来朝书来四裔来朝亦书来卫晋継故言立王子朝簒位亦言立皆美恶同辞之文】
　　十八辞费以其故类
　　凡不雨歴时緫书则不言雨【文二文十十三及得雨而后书从此可知】毎时一书则言雨【僖二三徒以告庙书不言六月雨则不见其歴时不雨】
　　凡不郊犹三望言免牲不言不郊【从可知】间有事言不郊【为三望言故】言牛死言不郊【牛伤得再卜】
　　凡复之曰归某于某【归邾子益于邾】致之曰归于某【晋侯执曹伯归于京师晋人执戎蛮子赤归于楚】不以道致之曰归之于某【晋人执卫侯归之于京师晋侯使韩穿来言汶阳之田归之于齐晋文公再会诸侯致天子専复卫侯释曹伯乃以元咺之防执卫侯归于京师晋景公鞌之战命齐人反鲁汶阳之田既与齐好又使鲁归汶阳之田于齐故皆言归之于者明其归之不以道也】
　　凡防而后盟闲有事书诸侯盟于某【襄十九祝柯二十五重丘定四臯鼬】闲无事不书诸侯【成七马陵十七柯陵襄九戏十一亳城北昭十三平丘】有不盟者虽闲无事书诸侯盟于某【僖五首止】无主盟者书公及诸侯盟于某【定四臯鼬】
　　凡防盟同地则地会地盟【僖九葵丘】虽闲无异事地防地盟【僖五首止昭十三平丘盟重于防】苟诸侯防而大夫盟则地防不地盟【襄三鸡泽十六溴梁臣统于君不再言地】必大夫自为防而盟则地防地盟【襄二十七宋大夫専盟防与君同】公特防楚大夫又及列国大夫盟则地防地盟【成二蜀会盟异事】
　　凡使不称介【僖二十六东门襄仲臧文仲如楚乞师杜氏曰臧文仲为襄仲副使故不书】各以事行则列序之【文十八公子遂叔孙得臣定六季孙斯仲孙何忌】防志亲事【襄二十一防城传郑子大叔与伯石往杜注大叔不书不亲事昭三十二防城成周魏献子属役于韩简子原夀过故魏舒不书】并列于防则列序之【襄十四季孙宿叔老哀二叔孙州仇仲孙何忌】将书元帅【襄元晋韩厥荀偃帅诸侯之师伐郑杜注荀偃不书非元帅定八齐国夏高张伐我西鄙高张不书】唯内卿悉书之【成二季孙行父臧孙许叔孙侨如公孙婴齐成六仲孙蔑叔孙侨如昭十季孙意如叔弓仲孙貜定六季孙斯仲孙何忌定八季孙斯仲孙何忌定十叔孙州仇仲孙何忌见哀二季孙斯叔孙州仇仲孙何忌哀三季孙斯叔孙州仇又叔孙州仇仲孙何忌】
　　凡卿从公不书【成公从京师孟献子从襄公如晋孟献子从会伐郑季武子从如楚叔孙穆子从之类】苟有故则书之【公孙敖帅师及诸侯之大夫救徐晋人执季孙行父舍之于苕丘叔孙豹及诸侯之大夫及陈袁侨盟公子憖出奔齐之类】
　　凡君将不言帅师败则称师
　　凡常事不书【公谷例如昬姻时祀时田有常礼】为下事言故则书之【媵为遂盟书冬烝为再烝书有事为仲遂卒犹绎书为叔弓卒去乐书卫人来媵晋人来媵为下齐人来媵书】










　　春秋属辞卷十五
