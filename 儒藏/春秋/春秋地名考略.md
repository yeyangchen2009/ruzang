　　钦定四库全书　　　　　经部五
　　春秋地名攷畧　　　　　春秋类
　　提要
　　【臣】等谨案春秋地名攷畧十四卷
　　国朝髙士竒撰康熙乙丑士竒以詹事府少詹事奉
　　勅撰春秋讲义因考订地理并成是书奏
　　进据阎若璩潜邱劄记称秀水徐胜敬可为人作左地名讫问余成公二年鞌之战云云则实士竒倩胜代作也其书以春秋经地名分国编次皆先列国都次及诸邑毎地名之下皆先列经文文及杜预注而复博引诸书考究其异同砭正其疎舛颇多精核惟时有贪多博转致琐屑者如鲁庄公筑台临党氏遂立党氏台一条殊于地理无闗又如晋以先茅之县赏胥臣遂立先茅之县一条不能指为何地但称犹云苏忿生之田则亦安贵于考耶是亦过求详备之失也乾隆四十三年三月恭校上
　　总纂官【臣】纪昀【臣】陆锡熊【臣】孙士毅
　　总　校　官　【臣】　陆　费　墀











　　春秋地名攷畧原序
　　钱塘髙宫詹作春秋地名攷畧十四卷既成而示余属为之序予受而读之喜其搜采之博考辨之精反覆不忍释手既而潜玩再三乃知其用心之勤则在乎贯通全经非独侈张见闻已也盖左氏之学莫赜于地名得其解者惟杜元凯氏在前虽有应仲远贾景伯诸家不之及也元凯既作经传集解又为长厯以正闰朔为世族谱以纪统系为释例土地名以求防盟征伐之迹亦綦备矣惜其书不尽传郑夹漈有言杜预解左氏顔师古解汉书为左班功臣顔氏所通者在训诂杜氏所通者在星厯地理顔氏治训诂如与古人对谈杜氏治星厯地理如羲和之歩天禹之行水诚哉言也乃今所传集解之书谨严特甚徃徃稍引其端以待学者之自悟其疑者宁缺而不详今之去古视杜氏又远矣説地理者有司马彪阚骃京相璠宋忠司马贞杜佑贾躭李吉甫辈言人人殊安所取正乎予尝谓求通于后世之史志不若读经疏读经疏又不若潜玩经传之本文诚能贯通全经而求其理当必有迎刅而解者即如齐晋战鞌公羊以为去齐五百里似乎齐之边邑矣读本传三周华不注之文而后知其在厯下也楚山有大别郑氏以为在安丰矣读左司马之言曰沿汉而与之上下而后知其在汉口也古言吕梁未凿河出孟门之上孟门在晋之西矣乃齐灵公之伐晋也自朝歌入孟门用是知晋东亦有孟门为太行之陉道也晋有二瑕一在河外而解者混之及观西师之侵在河曲宵遁之后詹嘉之守在桃林筑塞之时而后知河外之瑕必不可混于河北也斯非其浅而易见者耶尝欲用此意勒成一书卒卒未暇宫詹乃先得我心亦足快矣噫嘻左传一书固万世经术之祖也学古而不通于春秋譬若溯河而不探其源寻枝而不揣其本必不得之数也试畧言之吴辟防沟以通餫道此枋头堰淇之嚆矢也阖闾之伐徐也防山而水之此智伯决晋之滥觞也孙叔敖治芍陂以溉雩娄其孙掩为令尹复脩其术此秦陉翟陂以下言田农水利者所由昉也至于齐堑防门始于平隂楚营方城亘于宛叶其后燕之汾门魏之滨洛秦之起造阳而抵临洮皆权舆于此矣若夫虎牢之为成臯也穆陵之为大岘也钟吾之为宿豫也州来之为寿阳也沈之为悬瓠也申之为宛也甯之为修武也钟离之为濠口也大隧直辕防阸之为义阳三闗也渚宫之为江陵也夏汭之为武昌也澶渊之为三城也笠泽之为五湖也皆七国汉楚吴魏六朝高齐宇文唐宋之君所为百战而争者也而皆见端于春秋是故欲识天下之大势不可以不知春秋欲读后世之史不可以不知春秋此书匪直元凯功臣抑且为禹贡职方之嫡系体国大业粲然具矣
　　今天子覃精圣学博极古今缉熙勿倦特命宫詹总裁春秋讲义以左氏为纲领余兄弟随泽州桐城诸先生后又与宫詹同拜
　　命修一统志凡起例将于是书考正而宫詹且进之黼筵上备
　　乙夜之览度必有当于
　　睿怀之万一者谨泚笔而序之康熙二十有六年冬十月昆山徐干学谨序
　　九丘之书逸矣伯禹伯益之所名彝坚之所志周公之所録其着在六经者莫若禹贡诗春秋言禹贡者则有若摰虞之畿服经孟先之图程大昌之论易祓之广纪言诗者则有若范处义王应麟之地理考言春秋者则有若京相璠之土地名杨湜郑樵之谱张洽之表外如严彭祖之图专纪盟防则围伐灭取土地之见遗者多矣罗秘专纪国名则郡县之失载者又多矣然则説春秋者必兼包乎郡国土地之目而后可无憾焉试迹其地名有见于经者有见于传者有互见于经传者顾其文蔑以为昧纪以为杞滑以为郎柽以为朾偃以为缨崇以为柳铁以为栗以陆浑为贲浑以厥憗为屈银以臯鼬为浩油以祲祥为侵羊若是者不可悉数也邾也谓之邾娄贯也谓之贯泽訾娄也谓之丛安甫也谓之鞌沙也谓之沙泽一郕也或以为成或以为盛一郦也或以为犁或以为丽一盂也或以为霍或以为雩一虢也或以为郭或以为漷一艾也或以为鄗或以为蒿貍脤谓之貍轸或又曰蜃也蚡泉谓之濆泉或又曰贲也郪丘谓之犀丘或又曰菑丘又曰师丘也其在当时传者已滋异同繁省之不一而况乎百世之下壤地之离合名号之废置升降乃欲通习而考证之刋落丛谬不其难哉今
　　天子命儒臣编纂春秋讲义于是钱塘髙学士充总裁官既编成经
　　进矣又广采方志以余力辑春秋地名攷十四卷【彝尊】受而读之爱其考迹疆理多所厘正简矣而能周博矣而有要无异聚米画地振衣而挈其领也原春秋之作孔子既取百二十国宝书笔削之又别述职方述职方者所以辅春秋之不及尔故夫学乎春秋非惟义疏序例大夫之辞公子之谱皆宜究图而土地之名尤其要焉者有讲义以正诸家之蹖駮不可无地名考以补方志之疏舛若经之有纬书之有正必有摄也【彝尊】尝与学士同直
　　南书房既而以谴谪官今老矣于经义无所明序学士之书幸托姓名传诸后世窃比于北宫司马诸子获附见于春秋之传焉秀水朱彝尊序
　　禹防诸侯于涂山执玉帛者万国及周千八百国春秋以还互相呑噬强兼弱削疆域难稽其见于经传者总一百二十四国税安礼指掌图可攷也乃若防盟侵伐搜狩台囿城筑诸地与夫述古称先国邑之名往往襍出于其间元凯所注十得八九其有阙而失据者则京相璠之春秋土地名三卷郑樵春秋地名谱十卷杨湜春秋地谱十二卷以及郦善长注水经陆淳春秋纂例张洽春秋集传多所考按补元凯所未备然其间世代侵寻沿革互异未有别类分门防为一书畅然而无憾者夫汉阳诸姬尽于楚河南小侯半蚀于晋在春秋时故版旧索已茫不可问况经嬴秦之郡县六朝之割据地非吾土而侨寓其名境已丝棼而两侈其号朝南暮北瓜剖豆分立乎今日以指隐桓隐桓之日逺矣爽鸠季萴之墟有穷相土之里夫孰得而是正欤春秋传心之史所重者明王道正人心诛乱臣讨贼子是是非非以一字为褒贬其义例至精其意指极微至于地名之同异往往毫厘千里读其书如冠带之国不知其都邑何在王地洛邑相近而殊名故綘新田屡迁而非昔楚丘之纷纷聚讼郊郢之譌为郢中厯代之沿革变迁所系非细岂可以圣人之大经漫曰不求甚解耶乙丑夏四月【臣】奉
　　命总裁春秋讲义因于纂纪之暇博摉诸书而叅攷之取春秋二十防盟之国为纲各以其当时封境所属随地标名详其原起条其兴革诸小国则编年附缀之其类削入他国者则从其初不从其后其有沿譌承误者必折衷以归于一是一展卷而知当日之某地某名即今日之某名某处发怀古之幽情敬备
　　圣明之顾问若曰羽翼经传则【臣】何敢焉康熙二十七年嵗在戊辰仲冬
　　日讲官起居注詹事府詹事兼翰林院侍讲学士【臣】髙士竒拜手谨序









　　凡例
　　一列邦境壤相叅分国类聚则易于解悟首周尊王也次鲁宗国也甥舅之国齐为首懿亲之封晋卫郑为大又次之三恪之大者宋也地居中国之要枢惟陈蔡又次之秦以西垂之长吴越徐巴与楚俱僭王皆春秋所谨者又次之他如邢曹虞虢邾莒杞纪许薛小邾北燕其分地亦时纪于春秋虽小国僻远亦以类附之昔国语次周以下鲁齐晋郑楚吴越共八国史记列吴齐鲁燕管蔡陈杞卫宋晋楚越十三世家兹非有意为进退特因其事之繁简期有助于穷经而已余诸小国随见经之先后编年次之于后
　　一王都及各国之都必列于首曰都于某地迁国又列一条曰迁于某地其都但据春秋时现在如周之王城成周晋之绛新田是也至如春秋以前始封建都之地有见于经传者如周之骀豳岐丰晋之唐曲沃亦相次以揭于前而殊其标目以别之有不见于经传者如齐之营丘郑之咸林杞之雍丘则冠于小注中而已其迁徙在春秋后如楚之郢陈寿春卫之野王则附于小注之尾而后以所属之地捱年缀附庶乎振裘得领披览之余晓然于当日之形势凡为朝聘防盟徃来之道里征伐围入攻守之机宜恍若身亲其事者亦读经之大快矣
　　一诸地名有屡见于经者必摘其枢要序次成章凡有三意或一地而先为国后为邑先属此国后属彼国通其条贯则本末秩然一也或一地而注疏家所指互异详玩本文参伍折中则真解自出二也或两地三地同名如周秦各有王城齐宋各有葵丘晋齐鲁各有东阳鲁有两防两郓郑有两泛楚有两城父又或一地而有两名如黄父即黑壤廪延即酸枣析即白羽之类彚萃相从彼此互晰则同者不至误以为异异者不至误以为同矣三也若夫沿革之变务具始终前后且必详之况本经之内乎
　　一元凯春秋夙称武库注释之精古今无两然犹曰诸地名有疑者曰有以示不审阙者不复记见于隐六年之注或地形稍远者则曰迂廻疑盖其慎也兹篇每一地名之下先録本文次详杜注然后以先儒注疏及各史志传参考之顾采取之间亦不敢易史家最善莫如班氏矣乃以卫都楚丘为成武楚都丹阳为汉之丹阳舛譌特甚至若刘昭之误引魏収之冗笔益难读矣水经注采取极博乃如定之方中篇有景山毛传训景曰大而以为山名左传向戌语鬷蔑曰贾大夫之貌恶杜注贾国之大夫也而以为贾辛是则兎园诵习且不免于卤莽也罗泌好用隠僻独于抉擿经传亦有所长取其纯畧其疵缪者辨之不厌详缕期归于一是焉















　　钦定四库全书
　　春秋地名攷畧卷一
　　詹事府詹事髙士竒撰
　　周
　　都洛邑王城【武王作邑于镐京谓之宗周是为西都既革殷命谓周公曰我南望三涂北望岳鄙顾瞻有河粤瞻雒伊毋远天室营周居于雒邑而后去盖营之而未就也周公摄政之七年成王在丰欲宅洛邑使召公先相宅召诰曰太保朝至于洛十宅厥既得卜则经营越三日庚戌太保乃以庶殷攻位于洛汭越五日甲寅位成孔安国传曰以众殷之民治都邑之位于洛水北今河南城也康诰曰周公初基作新大邑于东国洛四方民大和防史记曰成王使召公复营洛邑如武王之意周公复卜申视卒营筑居九鼎焉曰此天下之中四方入贡道里均即此周书作雒解周公立城方千六百二十丈郛方七十二里南系乎洛水北因乎郏山以为天下大凑平王东迁始居之以其在丰镐之东谓之东都郑氏诗谱曰周东都畿内方六百里其封域在禹贡豫州太华外方之间北得河阳渐冀州之南是也平王四十九年入春秋桓九年书纪季姜归于京师公羊传曰京师者天子之居也京者何大也师者何众也天子之居必以众大称之自此屡书至昭二十二年叔鞅如京师皆指此亦谓之王城荘二十一年诸侯同伐王城杀王子頽僖十一年杨拒泉臯伊雒之戎入王城二十五年襄王入于王城昭二十二年刘子单子以王猛入于王城二十三年王子朝入于王城是也平王居东都后十一世至景王而王室乱庶长子朝与子猛争立猛卒弟敬王丐立出居成周而子朝居王城周人谓子朝曰西王敬王曰东王以成周在王城之东故也其后子朝奔楚敬王遂居成周王城废至赧王复居王城秦人迁之置三川郡汉为河南县属河南郡后汉晋属河南尹晋地道记河南城去洛城四十里建武二年遣冯异定闗辅车驾送至河南晋永嘉五年刘聪遣呼延晏等寇洛阳比至河南晋兵十二败遂至洛阳隋大业元年扩其东偏十八里营为新都前直伊阙之口后依邙山之塞东出瀍水之东西逾涧水之西洛水贯其中以象天汉横桥跨洛水曰天津桥移洛阳县并置城中为附郭唐亦曰东都外城周五十二里九十歩光宅元年曰神都神龙元年复曰东都武后号太初宫髙宗尝居以聴政宋曰西京河南府金废京而府如故省河南县入洛阳元曰河南路明曰河南府治洛阳县今仍之城即隋所营也其城内西偏即王城故址也　再按郏鄏即郏山也桓二年臧哀伯曰武王克商迁九鼎于雒邑杜注时但营雒邑未有都城至周公乃卒营雒邑谓之王城宣三年王孙满劳楚子曰成王定鼎于郏鄏杜注郏鄏今河南也武王迁之成王定之昭二十六年王子朝告诸侯曰携王奸命诸侯替之而建王嗣周迁郏鄏杜注携王伯服王嗣平王也后汉志东城门名鼎路门九鼎所从入也服防云河南有鼎中观云置九鼎者盖郏鄏即王城之别名矣亦谓之郏桓七年迁盟向之民于郏杜注郏王城也襄二十四年齐人城郏于是谷洛鬬将毁王宫齐故为王城之国语晋文公既定襄王于郏是也今河南府西有郏鄏陌亦谓之郏山图经云郏山在郡西南迤至城北二里亦曰邙山】
　　迁于成周【周公使召公卜营王城并卜营成周以处殷之顽民盖二役一时并成也洛诰周公曰予惟乙卯朝至于洛师我卜河朔黎水我乃卜涧水东瀍水西惟洛食我又卜瀍水东亦惟洛食孔安国传曰我使人卜河北黎水上不吉又卜涧瀍之间南近洛吉今河南城也瀍水东今洛阳也将定下都迁殷顽民故并卜之卜必先墨画龟然后灼之兆顺食墨韦昭曰成周在瀍水东王城在瀍水西是也周初成周为二公分陜之地康王十二年王至于丰以成周之众命毕公保厘东郊春秋亦曰成周隐三年郑祭足取成周之禾宣七年成周宣榭火杜注成周洛阳宣榭讲武屋别在洛阳者昭二十六年天王入于成周王子朝奔楚于是诸侯戍周三十二年经书城成周传云王使富辛与石张如晋请城成周曰昔成王合诸侯城成周以为东都崇文徳焉今我欲徼福假灵于成王修成周之城俾戍人无勤杜注子朝之乱其余党多在王城敬王畏之徙都成周成周狭小故请城之盖自是王定计居成周矣于是范献子谓魏献子曰与其戍周不如城之冬十月合诸侯之大夫于狄泉寻盟且令城成周己丑士弥牟营城周计丈数揣髙卑以效于刘子定元年孟懿子防城成周庚寅栽宋仲防不受功士弥牟执之归于京师三旬而毕乃归诸侯之戍此京师即成周也自是至于春秋终凡言京师皆此矣定六年天王处于姑莸避儋翩之乱七年王入于王城此王城似即成周盖敬王既定都后周人即谓之王城也帝王世纪城东西六里十歩南北九里十歩俗称九六城秦因周城而大之置宫阙于洛阳舆地志秦三川守治洛阳汉亦为河南郡治后汉都此规制益以宏壮城十二门南宫至北宫相去七里华延防洛阳记曰洛阳城内宫殿台观府藏寺舍凡百一万一千二百一十九间雄据形势张衡赋曰沂洛背河左伊右瀍西阻九阿东门于旋盟津达其后大谷通其前廻行道于伊阙邪径捷于轘辕是也曹丕簒位初居北宫晋武营雒大抵因之又筑金墉城于城内西北隅县初名洛阳自东汉改洛为雒魏仍旧鱼豢曰汉火徳火忌水故去水而加佳魏于行为土土水之牡也故除佳而加水晋仍为洛阳永嘉以后城郭宫殿大都芜没后魏孝文太和十七年南廵为之流涕景明二年广阳王嘉请筑洛阳三百二十三坊从之三年修营甫成后元颢入洛侯景烧金墉髙观宇文泰苦战邙山城市又废隋营新都并洛阳县迁入都城其地遂虚今故城在府东二十里有铜驼街在宫南旁有汶阳里　再按僖二十九年盟于狄泉杜注翟泉城内太仓西南池水也昭二十三年天王居于狄泉史记敬王元年晋人入敬王子朝自立敬王不得入居泽盖即此事贾逵曰泽邑名即狄泉也二十六年王始入于成周盖此时狄泉与成周犹为两地至城成周后始合为一矣后汉书昭公三十二年合诸侯于狄泉以其地大成周之城皇甫谧曰敬王徙居成周其地小不受王都故壊翟泉以广之郑氏曰狄泉本在下都城北时城成周乃绕狄泉于城内皆是説也晋志永嘉元年有苍鵞起歩广里地陷庾信哀江南赋出狄泉之苍乌即此韦昭曰翟泉周墓所在帝王世纪云景王于狄泉今东阳门内有大街北有太仓中有景王陵西南望步广里北眺翟泉二处相距逺近惟均戴延之西征记太子宫中有翟泉今干无水　再按杜氏曰敬王居成周后考王封其弟揭于河南以续周公之官职是为河南桓公威烈王时桓公孙惠公又封少子班于巩以奉王于洛阳是为东周惠公盖父子同諡也显王二年韩魏即其所封分周为二于是东西周同于列国显王特寄居于东周而已赧王又迁西周而周乃亡盖东西周之名前后凡三变初言东西周者以镐京对洛邑而言中间言东西周者以王城对成周而言最后言东西周则以河南对巩而言也】
　　始封于骀【史记周之先后稷封于邰诗毛苌传邰姜嫄之国尧见天因邰而生后稷故国后稷于邰昭九年襄王曰我自夏以后稷魏骀芮岐毕吾西土也杜注骀在始平武功县所治厘城徐广曰今漦乡在扶风盖骀与邰之字同厘与漦之字同也秦孝公置漦县汉初曺参攻漦是也后亦曰漦县属右扶风后汉省入郿县故志曰郿有漦亭武功亦汉县后汉废永元八年复置武功县志云武功旧治渭川南郿县境后汉移治古漦城盖西汉武功漦县两置至是始并为一漦初并郿后复置则曰武功史所不载也晋属始平郡后魏并入美阳县太和十一年置武功郡于废县地后周天和初筑武功城以置军士建徳初省郡寻改置武功县迁于今武功县治唐置稷州治此亦以后稷命名也旋废今县属干州古漦城在县西南二十二里】
　　邑于豳【毛苌诗曰公刘居于邰遭夏人乱迫逐公刘公刘乃避中国之难遂平西戎而迁其邑于豳盖诸侯之从十有八国焉国语祭公谋父曰昔我先世后稷以服事虞夏及夏之衰也弃稷勿务我先王不窋用失其官而自窜于戎翟之间韦昭注曰夏衰谓启子太康也废稷之官不复务农不窋及夏而迁于邠西接戎北近狄史记曰不窋卒子鞠立鞠卒子公刘立公刘虽在戎狄之间复修后稷之业公刘卒子庆节立国于豳诸文小异盖豳邑经营数世而后成也左传襄二十九年呉公子札来聘为之歌豳杜注豳周之旧国在新平漆县东北徐广曰新平漆县之东北有豳亭是也郑氏诗谱云豳今属右扶风栒邑汉志栒邑有豳乡后汉志同朱子诗注亦用之汉漆县今在邠州西汉栒邑县今在三水县东北二十五里三水县在邠州东七十里漆县栒邑汉皆属右扶风晋皆属新平郡本接壤也公刘之诗言迁豳之事详矣曰于京斯依毛氏曰京大众所宜居之地也诗又曰既溥既长既景廼冈毛氏曰公刘之居豳也既广其地之东西复长其南北诗又曰夹其皇涧遡其过涧止旅乃密芮鞫之即毛氏曰皇过皆涧名郑氏曰水之内曰芮水之外曰鞫汉志芮水出汧县韩诗芮鞫作芮阨盖绵地甚逺矣诗谱曰豳之封域在禹贡雍州岐山之北原隰之野今邠州东北有豳亭东五十里有豳谷三水县西二十里有古豳城皆是也文翔鳯豳谷考曰豳为九谷之总名不窋自窜戎翟之间为庆阳宁州公刘城在邠州西似所谓京髙丘也未入豳谷之隩公刘冢则在邠州三水之间】
　　又迁岐号曰周【诗绵之篇曰民之初生自土沮漆又曰古公亶父来朝走马率西水浒至于岐下毛传公刘迁于豳至沮漆之地古公豳公也古公居豳狄人侵之去豳逾梁山邑于岐山之下天作篇云天作髙山大王荒之毛传荒大也郑笺髙山岐山也太王自豳徙焉则能尊大之此太王迁岐之説也左传昭四年椒举曰成有岐阳之搜杜注成王归自奄大搜于岐山之阳岐山在扶风美阳西北昭九年魏骀芮岐毕注亦同前汉志美阳县岐山在西北中水乡大王所居也此杜所本矣汉美阳县在今武功县境今岐山县正在武功之西北彼时未有县故岐山在其境内也后周置岐山县于今长武境厯隋唐四迁而后定于今治乃始有岐山县矣今岐山在县东北十里山有两岐故名禹贡导岍及岐又荆岐既旅国语周之兴也鸑鷟鸣于岐山吕氏春秋岐山九山之一也河图岐山在昆仑东南为地乳地志岐山亦名天柱山其峰髙峻若柱然唐六典闗内名山曰岐山俗名鳯凰堆山之南有周原诗曰周原膴膴堇荼如饴郑笺广平曰原地在岐山之南膴膴然肥美其所生菜虽性苦者亦甘如饴也周之国号盖因乎此皇甫谧曰邑于周地故改国号曰周是也原又东北则太王之都在焉所谓岐阳也閟宫篇曰后稷之孙实惟太王居岐之阳实始翦商是也郑氏曰文王始谋迁居定天下亦即在此皇矣篇曰度其鲜原居岐之阳在渭之将万邦之方下民之王是也其后成王为岐阳之搜宣王亦大猎岐阳盖亦因省视宗国遂防众以讲武耳东汉建初七年幸岐山西魏大綂十三年宇文泰从魏主狩岐阳唐贞观七年于其地置岐阳县十六年校猎于岐阳二十二年县废永徽五年复置元和二年又废宋为岐阳镇今在县东北五十里周原东西横亘肥美寛平在县东北四十里　再按括地志云美阳城亦曰太王城亦曰周城寰宇记云周城一名美阳皆误也后汉周城在美阳西北水经注岐水迳周城南厯周原其北则中水乡成周聚又东合姜水迳美阳之中亭川又东迳美阳故城注雍入渭据此则周城美阳画然二地矣周城即指岐阳今岐阳镇在岐山县之东境与武功之美阳相去甚远中间尚隔扶风一县汉时美阳之境甚广扶风正为美阳地故岐亦得在其西北耳安得混为一地乎杜佑通典云美阳治中水乡城西即中亭川尤缪盖中水乡与周城本相近故班固即以为太王邑理可通矣隋志魏有周城县后周废今不知其处与此无渉王袆周公庙记曰周城今为岐阳鎭遗址犹存广袤七八里四围皆深沟南有周原然则周城周原固确有其地无容混指矣再按隐六年周桓公言于王杜注周采地扶风雍县东北有周城按此周城与前又别盖周公初封之邑也郑氏诗谱曰周公封鲁死諡曰文公召公封燕死諡曰康公元子世之其次子亦世守采邑在王官春秋时周公召公是也即其説矣孔頴达曰春秋周召二公别于东都受采考王封弟揭于河南以续周公之官职盖亦即受其采地今则不可考杜预但据始封言之耳魏収志雍县有故周城括地志周公城在岐山县北九里今岐山县有周公邸周公庙知此周城亦在其境也雍县即今鳯翔府治今岐山县在府东五十里其东境汉属美阳其县城及县之西境汉属雍县雍县汉属扶风郡晋仍之】
　　作都于酆【通鉴前编殷纣十九祀西伯伐崇作丰邑徙都之诗曰既伐于崇作邑于丰是也或谓殷为崇侯虎国文王伐之以作邑诗又曰丰水东注维禹之绩四方攸同皇王惟辟郑氏云尧时丰水泛滥为害禹治之使入渭文王武王作邑于其旁丰邑在丰水之东镐京在丰水之西丰镐相去盖二十五里昭四年椒举曰康有酆宫之朝杜注酆在始平鄠县东有灵台康王于是朝诸侯张楫曰沣水源出鄠南山丰谷东北流经长安城西又北至咸阳县境入渭禹贡沣水攸同老子沣水出深十丈而不受尘垢即此也括地志鄠县东三十五里有丰宫盖近丰水之源也武王既克纣来自商则至于丰成王将宅洛邑则至于丰成王黜殷命灭淮夷则还归在丰康王命毕公则至于丰孔頴达曰文王居丰武王未迁之时于丰立文王之庙迁都而庙不毁故大事必以告也传所云酆宫之朝亦此类矣今鄠县南五里有酆城诗曰考卜惟王宅是镐京此武王营镐之事国语内史过曰周之衰杜伯射王于鄗韦昭注鄗镐京也水经注渭水与丰水防于短隂山水上旧有便门桥又东北与镐水合水上承镐池于昆明池北周武王之所都也自汉武帝穿昆明池基搆沦褫无复可考鄗水又北流与滮池合诗所谓滮池北流浸彼稻田也又北迳灵台西又迳阿房宫前合于渭唐十道志镐池在长安城西昆明池北即周故都秦始皇时镐京故址毁唐贞观中并镐池入昆明池今昆明池又涸为民田而镐京故址益不可问程大昌曰昆明凿而镐都为池隋苑立而汉京为苑盖其来乆矣志云镐池在咸阳县西南二十五里】
　　祭【隐元年祭伯来杜注祭国伯爵周公第五子所封地在东周畿内后汉志中牟有蔡亭蔡与祭通今在开封府郑州东北一十五里】
　　凡【隐七年天王使凡伯来聘杜注汲郡共县东南有凡城　臣谨按后汉志共县有泛亭周凡伯国今卫辉府辉县西南二十二里有凡城】
　　瓦屋【隐八年宋公齐侯卫侯盟于瓦屋杜注周地臣谨按称防于温盟于瓦屋瓦屋距温当不远故杜注言周地也或言东昌府濮州观城县四十里有瓦屋城即三国防处去温甚逺不可从】
　　邬【隐十一年王取邬刘蒍邘之田于郑杜注邬刘二邑在河南缑氏县西南有邬聚西北有刘亭蒍邘郑邑　臣谨按邬有二后汉书缑氏有邬聚即此也今在偃师县西南晋司马弥牟为邬大夫在汾州介休东北】
　　刘【见上　臣谨按汉志缑氏有刘聚周大夫刘子邑水经注刘水出半石山西北流经刘聚聚三面临涧在缑氏西南谓之刘涧西北注合水合水入于洛今缑氏故城在偃师县西南五十里刘子始封为匡王少子刘康公襄十五年刘夏逆王后于齐昭二十二年子朝之乱刘蚠单旗夹辅王室至贞定王而絶括地志曰刘聚即刘累故城似误】
　　蔿【见上　东周大夫子国之食邑谓之蔿国】
　　邘【见上　臣谨按邘地后属晋后汉书野王县有邘城即纣三公鄂侯之所居也鄂一作邘武王以封其子水经注邘水出太行之阜山南流迳邘城西故邘关也京相璠曰野王西北三十里有故邘城汉武帝封李寿为侯国今在怀庆府城北三十里有邘台村野王今河内怀庆附郭邑也】
　　温【王与郑人苏忿生之田温原絺樊隰郕攒茅向盟州陉隤懐杜注苏忿生周武王司寇苏公也温今温县　臣谨按僖十年经书狄灭温温子奔卫左传则曰狄灭温苏子奔卫杜注司寇苏公之后国于温故曰温子一国二名且经传异辞后人因以丛疑郑樵曰苏已姓国颛顼裔封于苏邺西苏城是也罗泌曰苏已姓国懐之武徳有古苏城在济原西北二里孟之温县西南三十里有古温城为苏忿生之邑直判苏温为二国显与经传相戻王氏巵言王与郑以苏田十二温居一焉则始封于苏而温特为苏田耳其后遂以为国斯言谅矣盖东迁后苏氏已絶封故田归王室第观王与郑田时特称其祖父之名即可见矣其后子頽作难因苏氏复见于经盖续封而居温故见灭于狄遂称温子也温灭之后地复归王更以赐晋至文公十年女栗之盟复见苏子再絶再续仍就初封寻其踪迹了了可见至于苏城之説郑罗又异邺似太逺懐为较近武徳汉县汉志沇水东南至武徳入河沇流为济故有济原之名度其地在今武陟县东亦可通也然则罗氏所谓怀之苏即忿生之初封也所谓孟之温即续封而寻灭者也原非二国第缘文义少滞遂如乖异耳　再按晋受温邑以狐溱为温大夫襄公以予阳处父景公以予郤至平公以赐宋乐大心韩宣子以州田易得之中间又尝属赵氏故赵文子曰温吾县也战国时属魏史记魏世家昭王十年齐灭宋宋王死我温安厘王十年秦军大梁下予秦温以和汉于此置温县属河内郡后汉书济水之所出王莽时大旱枯絶东魏属武徳郡北齐废隋复置属怀州唐徙治于李城即今温县治也古温城在县西南三十里李城者战国时秦攻赵邯郸李同帅其徒赴秦军秦军退同死封其父为李侯此为封邑也然则温地乃赵魏分界之处耶】
　　原【见上杜注沁水县西北有原城　臣谨按富辰曰原为文昭盖絶封而地归于王也晋受原不服伐之后赵衰为原大夫故赵同为原屏水经注济有二源东源出原城今孟州西北九里有古原城路史曰帝杼即位居原即其地也后改为轵即聂政所居后汉志轵县有原乡通典原邑在济源县西今济源县西北十五里有原乡】
　　絺【见上杜注在野王县西南　后汉志波有絺城今在怀庆府城西南三十里俗呼絺城一名付逯城括地志故絺城在河内县西三十二里】
　　樊【见上杜注一名阳樊野王县西南有阳城　臣谨按僖二十五年晋侯次于阳樊晋语仓葛曰阳人有樊仲之官守服防曰阳城樊仲山父所居故名阳樊后汉志修武县有樊阳田今济源县东南三十八里有古阳城一名皮子城　再按仲山甫为宣王卿士食采于今西安咸宁县之樊乡东迁后子孙再封于河北荘公二十九年樊皮叛王三十年虢公入樊执樊仲皮其后迁无终为阳氏】
　　隰郕【见上杜注在怀县西南　今怀庆府城西三十里有期城即其地一名覆背村水经注曰湛水出河内轵县西北之湛溪自向城东南迳湛城时人又呼曰隰城谿曰隰涧后汉志河阳有湛城是也】
　　攒茅【见上杜注在修武县北　京相璠曰河内修武县北有故隤城谓之皮垣方四百歩实中髙八丈际陂水之北隔水十五里有兰丘得皮垣之半去兰丘十里又有一丘际陂世谓之勑丘方五百歩与皮垣相类即古攒茅也徐广曰修武有茅亭今修武县西北二十里有攒城括地志云攒茅在获嘉东北二十五里今属卫辉府二説异今怀庆府修武县西北二十里有大陆村即其地】
　　向【见上杜注轵县西有地名向上　水经注天浆水出轵睾向城北阚骃十三州志轵县南山西曲有故向城竹书曰郑侯使韩辰归晋阳及向二月城阳向更名阳为河雍向为髙平即是城也括地志髙平故城在河阳县西北四十里今怀庆府济源县西南有向城即周向国】
　　盟【见上杜注今盟津　臣谨按武王防诸侯于盟津即此也地后归晋谓之河阳僖二十年天王狩于河阳是也后属魏史记赵惠文王十一年董叔与魏氏伐宋得河阳汉置河阳县属河内郡晋魏因之北齐置河阳关周灭齐仍为重镇隋置河阳宫唐仍曰河阳县防昌中置孟州于此元丰志云怀州南至河阳七十里河阳东南至河隂一百六十二里金大定中城为河水所坏筑城徙治明改州为县即今治也古河阳城在县西南三十里】
　　州【见上杜注今州邑　臣谨按周之州邑是时予郑后又属晋初为郤称邑后为栾豹之邑昭三年晋人以赐郑丰施七年子产归州田于韩宣子宣子更以赐宋乐大心后宣子自徙居之汉置州县属河内郡晋因之后魏置武徳郡改县曰邢丘属怀州大业初又改曰安昌唐武徳二年改曰武徳置北义州后废州县仍属怀州宋熙宁中省县为武徳镇其地在怀庆府东南五十里】
　　陉【见上杜注地阙　臣谨按舆地志太行陉在怀庆府西北三十里一名丹陉连山中防曰陉太行首始河内北至幽州中有八陉此其一也】
　　隤【见上杜注在修武县北后汉志有隤城今同】
　　怀【见上杜注今怀县　臣谨按怀后属晋宣六年赤狄伐晋围怀史记赵成侯四年魏败我怀又魏安厘王四年秦拔我怀竹书纪年秦师伐郑次于怀汉置怀县为河内郡治晋魏仍之东魏于此置武徳郡北齐废隋开皇十六年于其地置武陟县属殷州今武陟县西南十一里有怀城】
　　夷【荘十年晋武公伐夷杜注周大夫诡诸采邑未详】
　　酒泉【荘二十一年虢公为王宫于玤王与之酒泉杜注周邑　同州澄城县有温泉西注于洛又有甘泉出匮谷中造酒尤美名曰酒泉盖虢地跨河东西】
　　伊川【僖二十二年辛有适伊川杜注周地　臣谨按伊源有二水经注伊水出南阳蔓渠山迳陆浑县三涂山下合涓水以东注虢畧其地即有莘氏女采桑伊川得婴儿于伊川为伊尹又辛有过伊川见被髪而野祭者也后汉书伊水出卢氏括地志伊水出卢氏峦山近志伊川出卢氏闷顿岭东流经嵩县洛阳偃师入洛水盖原有二水合流诸家各言所见是以不同耳】
　　召【僖二十四年富辰曰召穆公思周徳之不类　臣谨按召康公邑史记谓召公奭与周同姓左传召穆公纠合宗族于成周而作诗曰凡今之人莫如兄弟此召公与周同族之证诗谱曰文王受命作邑于丰乃分岐邦周召之地为周公旦召公奭采地受封最先武王克商元子国燕次子仍食召邑扶风郡雍县南有召亭即其地也皇甫谧有召康公为文王庶子之説或别有本但考文昭十六中无燕国当以史记之説为正春秋所书召伯乃东迁后别受采邑在今绛州垣曲县之召原后汉志河东垣县有召亭太平寰宇记召原在王屋山下古今地名云王屋山状如垣故以名县元魏以其地为长平县属邵州后周武平元年改为王屋县隋属邵州唐初为邵伯县宋为垣曲王屋两县皆召原地今为垣曲县宋白曰垣县东六十里有召原】
　　甘【僖二十四年甘昭公有宠于惠后杜注王子带食邑河南县西南有甘水　后汉志河南有甘城水经甘水出宜阳县鹿蹄山东北至河南县北入洛郑注河南城西二十五里有故甘城俗曰鉴城在甘水东十里】
　　坎欿【王遂出及坎欿杜注周地在河南巩县东　地道记在县南京相璠曰巩地名坎欿在洞水东司马彪曰巩东欿聚地道记在南】
　　毛【毛文王子毛伯明封地僖二十四年狄伐周获毛伯】
　　隰城【僖二十五年杀太叔于隰城即隰郕见前】
　　翟泉【见成周】
　　荣【文五年王使荣叔归含且杜注荣采地未详恐即荣锜氏也见后】
　　暴【文八年公子遂及雒戎盟于暴杜注郑地　臣谨按诗何人斯刺暴公也暴公为卿士而谮苏公故苏公作是诗以絶之曰伊谁云从维暴之云世本曰暴辛公作埙周圻内国路史曰暴辛公采地一曰暴隧郑笺谓周圻内无暴者失之】
　　邥埀【文十七年甘败戎于邥埀杜注埀亭在新城县北　水经注伊水防厌涧水迳邥埀亭服防曰邥埀在髙都南后汉志新城有髙都城今为汝州伊阳县地】
　　郏鄏【见王城】
　　鄄【成十一年周公楚怒而出盟于鄄而入杜注周邑】
　　鄇田【成十一年郤至与周争鄇田杜注温别邑河内懐县西南有鄇人亭　今在怀庆府武陟县】檀【苏忿生与檀伯达俱封于河杜注河内　今在河南怀庆府】
　　溴梁【襄十六年防于溴梁杜注溴水出河内轵县东南至温入河　臣谨接尔雅梁莫大于溴梁溴梁水堤也溴水一出阳城西南山一出阳城南溪与泷水防又东南至温县入河晋永康二年成都王頴起兵邺城与赵王伦将孙防战于溴水防败走頴遂长驱济河又隋仁寿末汉王谅起兵幷州其将余公理与隋将史祥战于溴水为祥所败今溴水源在济源县西北原山勲掌谷俗呼白涧水】
　　轘辕【襄二十一年使候出诸轘辕杜注轘辕闗在缑氏县东南　后汉志险道名舆地志其阪有十二曲道将去复还故名一云九十二曲曹参下轘辕缑氏絶河梁击赵贲军破之汉于此置闗括地志轘辕闗在缑氏县东南四十里今河南府巩县西南七十里有轘辕山】
　　豳【见前】
　　平畤【襄三十年成愆奔平畤杜注周邑未详】
　　雒汭【昭元年赵孟馆于雒汭杜注洛水在河南巩县南水曲流为汭　后汉书巩县注夏太康五弟须于洛汭在县东北三十里山海经阳虚之山临于扈之水是为洛汭河图玉版仓颉登阳虚临于洛汭之水水经注洛水入河之处清浊异流亦名什谷张仪説秦王曰下兵三川塞什谷之口是也史记音义巩县有鄩谷水为什谷隋于此置洛口仓谓洛水东迳洛汭北对琅琊渚入河谓之洛口今在河南府巩县】
　　三涂【昭四年司马侯曰四岳三涂阳城太室九州之险杜注三涂在河南陆浑县南林注山名大行轘辕殽黾也　臣谨按水经注曰伊水厯崖口山翼崖深髙壁立如阙伊水穿峡北流即古三涂山武王所南望三涂者也又金志嵩县有三涂山服防以三涂为道春秋晋伐陆浑有事于三涂即知是山明矣林注亦非】
　　阳城【见上杜注在阳城县地　臣谨按此阳城山也在今河南府登封县北三十八里俗名车岭山亦名马岭山晋建兴末刘聪将刘雅生攻洛阳守将赵固奔阳城山是也周于其地置颍邑昭元年天王使刘定公劳赵孟于颍杜注颍水出阳城县九年晋梁丙张趯率隂戎伐颍杜注周邑是也战国郑有阳城疑即颍所改矣史记郑君乙十一年韩伐郑取阳城秦亦为阳城县陈胜阳城人也二世三年沛公自洛阳东还至阳城汉二年使韩王信击郑昌于阳城昌降遂置阳城县属颍川郡晋仍之属河南郡后魏置阳城郡隋置嵩州不乆皆罢唐属洛州五代周省入登封县志云城中有测景台周公定此地为土中立圭测景汉唐因之】
　　太室【见上杜注在河南阳城县西南林注即中岳嵩髙山也　汉志武帝置崇髙县以奉太室山是为中岳诗谱即禹贡外方山也东观记灵帝使棠溪祷雨因其请复称嵩髙山夏之兴也有神见于嵩山即此戴延之曰嵩山三十六峰东曰太室西曰少室嵩髙其总名也括地志嵩髙山在阳城县西北二十三里今在登封县北一十里】
　　景亳【汤有景亳之命杜注河南巩县西有汤亭或言亳即偃师　臣谨按舆地志偃师县南二十里有景山诗景员维河即此景亳谓在偃师者得之或以防之北亳为景亳误矣今偃师巩县俱属河南府】
　　孟津【武有孟津之防即盟津见前】
　　岐阳【见前】
　　酆宫【见前】
　　阎【昭九年周甘人与阎嘉争阎田杜注阎嘉晋阎县大夫　臣谨按路史曰伯卤之孙仲奕武王封之阎一曰昭王少子生而手有文曰阎康王封之阎城一曰唐叔后成公子懿采于阎晋灭之俱不尽合晋灭仲奕之封以赐公子奕耳其地未详所在第据甘在河南城西则阎亦畿内地此时晋虽归周至定六年晋阎没戍周则复取之矣】
　　骀【见前】
　　郊【昭十二年绞奔郊杜注周邑】
　　甘鹿【昭十七年陆浑众奔甘鹿杜注周地　臣谨按河南府宜阳县有鹿蹄山甘水所出甘鹿疑以此得名】
　　北山【昭二十二年王田于北山杜注北芒也　芒山一作邙山一名平遥山亦郏山之别名也魏文帝欲平北邙山令登台便见孟津辛毗谏曰若九河盛溢丘陵皆夷何以御之乃止宇文泰攻河桥据北邙为陈李密攻王世充自引精兵出偃师阻北邙以待之盖洛阳形胜地也今在河南府城北十里山连偃师孟津巩三县绵亘四百里东汉诸陵及唐守诸名臣墓多在此】
　　荣锜氏【周景王崩于荣锜氏杜注河南巩县西有荣锜涧今同】
　　要饯【昭二十二年子朝帅要饯之甲以逐刘子杜注周二邑　水经注畛水出新安县青要山今谓之彊山山海绖青要之山畛水出焉新唐书河南郡诸府有饯济】
　　【刘子奔杜注周邑　雄传曰其先出自有周伯侨者以支庶初食采于晋之因氏焉在河汾之间路史曰宣王子曰尚父幽王封之曰侯其地平阳氏县汉之河东县也】
　　领【樊顷子追单子及领杜注地名】
　　京【子朝奔京当即京索之京在今开封府荥阳县见郑国京城潞安平遥县东七里有京陵城周宣王北伐时所筑或云即此京也按此时地已入晋非是】
　　皇【王猛居于皇杜注河南巩县西南有黄亭　后汉志有湟水即皇也水经注雒水合于谿泉又东浊水注之古湟水也京相璠曰訾城北二里有黄城今在巩县西北】
　　圃车【王如平畤遂如圃车圃车周地】
　　前城【司徒丑以王师败绩于前城杜注子朝所得邑臣谨按后汉志雒阳西南有前亭为泉戎所居服防曰前读为泉即泉戎地在伊阙南水经注伊水自新城又北径前亭西即传之前城也京相璠曰在今洛阳西南五十里伊阙外僖十一年杨拒泉臯伊洛之戎同伐京师所谓泉臯即泉戎也又故洛城西有戎城则伊洛之戎也】
　　东圉【单氏伐东圉杜注洛阳东南有圉乡路史周地有东西圉东圉即圉乡也】
　　社【前城人败陆浑于社杜注周地　臣谨按黄河西自偃师界至巩县洛水入之有五社渡又为五社津光武帝幸怀遣耿弇等军五社津备荥阳以东即此】
　　隂【晋籍谈军于隂　臣谨按杜佑曰唐河清县左传所云晋隂也汉平隂县地晋及后魏为河隂县地隋省河隂县唐武徳二年置大基县属怀州八年省后复置改曰河清防昌三年改置孟州后州废县仍属河南府宋移治于白坡镇金人移治于河南岸改曰孟津县即今河南府孟津县治也其唐初河清古城在今孟县西南五十里】
　　侯氏【荀跞军于侯氏杜注周地　臣谨按侯氏疑即缑氏偃师县东南二十里有废缑氏城后汉建武九年上幸缑氏登轘辕是也又南十里为缑氏山即王子晋学道处】
　　谿泉【贾辛军于谿泉杜注巩县西南有明谿泉今属河南府水经注洛水又东明乐泉注之世谓五道泉即古明谿泉也】
　　泛【王师军于汜于解于任人杜注王师分在三邑臣谨按泛地有四此王师军于泛盖成臯之汜也汉四年汉挑战成臯大司马咎渡兵泛水汉大破楚军大司马咎长史欣皆自刭泛水上臣瓒曰成臯城东泛水是也师古取之汉成臯县属河南郡隋改曰泛水唐初析置成臯贞观中省入汜水至今因之本属郑地王时驻军于此至于僖二十四年王适郑处于泛即今襄城县僖三十年晋秦围郑秦军泛南在中牟县南皆非此泛详见郑地又汉髙祖即位于汜水之阳则在定陶属济隂郡叔孙通传曰汉王已并天下诸侯共尊为皇帝于定陶乃其证也曹咎自刭泛水条张晏注曰泛水在济隂界乃误以为定陶之汜也如淳引左传鄙在郑地汜乃误以为襄城之汜也师古并加驳正良是后汉志成臯有泛水乃襄王出居处亦误也成臯襄城中牟之泛读曰凡乡人呼之曰祀定陶之汜音敷劒反音声各别字画亦有微分也】
　　解【见上杜注洛阳西南有大解小解　后汉书洛阳大解城洛阳故城之西南又有小解国策苏代谓向寿曰公与楚解口地封小令尹以杜阳解口即两解城也】
　　任人【见上】
　　京楚【王师军于京楚】
　　鄩【昭二十三年郊鄩溃杜注河南巩县西南有地名鄩中郊鄩二邑皆子朝所得　臣谨按后汉志有寻谷水史记张仪下兵三川塞什谷之口徐广曰即鄩邑京相璠曰今巩洛渡北有鄩谷水东入洛谓之下浔亦谓之北浔是即杜氏所本也盖古有上浔下浔南浔北浔之名括地志故鄩城在巩县西南五十八里舆地志偃师东北十四里有鄩溪是又鄩之支流耳或谓即夏之斟鄩误斟鄩在北海郡平寿县】
　　平隂【昭二十三年晋师在平隂杜注今河隂县　臣谨按平隂古为津济处陈平降汉王使参乘监诸将南渡平隂津至洛阳是也后置平隂县属河南郡武帝封刘遂为侯邑十三州志县在平津大河之间故名魏文帝改曰河隂晋因之永嘉五年傅祗建行台于河隂后魏太和二十年营方泽于河隂东魏分置河隂郡于此隋初郡县并废王世充复置武徳初又废今故城在孟津县东一里旧志云在洛阳城东北五十里若今河隂县乃唐开元二十年割汜水荥泽二县地所置非晋时旧县也】
　　泽邑【王师在泽邑贾逵曰泽即翟泉也见前】
　　狄泉【即翟泉见前】
　　訾【昭二十三年单子取訾杜注訾在河南巩县西南臣谨按路史曰訾有二西訾在洛东訾在巩单子所取盖西訾也二十四年河津人得王子朝用于河之宝珪隂不佞拘之王定而献与之东訾二十七年尹文公焚东訾始为巩县之訾杜氏误以二訾为一故两注无异辞也后汉志巩有东訾聚今名訾城水经注洛水东迳訾城北浔水及东罗水注之晋石勒攻赵出于訾巩之间皆言东訾章怀注后汉书即引杜注如果二訾为一传文东字不亦赘乎】
　　墙人【刘子取墙人直人墙一作啬路史曰啬廧也今新安县东北有白墙村金水发源处】直人【见上杜注子朝邑　直伯柄国】
　　尹【王入于尹杜注尹氏之邑今山西汾州有尹吉甫墓即古尹城也】
　　阪道【单子从阪道未详　臣谨按偃师东南有鄂里阪巩县东南有轘辕阪宜阳东南有九曲阪未详孰是】
　　尹道【刘子从尹道当即入尹之道】
　　左巷【子朝次于左巷杜注近东城】
　　唐【尹辛败刘师于唐杜注周邑后汉志有唐聚在今河南府洛阳县】
　　西闱【尹辛取西闱杜注周地未详　臣谨按有东圉即有西圉西闱当是西圉之讹】
　　蒯【尹辛攻蒯杜注河南县西南蒯乡是也　晋地道记曰河南县西南有蒯亭今在洛阳县西南】三川【昭二十三年苌曰周之亡也三川震杜注泾渭洛水也　渭河在今陜西西安府城北五十里出临洮府渭源县界鸟鼠山西北谷东流经盩厔兴平咸阳渭南至华隂县入黄河泾河源平凉府界岍头山经邠州醴泉泾阳至髙陵县入渭洛水出庆阳府北经上郡雕阳秦望山南过宁州东六十里之废襄乐县三川旧属西周后为秦晋所有】
　　干祭【昭二十四年士景伯立于干祭杜注王城北门后汉书王城东门名鼎门北城门曰干祭皇览曰城西北柏亭西周山上有周灵王冡民祀之不絶水经注谷水又东绕干门北子朝之乱晋所开也其东即千金堨又东为金谷水水之西北即金墉城】
　　瑕【昭二十四年子朝之师攻瑕及杏皆溃杜注曰敬王邑　臣谨按烛之武对秦伯许君焦瑕此晋瑕也与子朝所攻为两地】
　　杏【见上　洛阳记禹州城北有杏山】
　　巩【昭二十五年尹文公渉于巩杜注于巩县渉洛水也　臣谨按传曰阙巩之甲巩之得名已乆周为巩伯邑尔雅曰巩固也四面有河山之固也西周惠公封少子班于此为东周史记秦荘襄王元年蒙骜伐韩韩献成臯盖东周亡于是年也汉三年项羽防成臯欲西汉兵距之巩令不得西后置县于此其地在今县西南三十里有巩王城相传为赧王所筑者是也隋迁洛口仓始为今治李密据之筑城以防洛川包南北山周廻三十余里】
　　尸氏【昭二十六年刘人败王城之师于尸氏杜注在巩县西南偃师城　臣谨按班固曰尸乡殷汤所都也故有汤亭皇甫谧以为帝喾都非汤也又有言盘庚迁之者世远莫考穆天子传召伯逆王于尸后汉书尸乡春秋时曰尸氏水经注尸乡在偃师县西三十里汉初曹参还击秦将赵贲于尸北又田横乘传诣洛阳至尸乡厩置遂自刭今有田横墓晋太康地记尸乡南有亳坂东有桐城太甲所放处汤墓在焉搜神记曰祝鸡翁洛阳人也居尸乡北山下】
　　施谷【战于施谷杜注周地未详】
　　渠【昭二十六年刘子以王出次于渠杜注周地　臣谨按渠阳渠也陆机洛阳记刘澄之永初记言城西面有阳渠周公之所制也亦谓之九曲渎在河南巩县西通洛阳晋书曰洛阳十二门皆有双阙石桥跨阳渠述征记曰东城有二石桥旧于王城东北开渠引洛水名曰阳渠东流经洛阳于城东南回通出石桥下运至建春门以输常满仓水经注上东门外石桥右柱铭阳嘉五年诏书以城下漕渠东通河济南引江淮方贡委输所由而至乃作石桥此即阳渠与谷水回通处也舆地志洛阳城外四面有阳渠水周公所凿也其水上源从函谷东流注城西北角仍分流绕城至建春门外合流又折而东云】
　　褚氏【王宿于褚氏杜注洛阳县南有褚氏亭后汉书志洛阳有褚氏聚今未详】
　　萑谷【王次于萑谷于胥靡于滑杜注皆周邑胥靡滑本郑邑　臣谨按大谷在洛阳东后汉书孙坚进军大谷距洛九十里其谷连亘至颍阳县何进设八闗大谷其一也周之萑谷施谷盖皆大谷之支径耳　又按孔安国书传傅説隐于虞虢之间皇甫谧曰髙宗梦天赐贤胥靡之衣乃以其形旁求于天下见筑者胥靡衣褐带索执役于虞虢之间傅岩之野今虞山东南有傅岩东北十里有颠轸阪当由傅説佣隐止息于此故以胥靡名其地也　再按滑国名秦灭之而不能有为晋所得然其地近郑在所必争成十七年郑人所以侵晋虚滑也是时则归王室逮定六年郑伐周冯滑胥靡此郑人争滑之验也古缑氏城即滑国城】
　　胥靡【见上】
　　滑【见上】
　　阙塞【晋师纳王使女寛守阙塞杜注洛阳西南伊阙口也　臣谨按今河南府城南三十里有阙塞山一名龙门一名伊阙一名阙口一名钟山志云山之东曰香山西曰龙门大禹疏以通水两山对峙石壁峭立望之若阙伊水厯其间陆机曰洛有四阙此其一焉战国策秦攻魏将犀武军于伊阙史记秦昭王十四年白起攻韩魏之师于伊阙四十一年西周君与诸侯约从将天下鋭兵出伊阙即此也汉灵帝时为河南八闗之一北魏景明初尝遣宦者白整凿二佛龛于龙门其后宦者刘腾复凿一龛皆髙百尺用功数十万熙平初胡太后作石窟寺于伊阙口极土木之美隋帝登北邙望伊阙顾谓侍臣曰得非龙门耶自古何以不建都于此苏威进曰以待陛下耳遂议定都诏令杨素营之】
　　莒【昭二十六年隂忌奔莒杜注周邑　臣谨按国语有曹姓之莒莒舆期本巳姓与陆终曹姓之莒自别或言周灭莒以其地封舆期者非也舆期都介根乃古国】
　　圉泽【遂军圉泽次于堤丄杜注皆周地　臣谨按圉泽当即东圉之泽见前又周有圉门恐皆以此得名】
　　堤上【见上　臣谨按汉书汉孝文时河决酸枣东溃金堤寰宇记金堤在洛阳县西南二十三里从阳武县东北五十八里入洛阳西南界又入滑州灵昌县界时汉兴未四十年河道始决金堤系三代时物明矣所云堤上或即此也】
　　彘【厉王居于彘本禹贡岳阳也汉为彘县属河东郡东汉改永安县隋义宁初置霍山郡唐罢郡置吕州贞观中州罢以县属晋州宋属平阳府今为霍州属平阳州南有彘水有彘城东南有厉王墓如故】
　　鄻【昭二十九年赵车入于鄻以叛杜注周邑未详】
　　冯【定六年郑伐冯滑胥靡负黍狐人阙外杜注郑伐周六邑　臣谨按东观记曰魏之别封曰华侯华侯孙长卿食采冯城路史曰毕公后采冯亭春秋有冯简子杜云归姓后汉冯鲂亦云魏之支庶采冯城説文云防姬姓国今范阳李泽中有冯水即故冯地古冯夷国范阳非周地当以毕公畿内冯亭为正】
　　负黍【见上杜注阳城西南有负黍亭　臣谨按后汉志阳城有负黍聚路史曰孟子舜迁于负夏世纪作舜迁于负黍少室一曰黍室负黍城在其南颍水经其东南为许由隐处冯衍显志赋曰求善卷之所在遇许由于负黍是也京相璠曰负黍在颍川阳城县西南二十七里今谓之黄城史记郑繻公十六年伐韩败韩兵于负黍郑君乙二年负黍反复归韩韩世家宣惠王十九年秦拔我阳城负黍又楚世家悼王九年伐韩取负黍索隐韩世家赞曰既徙平阳复侵负黍韩自武子都平阳哀侯灭郑侵负黍者由此以入郑也今为登封县地】
　　狐人【见上杜注周邑　臣谨按后汉志颍隂县有狐宗乡或曰古狐人亭即其地今在开封府许州或谓即狐聚者非】
　　阙外【见上杜注周邑　疑即伊阙之外邑也】
　　姑莸【天王处于姑莸杜注周地未详】
　　仪栗【定七年周儋翩入于仪栗以叛杜注周邑未详开封东缗二十里有仪城】
　　穷谷【定七年败尹氏于穷谷杜注周地　臣谨按新唐书开封军府有通谷即洛神赋所谓经通谷也昔人嫌里名不美輙举相反者以易之如楚穷水易丰水之类是也穷谷易为通谷意亦如此】
　　谷城【定八年单子伐谷城单子伐简城刘子伐盂杜注谷城在河南县西　臣谨按汉谷城县属河南郡范志曰瀍水出今洛阳县西北谷水之东岸有谷城山即其地也徐广曰周亡所存止七县谷城与焉西晋并入河南故有城存魏大綂四年东魏侯景围金墉宇文泰赴救至谷城北齐常山王演増筑谷城置戍以备周师谓之严城】
　　简城【见上　臣谨按周有简师父简城当是其食邑路史曰简者耿后少昊之苖裔也】盂【见上　或云盂即邘也】

　　春秋地名攷畧卷一
　　钦定四库全书
　　春秋地名攷略卷二
　　詹事府詹事髙士竒撰
　　鲁
　　国于曲阜【史记武王十一年封周公旦于曲阜是为鲁公周公不就封留佐武王于是卒相成王而使其子伯禽代就封于鲁曲阜少皥之墟也定公四年祝佗曰因商奄之民命以伯禽而封于少皥之墟杜注曲阜也在鲁城内昭公二十有九年蔡墨曰少皥氏有四叔世不失职遂济穷桑杜注穷桑少皥之号也地在鲁北帝王世纪少昊帝是为嚣降居江水有圣徳邑于穷桑以豋帝位都曲阜尸子少昊金天氏邑于穷桑日五色下照穷桑拾遗记皇娥生少昊号曰穷桑一曰桑丘氏皆是説也应劭曰曲阜在鲁城中委曲长七八里自春秋至战国鲁世世都之后并于楚秦为薛郡治汉五年封项羽为鲁公后置鲁县封功臣奚涓为侯邑髙后初改为鲁国晋为鲁郡治宋及后魏因之后齐改属任城郡隋开皇三年废郡改县曰汶阳属兖州十六年又改曰曲阜县唐省而复置宋大中祥符五年改仙源县金复为曲阜元迁县治于鲁城东十里谓故城为阙里明正徳七年流贼防城乃复徙于故城中今县治是也鲁故城十二门今环城基址尚存有如山岭　臣谨按后汉志鲁国即奄国而杜预不主是説其注因商奄之民句曰商奄国名也与四国流言或迸散在鲁皆令即属鲁怀柔之昭元年商有徐奄杜注二国皆嬴姓昭九年詹桓伯曰蒲姑商奄吾东土也无注再按书序成王东伐淮夷遂践奄因以封周公夫周公已封于武王时成王乃以奄地益之其非一地可知矣又史记云从郭出鲁奄中张茂先云即鲁之奄里亦曰商奄里又名奄里乡皆谓奄国与鲁为两地孔頴达云奄东方之国近鲁之地是矣今志言曲阜旧城即古奄地或言奄城在县东二里　再按罗泌谓曲阜之穷桑乃空桑也山海经空桑之北有轩辕山或又云空桑氏以地纪空桑者兖卤也髙阳氏所常居非少昊之都也纪年云少昊帅鸟师居西方疑穷桑在雍梁之间马氏绎史正之谓少昊居西方乃侯伯之任及登为帝则居曲阜贾逵曰少昊居穷桑登为帝是也山海经所谓空桑即穷桑之别名耳其説与左传合又帝王世纪黄帝生于寿丘在鲁东门之北此盖亦山海经之説】
　　蔑【隐元年盟于蔑公羊作昧杜注蔑姑蔑鲁地鲁国卞县南有姑城　臣谨按定公十二年公登武子之台费人攻之仲尼命申句须乐颀下伐之费人北国人追之败诸姑蔑即此蔑也汉卞县隋改置泗水县括地志云蔑姑故城在泗水县东北四十五里今泗水县属兖州府郑樵通志曰兖州瑕丘县有姑蔑城误】
　　郎【隐元年费伯帅师城郎杜注鲁邑髙平方与县东南有郁郎亭　臣谨按桓四年公狩于郎八年师次于郎以俟陈人蔡人十年齐侯卫侯郑伯来战于郎庄八年师次于郎以俟陈人蔡人十年齐师宋师次于郎三十一年筑台于郎昭九年筑郎囿皆此也盖鲁之边邑汉王子侯表鲁共王之子骄封郁桹侯师古曰桹音狼汉方与县属山阳郡晋属髙平国即今鱼台县也详棠下县治东北九十里有郁桹亭括地志郎亭在县西五十二里误】
　　费【见上　臣谨按此鲁大夫费庈父之食邑读如字与季氏费邑读曰秘者有别晋书地道记湖陆西有费亭城魏武封费亭侯即此今兖州府鱼台县西南有费亭】
　　潜【隐二年公防戎于潜杜注鲁地】
　　唐【隐二年公及戎盟于唐杜注髙平方与县北有武唐亭　今在鱼台县东十二里】
　　棠【隐五年公观鱼于棠公羊济上之邑也杜注今髙平方与县北有武唐亭鲁侯观鱼台　臣谨按水经注菏水又东经武唐亭有髙台二丈许其下临水昔鲁侯观鱼处地后属宋名方与战国策楚人説顷襄王外击定陶则大宋方与二郡举矣秦置方与县史记二世二年秦嘉立景驹为楚王引兵之方与欲击秦军定陶下又沛公取胡陵方与汉仍置方与县属山阳郡方与读曰房预晋属髙平国宋魏因之齐废隋复置属徐州唐初属金州贞观中改属兖州宝应元年改名鱼台县取观鱼台为名元和四年淄青帅李师道请移县治于鱼台市即今县治也五代唐属单州宋因之元属济州明初属徐州寻改属济宁府洪武十八年改属兖州府今仍之故方与城在城北观鱼台在县东北十二里菏水在县北十里】
　　中丘【隐七年城中丘杜注在琅琊临沂县东北　臣谨按隐十年公防齐侯郑伯于中丘即此水经注沂水自中丘城西而南迳临沂城是也今兖州府沂州东北有中丘城或谓之诸葛城以诸葛武侯隐居琅琊时尝居此也临沂县后汉属琅琊国晋因之即今沂州治】
　　泰山【隐八年郑伯请以泰山之祊易许田　泰山在今泰安州北五里诗泰山岩岩鲁邦所瞻战国策苏秦説齐宣王齐南有泰山东有琅琊史记货殖传其阳则鲁其隂则齐山之东北址旧有明堂为成周朝防诸侯之处】
　　防【隐九年公防齐侯于防杜注鲁地在琅琊华县东南　十年败宋师于菅辛巳取防杜注髙平昌邑县西南有西防城　臣谨按鲁有三防华县之防所谓东防也荘二十二年及齐髙徯盟于防二十九年城诸及防又襄十二年城防皆此邑也为臧氏食邑故十七年齐髙厚围臧纥于防二十三年臧纥自邾如防汉华县属泰山郡后汉并入费县晋复置属琅琊郡后废今费县西北六十里有华城昌邑之防宋防也既为鲁有欲别于臧氏之防故谓之西防王莽末佼疆为西防贼帅后附刘永永败于睢阳疆奔保西防即此章怀太子曰西防在单县北四十里昌邑汉县武帝以封子髆王贺废国除为山阳郡晋为髙平国皆治昌邑刘宋移髙平国治髙平县省昌邑入金乡今金乡县西北四十里有昌邑城僖十四年季姬及鄫子遇于防此季姬召鄫子至鲁盖鲁国之防山也孔子父母合葬于防即此今防山在曲阜县东二十里张洽集传密州诸城有防城此因经文有城诸及防之语而误也又青州府安丘县有防城乃莒邑详见莒地】
　　邓【隐十年盟于邓杜注鲁地　路史黄帝臣邓伯温国与南阳子姓之邓有别】
　　菟裘【隐十一年传使营菟裘杜注鲁邑在泰山梁父县南　后汉志梁父有莵裘聚寰宇记莵裘故城在泗水县北五十里梁父汉县亦在其北今泗水县北四十里有梁父城莵裘聚在县西北】
　　许田【桓元年郑伯以璧假许田　寰宇记许昌城南四十里有鲁城郑伯请以泰山之祊易许田而祀周公即此许昌城在州东三十里】
　　讙【桓三年齐侯送姜氏于讙杜注鲁地济北蛇丘县西有下讙亭　臣谨按定八年阳虎入讙阳闗以叛哀八年齐人取讙及阐既而复归于我皆此也亦作酄水经注蛇水迳下讙亭路史济之乘丘有驩亭或云讙兠国即蛇丘下讙亭唐入钜野后为济治今在宁阳县西蛇丘汉县属泰山郡后汉晋宋属济北国魏属东济北郡北齐废索隐下讙亭在下愽县西南】
　　郕【桓三年公防杞侯于成公羊杞作纪成作盛谷梁传范寗注云鲁地　桓六年公防纪侯于成谷梁作郕杜注在泰山钜平县东南　臣谨按荘三十年次于成备齐也又襄十五年齐人围成公救成于是城成郛十六年齐复围成后为孟氏邑昭七年晋人来治田季孙以成与之后复归鲁二十六年齐师围成弗克定十二年仲由为季氏宰将堕成公敛处父谓孟孙堕成齐人必至于北门且成孟氏之保障也无成是无孟氏也子伪不知我将不堕于是公围成勿克哀十五年成叛入于齐孟武伯伐成不克遂城输以逼成既而齐归成礼记檀弓子羔为成宰史记齐宣公四十八年田和取鲁之成邑皆此也汉置钜平县属泰山郡晋宋及后魏因之后齐废括地志钜平城今为故城社汶水经其东上有文姜台其东南即鲁之故成邑今宁阳县东北九十里有钜平城】
　　祝丘【桓五年城祝丘荘四年夫人姜氏享齐侯于祝丘杜注鲁地　路史祝丘祝融氏之后临沂东南五十里有即丘城汉为即丘县孟康曰春秋时之祝丘也属东海郡后汉属琅琊魏晋因之刘宋为琅琊郡治后魏因之齐废郡并县入临沂今沂州东南五十里有即丘城】
　　二山【桓六年子同生传申繻曰先君献武废二山杜注二山具敖也献公名具武公名敖更以其乡名山　臣谨按嶅山在今泰安州新泰县东南十里即敖山也具山在嶅山东南二十五里】
　　咸丘【桓七年焚咸丘杜注鲁地髙平钜野县南有咸亭　臣谨按水经注黄水迳钜野县北又东迳咸亭北其水大河之支河也水南即金乡之东界钜野汉县属山阳郡晋属髙平国金省元复置今属济宁州县南有咸亭　再按公羊曰咸丘邾娄之邑也谷梁曰其不言邾咸丘何也疾其以火攻也似误】
　　夫钟【见郕国】
　　阚【桓十一年公防宋公于阚杜注鲁地在东平须昌县东南　臣谨按昭二十五年叔孙昭子如阚三十二年公在干侯取阚定元年季孙使役如阚杜氏云阚鲁先公墓所在也自隐桓以下皆此战国策信陵君曰秦长驱梁北东至陶卫之交北至平阚陶陶丘平平陆也后汉志云东平陆有阚亭皇览曰蚩尤冡在东郡寿张县阚乡城中尝十月祠之有赤气如血曰蚩尤旗史记封禅书齐八神三曰兵主祠蚩尤正义蚩尤在东平陆监乡监即阚也水经注洪水上承钜野薛训渚厯泽西北又北经阚乡城西又北与济渎合今汶上县西南三十五里有南旺湖湖中有阚亭其地髙阜六七即鲁先公葬处东平陆汉县在今东平州汶上县北须昌汉县晋为东平国治故城在今东平州北十五里寿张汉属东平国在今寿张县东南五十里盖南旺湖即古钜野大泽周百余里环湖之邑皆可属之诸书各以当时所属为言故不同也】
　　曲池【桓十二年盟于曲池杜注鲁地鲁国汶阳县北有曲水亭　水经注汶水又西南迳汶阳县北王莽之汶亭也县北有曲水池亭今在曲阜县东北四十里】
　　趡【桓十七年盟于趡杜注鲁地】
　　奚【桓十七年战于奚谷梁作郎杜注鲁地】
　　蔇【荘九年公及齐大夫盟于蔇杜注鲁地琅琊缯县北有蔇亭　后汉志缯县有蔇亭路史曰沂之承有蔇亭即古蔇国缯县即鄫国在今峄县东八十里】
　　洙【荘九年冬浚洙杜注洙水在鲁城北下合泗浚深之为齐备　水经注洙水出泰山盖县临乐山北西南流至卞县西南入泗水又乱流西南至鲁县东北分为二流北为洙渎南即泗水孔子设教于洙泗之间阙里是也洙水又南经瑕丘城下流复入泗通志洙水故道自县东北经孔林西而入泗今曲阜县北二里有洙水不复与泗通上流在孔林东止一沟渎过夫子墓前西南流入于沂其故道不可考矣】
　　生窦【荘九年杀子纠于生窦杜注鲁地　史记作笙渎贾逵曰鲁地句渎也句渎即句阳县春秋之谷丘也句阳城在今曹县东北三十里濮水所迳为齐鲁交境按谷丘乃宋地俟考】
　　长勺【荘十年公败齐师于长勺杜注鲁地　路史曰成王以商民六族锡鲁公有长勺氏尾勺氏此商民之所居也】
　　乘丘【荘十年公败宋师于乘丘杜注鲁地　臣谨按战国策张仪谓魏王齐伐赵取乘丘収侵地虚顿丘危史记周安王二年三晋伐楚至乘丘而还即此也汉置乘氏县属济隂郡景帝封梁孝王子买为侯邑应劭曰故春秋时乘丘也和帝又以封梁商晋属济隂郡后魏仍属济隂郡隋属曹州唐宋仍之金废今乘氏故城在曹县东北五十里再按西汉泰山郡有乘丘县师古曰即春秋乘丘也武帝封中山靖王子将夜为侯邑水经注洸水自宁阳又西南经乘丘故城东括地志乘丘在瑕丘县西北三十五里今兖州府西北二十五里有古瑕丘城曲阜在兖东三十里以是计之乘丘去鲁都不及百里矣时公子偃自雩门窃出败宋师必寇在门庭故能出不意薄之也若乘丘在曹县则相去三百里无用竒之法矣应説当误顔氏为优又隋志分钜野置乘丘县寻省此则近乘氏国策所谓赵乘丘也】
　　雩门【荘十年公子偃自雩门窃出杜注雩门鲁南城门　臣谨按鲁国都其城十二门正南曰稷门南之左曰章门右曰雩门正北曰圭门北之左曰齐门右曰龙门正东曰建春门东之左曰始明门右曰鹿门正西曰史门西之左曰归徳门右曰麦门杜预曰鲁有东城南城有上东等门左传定八年公敛处父帅成人自上东门入与阳虎战于南门之外上东门盖城东之北门又国语臧文仲祭爰居于鲁东门之外襄二十三年臧纥斩鹿门之闗出奔邾白褒鲁记曰鹿门有两井一为臧武仲井一为季桓子井国语桓子穿井得土缶中有羊以问仲尼者也雩门以面临雩水得名隔水有雩坛髙三丈荘十年公子偃自雩门窃出防臯比而犯宋师又哀十一年冉有帅左师次于雩门之外水经注沂水有二一出尼丘山西北经鲁雩门即曽防浴沂处是也荘三十二年圉人荦能投盖于稷门定五年阳虎盟季桓子于稷门之内又哀八年吴伐鲁微虎欲以私属徒宵攻吴及稷门之内而止亦谓之南门僖二十年新作南门传曰本名稷门僖公更髙而大之故名髙门定十年齐人陈女乐文驷于鲁城南髙门外即此矣门内有鬬鸡台二所昭二十五年季郈之鸡鬬括地志鬬鸡台二相距十五歩是也又有郭门西郭门也曰子驹之门文十一年获长狄侨如埋其首于子驹之门又莱门则东北郭门也哀六年齐人召公子阳生阳生请与南郭且于乘出莱门而告之故或曰莱门即阳闗邑门也又有争门吏门石门公羊传齐桓公使髙子将南阳之甲立僖公而城鲁或曰自鹿门至于争门或曰自争门至于吏门是也争门一云当作净门净鲁北门池也吏门即史门矣吕氏春秋归父居石门石门盖亦郭门地也】
　　郭【荘十一年公败宋师于郭杜注鲁地】
　　济西【荘十八年公追戎于济西杜注戎来侵鲁公逐之于济水之西　荘三十年公及齐侯遇于鲁济杜注济水厯齐鲁界在齐界为齐济在鲁界为鲁济盖鲁地　僖三十一年取济西田左传分曹地也公羊传曰恶乎取之取之曹也晋侯执曹伯班其所取侵地于诸侯杜注二十八年晋文讨曹分其地竟界未定至是乃以赐诸侯左传分曹地自洮以南东于济杜注济水自荥阳东过鲁之西至乐安入海　宣元年齐人取济西田杜注济西故曹地僖三十一年晋文以分鲁　宣十年齐人归我济西田　臣谨按汉志济水过郡九行千八百四十里至琅槐入海九郡谓河东河内陈留梁国济隂泰山济南齐郡千乘也水经注济水出河东垣县王屋山至巩县截河而南为荥泽过寃句定陶西东流济隂乘氏县西分为二渎其南渎为菏水东南流至山阳湖陆县与泗水合而入淮其东北流入钜野泽又东北过东郡寿良县西界北迳须昌谷城又东北迳卢县华不注山台县菅县梁邹临济乐安而入于海杜氏所谓厯齐鲁界者即东北分流一支其在钜野寿良须昌则穿曹鲁之境谓之鲁济其在谷城以下则穿齐卫之境所谓齐济也钜野今亦为县寿良即今寿张须昌在今东平州谷城在今东阿县此齐鲁分界也追戎济西即已氏之戎在今曹县境者隐元年防于潜七年伐凡伯皆此戎也今曹州即古曹国与鲁之东郓钜野相接所争济西田盖在此襄十八年晋侯伐齐沈玉济河防于鲁济此则东平之鲁济也国语齐桓公反鲁卫燕地正封疆地南至于隂西至于济北至于河定八年齐与卫地自济以西禚媚杏以南书社三百是则齐卫分境之齐济也战国策燕王谓苏代曰齐有清济浊河可以为固乐毅伐齐战于济西齐师大败遂入临淄盖汉以前济水经流之迹若此郦道元曰王莽之世川渎枯竭济水便入于河不复絶流而南其余流自东平以东北者皆谓之清水杜佑曰济水絶流已乆今自东平以东北入海者实菏泽汶水之合流耳诸史由是但言清河无复济水之名至元人于宁阳县筑堈城坝遏汶水入洸以通运河明永乐中又于东平州东筑戴村坝尽遏汶水入防通河説者谓大清河古济而今汶者也经此二变济渎故迹遂不可复考今曹县北三十里及定陶诸境犹有故济堤即鲁济昔曰经流处】
　　洮【荘二十七年公防杞伯姬于洮杜注鲁地　僖八年盟于洮杜注鲁地　臣谨按僖三十一年取济西田分曹地自洮以南东傅于济故曹地亦有洮之名水经注鄄城西南五十里有桃城或谓之洮瓠子河所迳亦曰姚城因姚墟而得名也援神契舜生姚墟应劭曰姚墟与雷泽相近世称姚城即春秋分曹地自洮者也今在濮州西南五十里　张洽集传洮在济南府误】
　　郿【荘二十八年冬筑郿公谷皆作防杜注鲁下邑臣谨按水经注济水经梁山东又迳微乡东京相璠曰寿张县西北三十里有故微乡王氏曰微子所封国也今寿张县东南五十里有古寿张城】
　　诸【荘二十九年城诸及防杜注诸今城阳诸县　臣谨按文十二年季孙行父城诸及郓即此诸也地在石屋山东北潍水之南汉置诸县属琅琊郡晋属城阳国刘宋属东莞郡魏因之北齐省入东武隋改东武为诸城即今县治也古诸城在今治西南三十里】
　　鲁济【见济西】
　　薛【荘三十一年筑台于薛杜注鲁地】
　　秦【荘三十一年筑台于秦杜注东平范县西北有秦亭　臣谨按魏収志东平郡尝治范县之秦城即此志云县东北四十余里有鲁西门旧有石门髙数尺盖鲁卫之境今范县南二里有秦亭】
　　梁丘【荘三十二年齐侯宋公遇于梁丘杜注梁丘在髙平昌邑县西南　臣谨按昌邑在今金乡县见防县西南有梁丘乡即齐宋相遇处括地志梁丘城在城武县东北三十二里盖接界处也今城武县东北三十里有梁丘山】
　　党氏台【荘三十三年筑台临党氏杜注党氏鲁大夫今曲阜县东北八里故鲁城内有荘公台稍西南又有昭公台】
　　稷门【见雩门】
　　逵泉【公子牙归及逵泉卒杜注鲁地　臣谨按寰宇记云逵泉在曲阜东南十里源出平泽合沙沟共流数里以入于沂名曰逵泉沟一名连泉今县南五里有逵泉其旁又有茶泉车辋泉柳青泉两观泉凡五泉上有龙祠漕河志云县境之泉凡二十二其五入泗其十六入沂其一入洸】
　　密【闵二年共仲归及密乃缢杜注鲁地琅琊费县北有密如亭　今在费县北】
　　郦【僖元年公子友败莒师于郦公羊作犂谷梁作丽杜注鲁地】
　　汶阳田【僖元年公赐季友汶阳之田及费杜注汶阳田汶水北地汶水出泰山莱芜县西入济臣谨按汶有五源一出于莱芜县之原山水经谓之北汶一出于岳北仙台曰嬴汶又有出于牟县者曰牟汶或曰小汶又有柴汶浯汶惟浯汶东流入海余四汶同防于泰安州徂徕山南曰大汶口又西南入兖州府宁阳县境至东平州东防坎河诸泉至四汶口而分其西流者入大清河此故道也水经注济水过寿张县西界安民亭南汶水从东北来注之是也安民亭今为安平镇在东平州西南明永乐间于东平州筑坝遏汶水至汶上县东北合白马河鵞河诸水入南旺湖南北分流于是下流稍移而南而齐鲁分境之迹盖如故也汶北之地故多属鲁而侵于齐公羊盟柯传荘公将防乎桓荘公升坛曹子手劒而从之管子进曰君何求乎曹子曰城坏压竟君不图与愿请汶阳之田桓公许诺吕氏春秋齐桓公伐鲁鲁人不敢轻战去鲁国五十里而封之将盟荘公与曹刿皆怀劒至于坛上荘公左桓公右抽劒以自承曰鲁国去境数百里今去境五十里亦无生矣封于汶则可不则请死管仲曰君其许之乃遂封于汶南与之盟由是言之鲁之封境固在汶北甚逺齐之侵夺且尝逾汶而南不特汶阳也僖公赐季友者盖新反之田当亦无防也成元年齐败于鞍迫于晋命而归鲁汶阳田八年晋复使韩穿来言汶阳之田归之于齐鲁终不能有也夷考鲁地在汶北者龟山在今新泰县讙阐及定公所筑之蛇渊囿并在今宁阳县而成三年侨如所围之棘又在蛇丘北南距汶八十里皆可以谓之汶阳田定十年公防齐侯于夹谷将盟齐人加于载书曰齐师出竟而不以甲车三百乘从我者如此盟孔丘使兹无还揖对曰而不反我汶阳之田吾以共命者亦如之于是齐人来归郓讙龟隂田杜注曰三邑皆汶阳田也盖至是鲁始得有汶阳矣然鲁地在汶北犹多成其最着他如龙如桃及平阳莱柞皆齐人所争而不得者郓在济西不可浑入汶阳详见三田】
　　费【见上　臣谨按尚书大传周初淮浦徐州并起为宼伯禽伐之于费作费誓史记作盻誓贾逵索隐皆以费音同秘鲁懿公子大夫费伯邑隐七年费伯帅师城郎是也僖公与季友始为季氏邑襄七年南遗请城费昭十二年南蒯以费叛十三年叔弓帅师围费定十二年堕费即此汉置费县属东海郡后汉属泰山郡晋属琅琊国宋为琅琊郡隋属沂州至今因之城凡四移后汉移薛堌又移祊城后魏移阳口山隋复还祊城即今治也春秋时故城在今治西南七十里　或云费伯食邑在今鱼台县西南有费亭晋地道记湖陆西有费亭城非季氏之费也】
　　甯母【僖七年盟于甯母杜注髙平方与县东有泥母亭音如甯　臣谨按今鱼台县东二十里有谷亭镇即春秋时之甯母亭也水经注谓之谷庭城泗水经此亦曰谷亭河水深数丈俗名负娘河相传有孝子负母渡此】
　　卞【僖十七年夫人姜氏防齐侯于卞杜注今鲁国卞县　臣谨按卞古国龙苗生吾融吾融生卞明封此记曰汤伐有卞春秋时为鲁卞邑或曰卞荘子食邑襄二十年季武子取卞史记曹世家顷公亡迁于卞邑汉置卞县属鲁国晋属鲁郡宋因之后魏省入汶阳县隋改置泗水县属兖州唐宋复因之】
　　升陉【僖二十二年及邾人战于升陉杜注鲁地】
　　昌衍【僖二十七年介葛卢来舍于昌衍杜注鲁县东南有昌平城　臣谨按今兖州府东南八十里有昌平城又城西有昌平驿亦袭此名】
　　重馆【僖三十一年臧文仲如晋宿于重馆杜注髙平方与县西北有重乡城　臣谨按重乡城在今鱼台县西北十一里】
　　郚【文七年城郚杜注卞县南有郚城城郚备邾难也臣谨按郚音鱼汉于此置郚乡县属东海郡成帝封鲁顷王之子闵宣帝封楚思王之子光皆为郚乡侯邑此后汉省今泗水县东南有郚城】
　　咸【文十二年叔孙得臣败狄于咸杜注鲁地　后汉志濮阳县春秋时有咸城或曰古咸国】郓【文十二年季孙行父帅师城诸及郓公羊作运杜注郓莒鲁所争者城阳姑幕县南有员亭员即郓也　成十六年传晋人执季孙行父于苕丘公还待于郓杜注鲁西邑东郡廪丘县东有郓城　臣谨按阚骃十三州志曰鲁有东西二郓西郓在东平昭公所居东郓即莒鲁所争也季孙城郓时郓属鲁后入于莒成九年楚子重伐莒莒溃楚人入郓襄十二年莒人围台季孙宿帅师救台遂入郓昭元年季孙宿伐莒取郓自此郓又属鲁杜氏楚人入郓注曰郓莒别邑或者遂疑莒别有郓然虢之防莒人以取郓愬诸侯楚欲执鲁使赵孟曰莒鲁争郓为日乆矣可证莒郓即鲁郓也姑幕汉县属琅琊郡晋属城阳国太康十年改属东莞郡北齐又省入东莞故后汉志曰东莞有员亭京相璠曰姑幕县南四十里有员亭在团城东北四十里团城者即东莞县郡亦治焉南燕置镇名团城以其城正员也亦曰员亭刘裕尝登之以望大岘宋泰始三年以张谠为东徐州刺史守团城魏攻取之亦置东徐州以成固公为刺史戍团城或讹为圂城声相近也隋废郡而改县曰东安后又改为沂水至今仍之有古郓城在县治东北四十里古姑幕城在诸城西四十里　再按成公四年城郓公羊亦作运杜注公欲叛晋故城之以为备此西郓见经之始也昭公孙于齐二十五年齐侯围郓杜注欲取以居公二十六年齐取郓公至自齐居于郓二十七年郓溃定三年齐取郓以为阳虎邑六年季孙仲孙围郓杜注郓贰于齐故帅师围之十年齐人归郓田皆此也其地汉属廪丘县周于此置清泽县及髙平郡隋废郡改县曰万安开皇十年置郓州治此十八年改县曰郓城唐贞观八年州移须昌以县属焉五代时改属济州宋因之金大定六年河决徙县治于盘沟村即今县治属济宁州郓城旧县在县东十六里廪丘城在今范县东与郓城西界相接即杜氏所云也京相璠曰廪丘县东八十里有故郓城】
　　子驹之门【见渠门】
　　勾鼆　戾丘【文十五年公孙敖之二子一人门于勾鼆一人门于戾丘皆死杜注鲁邑】泉台【文十六年毁泉台杜注台名　公羊曰泉台者何即郎台也未成为郎台既成为泉台】平阳【宣八年城平阳杜注今泰山有平阳县　臣谨按哀二十七年公及越后庸盟于平阳汉初灌婴下下邳击破楚骑于平阳即此寻置东平阳县属泰山郡以河东有平阳县故加东以别之水经注洙水自临乐山迳盖县又迳东平阳县晋泰始中改置新泰县而东平阳遂废新泰县晋改属东安郡宋因之魏属东泰山郡隋属沂州唐初属莒州后还本属宋因之金属泰安州今仍之旧平阳城在县西　乐史云镇南将军羊祜为平阳人奏立新泰县】
　　蜀【成二年公防楚公子婴齐于蜀杜注博县西北有蜀亭　臣谨按齐博邑在今泰安州东北又山东通志汶上县西南四十里有蜀山其下有蜀山湖与南旺湖东西相对】
　　龙【成二年齐侯伐我北鄙围龙杜注鲁邑在泰山博县西南　臣谨按龙史记作隆刘昭曰博县有龙乡汉髙八年封谒者陈署为侯国水经注汶水过博县西北又西南迳龙乡故城今在泰安州西南】
　　巢丘【围龙传南侵及巢丘杜注鲁地】
　　阳桥【成三年楚侵及阳桥杜注鲁地　臣谨按陆澄曰博县有阳桥盖地名无桥也今在泰安州西北】
　　棘【成三年叔孙侨如帅师围棘杜注棘汶阳田之邑在济北蛇丘县　臣谨按刘昭曰蛇丘县有棘乡蛇丘县在今宁阳县西北季氏私考曰棘今当为肥城县地】
　　中城【成九年城中城杜注在东郡廪丘县东南　臣谨按定六年又城中城廪丘在范县东南志中城在廪丘故城西南大全汪氏曰襄十年城西郛西郛者国都外城之郭则两城中城为国都之内城三家张也以是观之不在廪丘矣】
　　坏隤【成十六年公徃防晋出于坏隤杜注鲁地又昭公之丧送君者自壤隤而反】
　　貍脤【成十七年公孙婴齐卒于貍脤杜注阙　或曰鲁地在曲阜县西】
　　鹿囿【成十七年筑鹿囿杜注筑墙为鹿苑或引后汉志乘氏有鹿城乡误】
　　蒲圃【襄四年季孙树六槚于蒲圃东门之外杜注场圃名襄十六年公防晋六卿于蒲圃定八年阳虎将享季氏于蒲圃而杀之】
　　郰【襄十年郰人纥抉之以出门者杜注纥郰邑大夫仲尼父叔梁纥也郰邑鲁县东南莝城是也　臣谨按郰论语作鄹注云鄹鲁邑名正义曰鄹叔梁纥所治邑春秋时大夫每以邑冠于人之上孔丛子孔子将适晋临河而反还辕息鄹即此晋鲁县属鲁郡即今曲阜县与今邹县相接志云邹县西有东邹村西邹聚为两邑接境处盖即杜氏所谓莝城也寰宇记曰郰城汉为驺县又曰南平阳县是直以为邹国矣大误】
　　五父之衢【襄十一年季武子将作三军盟诸僖闳诅于五父之衢林注道名在鲁国东南　臣谨按定六年阳虎盟国人于亳社诅于五父之衢八年阳虎取宝玉大弓以出舍于五父之衢又礼记檀弓孔子殡母于五父之衢即此后汉志鲁国有五父衢地道记云在城东白褒鲁记在鲁国东南门外二里】
　　台【襄十二年莒人伐我东鄙围台杜注琅琊费县南有台亭　今在费县东南】
　　刘【襄十五年及宋向戌盟于刘杜注宋地郑氏曰鲁地　按此因向戌来聘而盟之不应在宋】遇【襄十五年公救成至遇杜注鲁地】
　　海陉【襄十六年齐师围成孟孺子速塞海陉而还杜注鲁隘道】
　　桃【襄十七年齐侯伐我北鄙围桃公羊作洮杜注卞县东南有桃虚　臣谨按晋人来治杞田季孙以成与之而迁孟氏之邑于桃世谓之陶墟又有舜井及妫亭山】
　　阳闗【襄十七年齐高厚围臧纥于防师自阳闗逆臧孙至于旅松杜注阳闗在泰山钜平县东旅松近防地也　臣谨按文二年传言臧文仲废六闗杜注谓塞闗阳闗之属定七年齐人归郓阳闗先是为齐所取也八年阳虎入讙阳闗以叛九年伐阳闗阳虎使焚莱门师惊犯之而出齐世家威王六年鲁伐我入阳闗盖又为齐所取矣刘昭曰钜平县有阳闗亭括地志阳闗故城在博城县西南三十九里今在宁阳县东北】
　　旅松【见上】
　　漷水【襄十九年取邾田自漷水杜注取邾田以漷水为界也漷水出东海合乡县西经鲁国至髙平湖陆县入泗公羊漷移也何休云鲁本与邾娄以漷为竟漷移入邾娄界鲁随而有之正义以为不可通　臣谨按哀二年季孙斯伐邾取漷东田及沂西田即此水经注漷水出合乡县其水西南流入邾经鲁国邹山东南又西南迳蕃县故城南又西迳薛县故城北又西迳仲虺城北又西迳湖陆县入泗即杜氏所云也合乡汉县属东海郡晋因之宋属兰陵郡后魏因之北齐省今峄县西北有合乡故城沛县志即论语所谓互乡也湖陆即湖陵在今鱼台县东此晋时漷道也今滕县有漷阳里漷上村又南十五里有漷河源于县东北百里之述山循崆峒山防黄约山诸泉水又南过鳯皇山纳歩水又南至华盖山受石沟水又南过沧浪渊纳明河水又南至黄甫坝又北趋赵沟防南梁水入漕河源流与古稍异盖上不复出合乡下不复入泗水也先时出邹山东则流于邾鲁之间正义邾在漷南田在漷北此鲁取邾田之境也齐乘云有沙河水出自邹峄山西南流合于漷或又辨其不然俟考】
　　西郛【襄十九年城西郛杜注鲁西郭左传惧齐也】
　　武城【襄十九年城武城杜注泰山南武城县　臣谨按左传昭二十三年邾人城翼还自离姑武城人塞其前邾师遇之遂取之哀八年吴伐我子泄率故道险入武城子泄本鲁人杜预曰故由险道欲鲁成备是也初武城人或有因于吴竟田焉拘鄫人之沤菅者曰何故使我水滋及吴师至拘者道之以伐武城克之论语子游为武城宰又云子之武城孟子曽子居武城有越宼皆此后亦谓之南城齐威王谓魏惠王吾臣有檀子者使守南城楚人不敢为寇是也汉置南城县属东海郡亦曰南城武帝封城阳共王子自为南城侯后汉改属泰山郡晋因之咸宁中以羊祜为南城人置南城郡封祜祜不受寻曰南武城县刘宋复为南城县后魏因之属东泰山郡后齐省入颛防县通典费县有古武城今故城在费县西南九十里】
　　泗上【襄十九年诸侯次于泗上疆我田杜注正邾鲁之界也泗水名　臣谨按此鲁城北之泗也哀八年吴伐鲁深入鲁地舍于庚宗次于泗上十一年师及齐师战于郊右师奔齐人从之陈讙陈荘渉泗国语宣公夏滥于泗渊里革防其罟而弃之志以为皆此泗也从征记洙泗二水交于鲁城东北十七里今在曲阜县西北八里自泗水县流入境入嵫阳县界】
　　鹿门【见渠门】
　　高鱼【襄二十六年齐乌余以廪丘奔晋遂袭我高鱼杜注廪丘东北有高鱼城　臣谨按汉志廪丘县东北有高鱼城后譌为高梧唐干宁二年朱全忠遣朱友恭围朱瑾于兖州朱瑄自郓州驰救友恭设伏败之于髙梧胡氏曰即髙鱼也俗又讹为交鱼今其地在郓城东北廪丘在濮州范县见齐地盖县北与范县接界】
　　阳州【襄三十一年齐闾丘婴伐阳州杜注鲁地　臣谨按昭二十五年公孙于齐次于阳州杜注齐鲁境上邑定八年公侵齐门于阳州苫越生子阳州之役获之名曰阳州盖阳州当为齐有近志在东平州西北】
　　庚宗【昭四年初穆子去叔孙氏及庚宗杜注鲁地臣谨按时穆子适齐又哀八年吴伐我舍于庚宗次于泗上当在鲁北竟此时吴师自武陵而来也今泗水县东有庚宗亭】
　　丘莸【叔孙田于丘莸遇疾杜注丘莸地名】
　　蚡泉【昭五年叔弓帅师败莒师于蚡泉杜注鲁地　公羊作濆泉谷梁作贲泉】
　　大库之庭【昭五年竖牛作乱攻诸大库之庭杜注鲁城内有大庭氏之虚于其上作库　臣谨按昭十八年宋卫陈郑火梓慎登大庭氏之库以望之杜注大庭氏古国名鲁于其处作库髙显故登以望气据此则二地本一矣其曰大库之庭盖传写之讹也大庭氏子华子以为在伏羲前世纪以为在伏羲后谯周曰曲阜城东有大庭坡炎帝所居今曲阜东有坡髙二丈又有大庭库】
　　塞闗【竖牛奔齐孟仲之子杀诸塞闗之外杜注齐鲁界上闗　亦六闗之一也】
　　莱柞【昭七年季孙以桃易孟氏之成其臣谢息辞以无山与之莱柞　臣谨按汉置莱芜县属泰山郡应劭曰鲁之莱柞邑盖邑有二小山也晋宋因之后魏移嬴县置此唐并入博城于其地仍置莱芜县今如故属泰安州】
　　红【昭八年秋搜于红杜注鲁地沛国萧县西有红亭远疑　臣谨按后汉志刘昭注沛国虹县有红亭水经注亦载之然杜氏固以远为疑刘昭又云泰山奉高县有红亭在县西北即大搜于红处较为稍近又左传云自根牟至于商卫革车千乘杜注根牟鲁东琅琊阳都县有牟乡商宋地鲁西竟接宋卫也此盖全举鲁国之幅员以见搜为大搜所谓问国君之富数马以对也刘昭遂谓红地接宋卫大谬牟城在今沂水县东南见根牟国】
　　郎囿【见郎】
　　比蒲【昭十一年大搜于比蒲杜注无又定十三年大搜于比蒲定十四年大搜于比蒲】祲祥【昭十一年仲孙貜防邾子盟于祲祥杜注阙　或曰在兖州府嵫阳县境】
　　泉丘　清丘之社【昭十一年泉丘人有女奔孟僖子其僚从之盟于清丘之社杜注泉丘鲁地】
　　昌间【昭二十二年大搜于昌间公羊作奸啖氏曰昌间鲁地】
　　沂上【昭二十五年季孙请待于沂上以察罪杜注鲁城南自有沂水　臣谨按今曲阜县南二里雩门沂水出自尼山西流经此论语所云浴乎沂风乎舞雩者也又西入嵫阳县境合于泗水舞雩坛亦在县南卫宏汉旧仪鲁雩坛在城东南引山水为池至坛西曰雩水尼山在县东南五十里杜注云鲁城南自有沂水盖以别于沂州之沂水也此沂水出盖县临乐山入于沭乃哀二年所谓取沂西田者】
　　郈【昭二十五年臧防奔郈杜注郈在东平无盐县东南　臣谨按郈叔孙氏邑也定十年侯犯以郈叛叔孙州仇帅师围郈十二年仲由为季氏宰将堕三都叔孙氏堕郈即此也汉无盐县属东平国晋因之在今东平州东二十里汉志无盐县有郈乡括地志郈城在东平州宿城县东三十二里今在东平州东南四十里】
　　桐汝【臧氏使五人杖诸桐汝之闾杜注里名】
　　淄【昭二十六年成人伐齐师之饮马于淄者杜注淄水出泰山梁父县西北入汶　臣谨按宁阳县东北旧有淄水今涸汉梁父县属泰山郡晋因之唐废其地在今泗水县北四十里水经注城北即梁父山旧志云故城去泰安州六十里】
　　炊鼻【师及齐师战于炊鼻杜注鲁地】
　　雉门两观【定二年雉门两观灾杜注雉门公宫之南门两观阙也　臣谨按是年冬十月新作雉门及两观孔子为鲁司寇诛少正卯于两观之下即此又雉门之左有亳社右有周社成季之繇曰间于两社为公室辅两社之间朝廷议政事之所也】
　　拔【定三年仲孙何忌及邾子盟于抜杜注阙　臣谨按左传盟于郯脩旧好也杜注郯即抜也或曰在兖州府嵫阳境】
　　东野【定五年季平子行东野杜注季氏邑还卒于房既葬桓子行东野及费　荘子有东野稷今阙里志周公后有东野氏盖以邑为氏东野及房盖皆近费之邑】
　　房【见上】
　　上东门【见渠门】
　　棘下【定八年公敛处父与阳虎战于棘下杜注城内地名】
　　龟隂田【定十年齐人来归郓讙龟隂田杜注泰山博县北有龟山隂田在其北也　臣谨按诗云奄有龟蒙即此龟山也又夫子去鲁作龟山之操今在新泰县西南四十里杜云在博野之北盖地相接也峰峦层叠为鲁境之望　谢城孔氏曰齐人归郓讙隂之田皆在汶北鲁筑此城以旌孔子名曰谢城河渠志曰谢过城有泉流入汶河城盖与泰安州相接】
　　武子之台【定十二年费人袭鲁公与三子入季氏之宫登武子之台　今曲阜县东有台相去二百五十歩高三丈五尺即武子之台又有襄仲台周回四十歩髙五丈去县东三里俱在建春门内】
　　姑蔑【见蔑】
　　蛇渊囿【定十三年筑蛇渊囿　臣谨按水经注蛇水出蛇丘东北泰山西南流迳汶阳之田又西南迳铸城西即传所谓蛇渊囿也又西南径下讙城又西南入汶汉置蛇丘县属泰山郡蛇读移后汉及晋俱属济北国刘宋因之后魏属东济北郡北齐废】
　　莒父　霄【定十四年城莒父及霄杜注公叛晋助范氏故惧而城二邑　吴氏曰莒系以父鲁人语音如梁父亢父刚父单父犹吴之有胥邾之有娄子夏为莒父宰即此】
　　漆【定十五年冬城漆杜注邾庶其邑　臣谨按襄二十一年邾庶其以漆闾丘来奔杜注南平阳县东北有漆乡兹盖城之以处庶其也南平阳在邹县北漆乡亦当在邹县北】
　　启阳【哀二年季孙叔孙城启阳公羊作开阳杜注今琅琊开阳县　臣谨按水经注开阳在祊之东南沂水经其南故鄅国也昭十八年邾人入鄅后属鲁荀子説齐相楚人则有襄贾开阳以临我左是矣汉置启阳县属东海郡后以景帝讳改开阳元和中琅琊王京都莒请徙宫开阳以华盖南武阳厚丘贑榆五县易东海之开阳临沂许之遂为琅琊国治晋因之刘宋移郡治即丘县并入焉故城在沂州北十五里汉官仪洛阳城东南第一门始成夜有一柱止楼上开阳县上言南门一柱飞去即洛城门也按荀卿已作开阳则景帝改名亦因其旧耳】
　　毗【哀五年城毗公羊作庇又作芘　竹书记年殷祖乙居庇南庚更自庇迁奄奄鲁奄也】邾瑕【哀六年城邾瑕杜注任城亢父县北有邾娄城刘昭曰即邾瑕也今在济宁州南二十里】负瑕【哀七年公伐邾以邾子益来囚诸负瑕杜注鲁邑南平阳县西北有瑕丘城　臣谨按负瑕汉置瑕丘县属山阳郡武帝封鲁恭王政为侯邑晋省入南平阳县属髙平国宋元嘉末置兖州治瑕丘故城隋开皇三年复置瑕丘县仍为兖州治唐因之宋大观四年避宣圣讳改为瑕县寻又改为嵫阳因山为名明初省洪武十八年改筑府城始移县于今治瑕丘古城在府西二十五里今城北六里有负瑕泉南流入泗】
　　阐【哀八年齐人取讙及阐公羊作僤杜注阐在东平刚县北　臣谨按应劭曰刚城故阐邑也战国时为齐之刚邑秦昭王三十六年取齐刚寿即此汉置刚县属泰山郡后汉属济北国晋曰刚平属东平国后省水经注汶水西南迳刚县北是也后讹冈为堽今有堽城坝京相璠曰阐亭在刚县北四十里寰宇记刚县故城在宁阳县今宁阳县东北三十五里有故刚城】
　　东阳【哀八年吴伐我克东阳而进舍于五梧明日舍于蚕室杜注三邑鲁地　臣谨按吕氏春秋夏孔甲游于东阳田于萯山即此刘昭曰南城县有东阳城今为闗阳镇置闗阳川巡司于此地在费县西南七十里】
　　五梧【见上　在费县西哀二十五年公至自越季康子孟武伯逆于五梧公宴于五梧即此】蚕室【见上　今滕县东三十里有蚕母山】
　　莱门【见渠门】
　　党氏沟【哀十一年季孙使冉求俟于党氏之沟杜注朝中地名】
　　稷曲【哀十一年齐国书伐我齐师自稷曲杜注郊地名】
　　大野【哀十四年西狩于大野获麟杜注大野在髙平钜野县东北大泽是也　臣谨按禹贡大野既潴职方十薮鲁有钜野即此也泽东西百里南北三百里秦末昌邑人彭越渔于钜野泽中为羣盗汉元光中河决瓠子东南注于钜野晋太和四年桓温伐燕至金乡遣毛虎生凿钜野三百里引汶水合清河引舟入河义熙十四年刘裕伐秦遣王仲徳开钜野入河进据滑台隋后济流枯竭钜野渐微元末河徙涸为平陆汉置钜野县于泽西五里晋属髙平国金皇统中析置嘉祥县于山口镇相传即获麟处也其地有获麟堆括地志云在钜野县东十二里宗国都城记钜野故城东十里泽中有三台广轮四十五歩俗谓之获麟堆钜野县唐时尝置麟州屡废复置嘉祥县屡徙获麟堆古城在今治西二十五里】
　　丘舆【哀十四年司马牛卒于鲁郭门之外葬诸丘舆杜注泰山南城县西北有舆城】
　　春秋地名攷畧卷二
　　钦定四库全书
　　春秋地名攷畧卷三
　　詹事府詹事髙士竒撰
　　齐
　　国于临淄【史记吕尚东海上人其先祖尝为四岳虞夏问封于吕本姓姜氏从其封姓周西伯猎遇于渭水之阳与语大説曰吾太公望子乆矣故号之曰太公望文王崩武王伐纣曰师尚父武王已平商而王天下封师尚父于齐营丘此齐国始封之畧也太公既就国仍为周太师襄十四年王使刘定公赐齐侯命曰昔伯舅太公右我先王世胙太师以表东海礼记太公封于营丘比及五世皆反葬于周郑氏曰太公受封留为太师死葬于周五世之后乃葬齐是也其地诗谱曰在禹贡青州岱山之隂潍淄之野古少皥之世爽鸠氏之墟昭二十年晏子对景公曰昔爽鸠氏始居此地季萴因之有逢伯陵因之蒲姑氏因之而后太公因之杜注爽鸠氏少皥之司寇也季萴虞夏诸侯代爽鸠氏者逢伯陵殷诸侯姜姓蒲姑氏殷周之间代逢公者逢公事又见于国语伶州鸠对周景王曰我姬氏出自天鼋则我皇妣太姜之侄伯陵之后逢公所冯神也韦昭注天鼋即元枵齐之分野也皇妣王季之母逢公殷之诸侯死而配食天鼋为其神主故曰冯又昭十年有星出于婺女郑裨灶曰今兹嵗在颛顼之墟姜氏任氏实守其地逢公以登星于是乎出杜注颛顼之墟谓元枵齐姜姓任薛姓逢公将死妖星出婺女由是言之君齐土者多姜姓矣其国号曰齐则以天齐渊故史记封禅书齐之所以为齐以天齐也秦祠八神一曰天主祀天齐水经注淄水迳牛山西又东迳临淄县东得天齐水口水出南郊山下谓之天齐渊五泉并出南北三百歩广十歩南郊山即牛山也水北流注于淄水齐乘天齐渊在淄水之东女水之西天齐之义苏林曰当天中央齐也师古曰谓其中神异如天之腹齐齐记补引晏子曰吾闻江深五里海深十里此渊与天齐司马彪曰齐回水如磨齐也其封境史记曰太公封于齐兼五诸侯地以尊贤也周成王少时管蔡作乱淮夷畔周乃使召康公命太公曰东至海西至河南至穆陵北至无棣五侯九伯实得征之即齐桓所云赐我先君履也国语桓公反鲁侵地堂濳反卫侵地台原姑与漆里反燕侵地柴夫吠狗正封疆地南至于隂西至于济北至于河东至于纪酅史迁曰自泰山属之琅琊北被于海膏壤二千里太公卒子丁公伋立传四世至胡公徙都薄姑当周夷王之时其少弟山率营丘人攻杀胡公徙薄姑都治临淄是为献公诗崧髙篇王命仲山甫城彼东方又曰仲山甫徂齐式遄其归毛苌曰古者诸侯之居迫隘则王者迁其邑而定其居盖去薄姑而迁于临淄即其事矣临淄者以临淄水而得名水经注淄水出泰山莱芜县原山东北流迳莱芜谷又西北合桑谷水又东北过临淄县东战国策苏厉曰来至淄上有桃梗与土偶人相与语田单为齐相见老人渉淄而寒解裘衣之又鲁仲连谓田单驰骋于淄渑之间盖淄水在城南渑水在城北也淮南子易牙尝淄渑而别之水经注田巴入齐过淄自镜后汉建武三年耿弇攻张歩拔临淄军于淄水是矣献公六传至僖公禄父而入春秋僖公十六传至简公为田常所弑是年春秋终又三传而田和簒齐齐益富强盐铁论曰昔太公封营丘之墟辟草莱而居焉地薄人少于是通利末之道极女上之巧是以邻国交于齐财畜货殖世为彊国战国策苏秦曰临淄之中七万户下户三男子又曰临淄甚富而实班固曰海岱临淄之间亦一都防也秦灭齐因故城置齐郡其后项羽封田都为齐王汉封庶长子肥为齐王置临淄县治齐郡后汉为齐国治又青州亦治此晋宋及后魏因之后齐以齐郡治益都临淄废入焉隋开皇十六年复置临淄县属青州唐宋因之元又省入益都寻复置明属青州府今因之天齐渊在县东南八里淄水在县东　臣谨按营丘世有二説班固曰临淄名营丘师尚父所封故齐诗子之营兮遭吾乎嶩之间兮师古曰毛诗作还齐诗作营之徃也嶩山名或作峱臣瓒曰临淄即营丘故晏子曰太公居之又曰先君太公筑营之丘今齐之城中有丘即营丘此一説也又汉志北海郡治营陵县应劭曰师尚父封于营丘陵亦丘也臣瓒非之谓营陵即春秋之缘陵或曰史记言师尚父封营丘未就国东莱与之争太公闻之夜衣而行至营丘国遂定盖营丘边莱邑也吕氏春秋太公封营丘之渚海阻山髙险固之地其后五世胡公徙薄姑六世献公徙临淄盖自东而西也此又一説也是二説者诸家平之多左袒班氏郦道元曰尔雅水出前左为营丘营陵城南无水唯城北有一水世谓白狼水西出丹山俗谓之凡山其水东北流异于尔雅前左之文不得为营丘矣今临淄城中有丘在小城内周廻三百步髙九丈北降丈五淄水出其前故有营丘之名与尔雅相符城对天齐渊故有齐城之名郭景纯言齐之管丘淄水迳其南及东非营陵明矣孔頴达曰营丘临淄水上故曰临淄献公之徙犹晋氏之深翼居绛其实一城也由此言之临淄即营丘其説定矣惟营陵为今之昌乐县地在临淄东而莱国为今之黄县又在其东营丘边莱之説似亦近理然均之相去甚远也安知当日之临淄不边莱乎至于海阻山髙二邑皆不然未宜执此以立论也再按史记原云献公率营丘人以攻胡公是献公据旧都已乆又云徙薄姑都治临淄是不过迁齐国之庙社以就已复新其名曰临淄耳非自薄姑徙临淄也若缘陵为封杞之地而臣瓒曰即营陵哀十四年宋向魋请以鞌易薄公曰宗邑也不可夫以宗邑封公族且不可况于异姓乎有以知其必不然矣皇览曰吕尚冡在临淄城南十里此亦可为一证缘陵详见杞地再按杜氏通典临淄一名营丘汉置营陵县后汉置临淄县尤谬两汉皆并置二县安得混而为一通志营丘城在今县北二里亦误】
　　前都蒲姑【昭九年王使詹桓伯辞于晋曰武王克商蒲姑商奄吾东土也杜注乐安博昌县北有蒲姑城服防云蒲姑商奄滨东海者也蒲姑齐也商奄鲁也即此蒲姑矣史记作薄姑殷末薄姑氏国也周成王时薄姑与四国作乱成王灭之以益太公之封后胡公徙都书序成王伐奄迁其君于薄姑盖即此是时薄姑已灭矣又荘八年齐侯田于姑棼杜注姑棼齐地或以为即薄姑也括地志元和志云薄姑在博昌县东北六十里汉博昌县属千乘郡后汉属乐安国晋宋因之隋唐属青州五代唐讳昌改博兴元尝为州明仍改县属青州府今仍之齐之薄姑城在县东北十五里齐乘云俗呼嫌城】
　　石门【隐三年齐侯郑伯盟于石门杜注石门齐地或曰济北卢县故城南济水之门　臣谨按水经注京相璠曰石门齐地今卢县故城西六十里有故石门去水三百步盖水渎流移石门旧在岸侧也今圯于水地在济南府长清县西南卢县见下水经注又云临邑县有济水祠王莽之谷城亭也水有石门以石为之故济水之门也稍逺似误】
　　卢【隐三年传齐郑盟于石门寻卢之盟也郑伯之车偾于济杜注卢盟在春秋前卢齐地今济北卢县故城　臣谨按卢后为齐公子髙傒采邑成十七年齐髙弱以卢叛襄十八年晋赵武韩起以上军围卢二十九年齐髙竪又以卢叛晋志扁鹊卢人世谓之卢医战国时谓之博阳以在博闗南也项羽封田安为济北王都博阳即此汉置卢县初属齐国文帝分置济北国都卢后属泰山郡郡都尉治焉和帝永元二年复分泰山置济北国治此晋因之刘宋为济北郡治魏兼置济州隋唐为济州时亦置郡天寳十四载县废五代周改置济州于钜野即今济宁州而卢县遂废今卢城在长清县西南二十五里地有大清河自平隂县流入境又东北入齐河县即济水盖郑伯车偾处】
　　艾【隐六年公及齐侯盟于艾杜注泰山牟县东南有艾山　臣谨按桓十五年公防齐侯于艾即此今青州府蒙隂西北百二十里有艾山汉牟县属泰山郡晋因之在今莱芜县东二十里以地势凖之防隂正在莱芜东南当是矣又桑氏水经沂水出泰山盖县艾山汉盖县属泰山郡在今沂水县西北七十里沂水与蒙隂相隣以地势凖之亦相近也林氏曰沂州西二十五里有艾山为齐鲁防处齐乘曰艾山在沂州城西三十里与大小鳯凰山相近官沟水自小沂分流自艾山西注去牟太逺非也　再按哀十一年及齐师战于艾陵杜注但云齐地而不言其处自与艾为两地又盟防之艾不言齐地尚疑地在齐鲁之间然不可攷矣孔氏曰艾陵在博县南六十里汉博县即今泰安州治张守节谓艾与艾陵为一地非也盖其地非牟县东南不能合于杜注也括地志艾山在博城县南六十里张洽传艾属袭庆府奉符县汉博县唐为博城宋为奉符皆误指艾陵为艾矣今莱芜县东北有艾陵亭又附防杜氏牟县之説而误者也】
　　嬴【桓三年公防齐侯于嬴杜注嬴齐邑今泰山嬴县臣谨按哀十一年公防吴师伐齐克博至嬴十五年公孙宿以其兵甲入于嬴孟子反于齐止于嬴礼记延陵季子适齐于其反也其长子死葬于嬴博之间汉初灌婴败田横之师于嬴下寻置嬴县属泰山郡后汉初陈俊讨张歩战于嬴建安中尝为嬴郡曹操表糜竺领嬴郡太守是也晋仍为嬴县宋因之后魏移置于废莱芜城唐省复置莱芜县嬴遂废其故城在今泰安州东南五十里或云在莱芜县北二卞里水经注奉髙县有吴季札子墓从征记嬴县西六十里有季札儿塜顶圆其髙可隐也奉髙即博所谓嬴博之间矣】
　　泺【桓十八年公防齐侯于泺杜注泺水在济南厯城县西北入济　臣谨按泺水今为小清河志云济之南源也其源即趵突泉在济南府城西南济水伏流重发处也曽巩曰泰山之北与齐东南诸谷之水西北滙于黒水湾又西北滙于柏崖湾而至渴马崖水之来也众其北折而西悍疾尤甚及至崖下则泊然而止自崖以北至厯城之西盖五十里有泉涌出髙或至数尺人名曰趵突齐人谓尝有弃糠黒水湾者而见之于此盖泉自渴马崖潜行地中至此复出也其水冬温泉旁蔬甲经冬尝荣故又谓之温泉其注而北则谓之泺水经注泺水出厯县故城西南泉源上涌若轮春秋桓公防齐侯于泺是也俗谓之娥英水以泉源有舜妃娥英庙故也其水北为大明湖湖西即大明寺寺东北两面临湖引渎入西郭北流迳厯城东引水为流桮池州僚宾燕多萃其上又北注泺水今泺水并城北流大明湖在城内自城北水门合泺水又东北经华不注山合华泉又东北合大清河谓之泺口大清河即济渎也宋南渡时泺水分流入章丘县界谓之小清河行五百里至马车渎入海明时淤废】
　　禚【荘二年夫人姜氏防齐侯于禚杜注禚齐地　臣谨按四年公及齐人狩于禚定九年齐与卫地自济以西禚媚杏皆此也当为齐鲁卫之国分界之地或曰在长清县境】
　　谷【荘七年夫人姜氏防齐侯于谷杜注齐地今济北谷城县　臣谨按荘二十三年公及齐侯遇于谷即此后为管仲采邑亦曰小谷荘三十二年春城小谷杜注小谷齐邑济北谷城中有管仲井大都以名通者则不繋国左传为管仲也公感齐桓之徳故为管仲城私邑后昭十一年申无宇谓楚子曰齐桓公城谷而寘管仲焉至于今頼之杜注城谷事在荘三十二年盖即指此小谷矣僖二十六年公以楚师伐齐取谷置桓公子雍楚申公叔侯戌之二十八年楚使申叔去谷文十七年公及齐侯盟于谷宣十四年公孙归父防齐侯于谷成五年叔孙侨如防晋苟首于谷成十七年齐国佐以谷叛襄十九年晋士匄侵齐及谷哀二卜七年齐陈成子救郑及留舒违谷七里谷人不知皆此邑也秦曰谷城汉髙以鲁公礼葬项王于谷城又圯上老人谓张良后十三年见济北谷城山下黄石即我也汉五年张良劝汉王自睢阳以北至谷城与彭越寻置谷城县属东郡后汉因之晋属济北郡刘宋因之后魏属东济北郡后齐废唐武徳四年复置谷城县属济州六年废括地志故谷城在东阿县东二十六里明初移东阿县治此水经注谷西北三里即项王又今县东北五里有谷城山一名黄山即张良得黄石处　再按孔頴达曰吴灭州来晋灭下阳皆不系国知大都以名通者不系国也向宁华亥入于宋南里以叛非大都仍系国矣此阐杜氏大都不系国之义甚明或者遂以为鲁邑如中丘郎之类孙氏曰曲阜西北有小谷城髙氏曰齐自有谷非鲁之小谷不惟显背杜氏并左传正文而疑之矣惟小谷之义则不可解窃谓古之名都每有大小二城如临淄有营丘郦氏以为在小城内耿弇攻张歩至淄水上遇歩前军恐挫其锋令歩不敢进乃引归小城分兵陈于城下锋既交乃出精兵横突歩阵大破之此临淄有小城之明验也或者谷城之有小谷亦如是欤水经注济水过谷城县西岸侧有尹卯垒南去温山四十里是谷城县界春秋之小谷城也嫌太逺疑非是】
　　葵丘【荘八年齐侯使连称管至父戍葵丘杜注葵丘齐地临淄县西有地名葵丘　臣谨按后汉志西安县有蘧丘亭亦曰渠丘或以为即古葵丘连称管至父戍地也今临淄县西有西安故城及蘧丘里即其地矣或谓二人以逺戍故怨而作乱不应近在国都之侧疑其非是再按水经注系水北迳临淄城西门西流迳梧台里又西迳葵丘北京相璠曰齐西五十里有葵丘若是必无戍理因引胡广曰汾隂有葵丘谓葵丘当在河东非也传言连称令无宠之妹候公于宫因无知之绌遂以作难若在逺境宁能谋及妇人而为公室之乱乎自不得舍近托逺苟成已异也斯言当矣传又称二人瓜时而徃及瓜请代勿许是以作乱盖以乆戍而怨非以逺戍而怨也　再按荘九年经书齐人杀无知左传曰初公孙无知虐于雍廪雍廪杀无知昭十一年申无宇曰齐渠丘实杀无知杜注渠丘齐国西安县地齐大夫雍廪邑汉西安县属齐郡武帝封李翔为轵侯食邑西安后汉耿弇讨张歩歩使其弟蓝将精兵守西安自守临淄相距四十里弇进军画中居二城间佯言攻西安而袭临淄防之蓝惧弃西安走剧晋仍属齐国宋及后魏属齐郡北齐废今其古城在临淄县西三十里参考方位里数葵丘渠丘政为一地也再按孔頴达曰渠丘为雍廪之邑传无其文以彼传云雍廪杀无知此云渠丘杀无知知渠丘为雍廪邑也郑众云渠丘为无知之邑斯言又可味本传申无宇又曰郑荘公城栎而寘子元焉使昭公不立杜注荘公寘子元于栎厉公因之以杀栎大夫檀伯孔頴达曰荘公城栎而寘子元又使檀伯为栎邑大夫犹之晋封桓叔于曲沃以栾宾傅之郑使许叔居许以公孙获佐之楚使太子建居城父以奋助之也然则齐使无知居渠丘又以雍廪为渠丘大夫何不可乎惟无知所处连称管至父所戍同在一地故得相诱而为非连称至以妹许无知非平居亲习不能也惟渠丘彊大俾弑逆之人得因以为资故申无宇列之于尾大不掉之数惟无知身在渠丘又不能驭下故渠丘人得杀之无知卒至殒身亦大邑为之累也故曰渠丘杀无知犹之京栎杀曼伯所重在乎乱国义不系乎曼伯与无知也潜玩文义端委自明又渠丘葵丘蘧丘三字同音杜解范史郦注三家之説宛转相合渠丘即葵丘无疑矣存之以俟考】
　　姑棼【见薄姑】
　　贝丘【齐侯游于姑棼遂田于贝丘杜注姑棼贝丘皆齐地乐安博昌县南有地名贝丘　臣谨按水经注渑水迳博昌县故城西西厯贝丘京相璠曰博昌县南近渑水有地名贝丘在齐郡西北四十里即齐襄公田处楚语沈诸梁曰齐驺马濡以胡公入贝水亦即此史记谓之沛丘后汉志博昌有贝中聚是也今博兴县南五里有贝中聚　再考汉有贝丘县属清河郡应劭曰齐襄公田处周置贝州今为恩县地属东昌府此説杜所不取假以为然则逺在数百里外姑棼不得为薄姑葵丘不得在临淄种种难合矣郦道元斥应为误是也】
　　鲍【鲍叔牙杜注小白傅　臣谨按济南府东三十里有鲍城在鲍山下于钦齐乘曰禹后有鲍叔仕齐食采于鲍因以为氏叔牙是其后裔见三齐记山因城名元遗山济南行记作□山误也俗呼管鲍分金处】
　　干时【荘九年及齐师战于干时杜注干时齐地时水在乐安界支流旱则竭涸故曰干时　臣谨按时水即耏水也平地出泉曰耏襄三年齐侯与晋士匄盟于耏外哀十四年子我之臣大陆子方以公命取车于道及耏众知而杀之是也水经注京相璠曰今乐安博昌县南界有时水西通济其上源在盘阳北髙苑下有死时即春秋所谓干时杜预所谓时之枝流旱则干竭者也其色黒俗又谓之乌河志云时水出临淄西南二十五里盖伏淄所发地名矮槐树西北迳黄山又北迳愚山又屈而迳杜山澅水入焉又北至济南府新城县东南之索镇可通舟楫又北至博兴南之湾头与小清河防又东迳乐安县北又东北由马车渎入海是洏水之全流也水经注谓之时渑水以下流与渑水合也汉志注又谓之如水如与时音相近】
　　堂阜【管仲请囚鲍叔受之及堂阜而税之杜注堂阜齐地东莞防隂县西北有夷吾亭或曰鲍叔解夷吾于此因以为名　臣谨按水经注桑泉水出五女山又东南堂阜水入焉今蒙隂县西北堂阜溪上有夷吾亭】
　　北杏【荘十三年防于北杏杜注北杏齐地或曰在东阿县境】
　　柯【荘十三年公防齐侯盟于柯杜注此柯今济北东阿齐之阿邑犹祝柯今为祝阿　臣谨按史记齐桓公与鲁防柯而盟又鲁顷公卒于柯皆此地后为阿邑赵成侯九年与齐战阿下又齐威王烹阿大夫世纪周显王十三年燕赵防于阿秦时谓之东阿二世二年田儋为章邯所杀田荣収余兵走东阿又项梁击破章邯军东阿下汉四年彭越渡河击楚东阿杀楚将薛公置东阿县属东郡后汉因之晋属济北国刘宋属济北郡后魏因之隋属济州唐因之后属郓州宋因之今属东平州东阿城屡徙隋唐时故城在今县西二十五里自宋迄明又四徙而定于今治则春秋时谷邑也见前古阿城在今阳谷县东北五十里曰阿城镇有阿城上下二闸水经注瓠河故凟迳范县北又北迳东阿故城东春秋书盟于柯】
　　落姑【闵元年公及齐侯盟于落姑杜注齐地　或曰在今东平州平隂县界】
　　阳谷【僖三年齐侯宋公江人黄人防于阳谷杜注阳谷齐地在东平须昌县北　臣谨按僖十一年公防齐侯于阳谷文十六年季孙行父防齐侯于阳谷宣十六年晋卫伐齐至阳谷昭二十九年齐侯与公衍阳谷又齐语桓公大朝诸侯于阳谷哀二十一年公先至于阳谷皆此地也汉为须昌县地后因之隋因置阳谷县属济州唐改属郓州宋开宝六年县为河水垫没太平兴国八年徙县于上巡镇亦谓之孟店即今治也今属东平州县东北有谷山小阜也县以此名县治南有防盟台相传即齐桓公防江黄处】
　　海【僖四年管仲对楚子曰赐我先君履东至于海西至于河南至于穆陵北至于无棣杜注履所践履之界　臣谨按苏秦曰齐北有渤海田肯曰西有浊河之限北有渤海之利韩非子齐景公游于少海今自平州碣石南至登州沙门岛皆为渤海即少海也孔頴达曰齐地东至于海当尽乐安北海之东界今济南东北境皆滨海青州之博兴寿光滨渤海日照滨大海登莱二府三面距海当其北者为渤海当其东南者大海也桓公时未能有登莱之境故曰东至于纪酅后灭莱则东尽于海矣吴人尝遣舟师自海入齐是也】
　　河【见上　臣谨按孔頴达曰杜预释例河自汲郡顿丘阳平平原乐陵之东南入海此据其当时之河秦汉以来始然也古之河道自大伾而北过浲水故迹不可复知其大陆则赵之广泽也大陆以北播为九河九河故道在河间成平以南平原鬲县以北九河者一徒骇二太史三马颊四覆釡五胡苏六简七洁八钩盘九鬲津也徒骇最西以次而东郑注禹贡河间弓髙县徃徃有其处尚书中侯云齐桓覇遏八流以自广计桓公之时齐之东境当在九河最西徒骇是其西界耳】
　　穆陵【见上杜注穆陵无棣皆齐境也　臣谨按穆陵闗在青州府临胊县东南一百五里大岘山上山髙七十丈周廻二十里道径危恶一名破车岘其左右有长城书案二岭峻狭仅容一轨故为齐南天险晋义熙五年刘裕伐南燕慕容超召羣臣议公孙五楼请据大岘超不从刘裕兵过大岘举手指天喜形于色卒灭南燕宋景平元年叔孙建攻青州刺史竺夔于东阳檀道济自彭城赴援魏刁雍谓建曰大岘以南处处险狭请据险邀之建不听道济至临朐建遂烧营遁又元嘉二十三年魏人冦兖青冀诸州何承天请徙三州新旧降附民三万余家于大岘南以实内地唐元和十二年李道古以淄青拒命引兵出穆陵闗宋绍定中李全据淮安略金陵临朐据穆陵今亦置戍有穆陵闗巡司】
　　无棣【见上　臣谨按伏琛齐地记无棣在汉渤海髙城县水经注清河入南皮县界分为无棣沟流迳髙城入海隋改髙城为盐山属沧州唐仍之杜氏通典盐山春秋之无棣邑也今盐山县属河间府沧州隋又分阳信县地置无棣县属棣州唐因之宋徙治于周之保顺军属沧州金废元分其地置两无棣县一仍旧治属河间路之沧州一属济南路之棣州明改河间之无棣为庆云属沧州改济南之无棣为海丰属武定州盖二县皆与盐山接壤也今海丰沧州之境皆有无棣沟旧合鬲津河东入海唐永徽初沧州刺史薛大鼎开鬲津河因疏无棣沟以通滨海鱼盐之利亦曰无棣河今淤】
　　牡丘【僖十五年盟于牡丘杜注地阙或曰在东昌府城西北七十里】
　　甗【僖十八年宋师及齐师战于甗传宋败齐师于甗立孝公而还　或曰在济南府附郭厯城县界】酅【僖二十六年公追齐师至酅勿及杜注公追齐师逺至齐地济北谷城县西有地名酅下　臣谨按公谷作酅郑樵云在博州汪克寛云在博平县北似误今东阿县西南有酅下聚】
　　周首【文十一年齐襄公二年齐王子城父获长狄侨如弟荣如埋其首于周首之北门杜注周首齐邑济北谷城县东北有周首亭　臣谨按水经注济水过谷城又北迳周首亭西春秋长狄荣如埋首处也世谓之卢子城京相璠曰卢子城故齐周首邑也魏収志卢县有卢子城今在东阿县东近长清界】
　　郪【文十六年公子遂及齐侯盟于郪杜注郪丘齐地臣谨按郪丘公羊作犀丘谷梁作师丘贾氏公羊作菑丘惟左氏经作郪字后汉志汝南新郪县周名郪丘汉改名新郪章帝又改名宋县封殷后为公国隋改颍阳县寻废今其地在颍州东春秋时为胡国后并于楚非齐地也战国属魏魏安厘王十一年秦防郪丘是矣若夫此盟因齐不肯盟鲁纳赂以请齐侯必不出境也或云郪丘在东阿县境】
　　申池【文十八年齐懿公游于申池杜注齐南城西门名申门齐城无池唯此门左右有池疑此即是臣谨按左传邴歜阎职弑懿公纳诸竹中襄十八年晋及诸侯伐齐焚申池之竹木水经注时水出】
　　【齐城西南世谓之寒泉东北流直申门京相璠曰申门齐城南面西第一门也今池无复髣髴尚有竹木遗生左思齐都赋注申池左海滨齐薮也盖误晋书慕容徳宴庶老于申池左太冲云昭华池也晏子齐景公出弋昭华之池顔邓聚生鸟而亡之郡国志谓之左右池即系水原也齐记古齐城周五十里有十三门其西曰雍门襄十八年晋伐齐伐雍门之萩己亥焚雍门哀十三年陈恒杀阚止大陆子方出雍门奔卫晏子景公登□室而望见有斩雍门之橚者战国策孙子説田忌轻车鋭卒冲雍门又齐王建入朝秦雍门司马入谏説苑韩娥东至齐乏粮过雍门鬻歌于市是也其南曰稷门昭二十二年莒子如齐莅盟盟于稷门之外战国策谈説之士防于稷下盖齐人于稷门立学舍也史记齐宣王喜文学游説之士邹衍淳于髠田骈慎到邹奭接于环渊之徒皆赐列第为上大夫不治而议号稷下学士由是复盛且数百千人苟卿尝为稷下祭酒郑氏曰稷下生齐人亦曰棘下生汉以叔孙通为博士号稷嗣君史记音义曰欲以继踪稷下之风矣西北有门襄十八年范鞅门于门州绰门于东闾杜预曰门齐西门东闾齐东门也又东南门曰鹿门昭十年国人追败栾施髙彊于鹿门遂来奔括地志以为武鹿门此古门之可考者也又有虎门昭十年陈鲍伐虎门晏子端委立于虎门之外是也孔頴达曰郑氏谓虎门为路寝门或曰非也乃宫之外门又有郭闗则齐郭门也田氏杀阚止于郭关是矣其章华东门则齐宫门也湣王二十六年苏代自燕入齐见于章华东门是矣】
　　平州【宣元年公会齐侯于平州杜注平州齐地在泰山牟县西　臣谨按晋牟县在今莱芜县东二十里详见牟国魏収志牟县有平州城鲁邑也汉武封王唊为平州侯食邑于此寻废今平州城在莱芜县西　再按水经注济水过利县西又东北迤为渊渚谓之平州引应劭云博昌西南三十里有安平亭为证若是则当在青州博兴县境与杜不合误】
　　垂【宣八年仲遂卒于垂杜注垂齐地非鲁竟故书地　或曰在东平州平隂县境】
　　晏【宣十四年晏桓子　臣谨按今济南府齐河县北有晏城志云晏婴采邑也置晏城马驿以此得名】鞌【成二年鲁晋曹卫诸大夫及齐师战于鞌杜注鞌齐地　臣谨按谷梁传曰鞌去齐五百里袁娄去齐五十里孔頴达驳之曰齐之四境不应过遥且鞌已是齐地未必竟上之邑岂得去齐有五百里乎又云一战绵地五百里则是甚言之耳释例土地名鞌与袁娄并阙逺近无以验之括地志云鞌城俗名马鞌城在平隂西十里杜氏通典云鞌在平隂县东今平隂县去临淄果得五百余里以附防谷梁之説似可合矣第以本传考之壬申晋师至于靡笄之下癸酉师阵于鞌自始合以至齐败三周华不注既而韩厥奉觞华泉取饮止为一日事甚明史记曰逢丑父为齐顷公右公曰驰之破晋军防食射伤郤克克欲还入壁其御曰忍之遂复战齐急丑父恐齐侯得乃易处顷公为右车絓于木丑父使公下取饮因得脱去入其军尤易晓矣鞌地不可知华不注山在济南城北则可知矣其名则见于桑钦水经无可疑矣若云鞌在平隂则去济南二百三十里何由一奔而遂至于华不注乎近志云鞌即古之厯下殆不易之论也又经书战于鞌而国语但云靡笄之役知靡笄与鞌为一地杜注靡笄山名史记晋世家平公元年伐齐灵公战于靡下徐广曰靡当作厯志曰厯山即左传所谓靡笄之山也盖因靡笄之下省文为靡下靡字又讹而为厯俗遂譌为舜畊处郑康成云厯山在河东即雷首山有九名厯下其一也然则鞌果在厯山之下司马贞曰华不注山即靡笄犹为似是而非矣以逺近凖之去齐都亦有三百里谷梁原云一战绵地五百里又云焚雍门之茨侵车东至海以战地至海为五百里则战地至都自不应有五百里疑更有字画传讹耳齐王建四十年秦灭魏兵次于厯下汉三年郦食其説齐王罢厯下战守备韩信度平原袭破齐厯下军因入临淄即此三齐记厯下城南对厯山城在山下因名汉置厯城县属济南郡或曰晋永嘉中自东平陵移郡治此今仍之厯山一名千佛山在府南十里】
　　袁娄【见上　臣谨按袁娄传与谷梁皆作爰娄谷梁曰袁娄在师之外注云已逼其国都公羊云逮于袁娄而与之盟是师犹未至袁娄摠为近郊之辞张氏曰临淄县西有袁娄或曰在淄川境】
　　莘【师从齐师于莘杜注莘齐地　臣谨按桓十六年卫公子伋使于齐盗待诸莘或谓即此莘地今之莘县也防上文晋师自卫来理亦相近但杜注一云卫地一云齐地岂莘地原跨两境齐卫皆得有之乎又考是役齐侯亲逆晋师而莘去鞌四百余里既遇于境上即当遏勿使进何为不战引退纵敌入境四百里至鞌而始战也由是推之莘亦当为近鞌之地耳】
　　靡笄【见上】
　　不注【见上鞌杜注不注山名　臣谨按水经注济水防玉水又东北泺水出焉又东北迳不注山单椒秀泽不连陵以自髙虎牙桀立孤峯特防以刺天青崖翠拔望同防黛山下有泉京相璠曰泉不注山下泉水也春秋晋郤克逐齐师三周不注逢丑父使公如泉取饮即此泉北絶听渎二十里注于济伏琛云不音跗与诗鄂不韡韡之不同谓花蒂也言此山孤秀如跗之着于水也今亦名金舆山四面峻削形如覆斗泉已涸有鹊山湖滙于山东北流入大清河】
　　泉【见上】
　　徐闗【齐侯自徐闗入　臣谨按成十七年国佐以谷叛齐侯与之盟于徐闗而复之今淄川县有古徐闗】
　　石窌【齐侯以辟司徒之妻为有礼予之石窌杜注石窌邑名齐地卢县东有地名石窌　臣谨按窌音幼隋初为卢县之长清镇寻置长清县属济州以清水在城南为名唐属徐州宋至道二年移县治于剌榆店即今长清县治也古城在今县城东南三十里】
　　丘舆【晋师从齐师入丘舆击马陉杜注丘舆马陉皆齐邑　或曰丘舆在益都界】
　　马陉【见上　臣谨按史记马陉作马陵齐乘淄水出益都岳阳山北径莱芜谷又北径长峪道亦曰马陵即郤克追齐侯处在今益都县西南】
　　上鄍【公防晋师于上鄍杜注阙　臣谨按此齐卫境上邑或曰在阳谷县境】
　　清【成十七年髙弱以卢叛齐侯使国胜告难于晋待命于清杜注清阳平乐平县　臣谨按春秋清邑属东郡髙帝封功臣室中同为侯邑汉建初中改为乐平县晋因之改属阳平郡永嘉中石勒为茍睎所败奔乐平即此后齐省寰宇记清城在堂邑县东南三十里今东昌府堂邑县东南有清城】
　　东阳【襄二年晏弱城东阳以逼莱子杜注东阳齐竟上邑　臣谨按杜氏通典临朐县有东阳城一名凡城今青州府临朐县东有东阳城　晋志羊穆之筑东阳城杜佑云即北海郡治东城也此又一东阳】
　　耏外【见干时】
　　郲【见莱地】
　　平隂【襄十八年诸侯同围齐传曰诸侯伐齐齐侯御诸平隂堑防门而守之广里杜注平隂城在济北卢县东北其城南有防防有门于门外作堑防横行广一里故经书围　臣谨按孔頴达曰平隂齐邑而言围齐者沈氏云君在故言刘云下文门于门雍门东闾即是围事非也襄九年诸侯伐郑亦门其三门而经不书围即知攻门非围而杜氏以御诸平隂为围不可议矣是役也齐师夜遁晋师入平隂二十三年齐侯伐晋以报平隂之役二十五年崔氏杀鬷蔑于平隂昭二十五年齐侯将唁鲁昭公于平隂皆此也隋开皇十八年置榆山县于汉肥城地属济州大业二年改曰平隂县盖取古平隂为名也唐时尝省改寻复旧今属东平州章怀太子曰县东北二十五里有古平隂城今在县东北三十五里　再按水经注济水过临邑县西又北迳平隂城西又东北至垣苗城西又东北过卢县北是平隂在卢县之西南也京相璠曰平隂齐地在济北卢县西南十里是矣盖杜氏误也十里太近亦有误　再按是役殖绰郭最代夙沙卫殿夙沙卫杀马于隘以塞道二子获于晋水经注汉宾水出南格马山北流卢县故城北今格马山在长清县东南六十里志曰即夙沙卫杀马塞道处也】
　　防门【见上　臣谨按防即齐筑长城之始也苏代曰齐有长城钜防盖战国时七国皆有长城齐城即托始于此矣水经注京相璠曰防即长城平隂南有故长城东至海西至济河防门去平隂二里其水引济故渎尚存防门之北有光里亦名广里齐记曰齐宣王乘山岭之上筑长城东至海西至济州以备楚括地志长城西北起济州平隂县缘河厯泰山北冈上经济州淄州东至宻州琅琊台入海郡县志故长城首起平隂县北二十九里再按杜注广里谓堑广一里也光里之譌盖起于乡俗】
　　巫山【齐侯登巫山以望晋师杜注巫山在卢县东北臣谨按济南府肥城县西北七十五里即齐侯望晋师处一名孝堂山相传郭巨葬母于此】
　　京兹【荀偃士匄以中军克京兹魏綘栾盈以下军克邿杜注京兹在平隂城东南　臣谨按京兹城在今平隂县东南】
　　邿【见上杜注邿山在平隂县西】
　　雍门【见申池】
　　门【同上】
　　东闾【同上】
　　邮棠【见莱地】
　　潍【东侵及潍南及沂杜注潍水在东莞东北至北海都昌县入海　臣谨按昭十三年中行穆子曰有酒如淮有肉如坻刘绰曰淮当作潍水经注潍水出琅琊箕县箕屋山东北过东武城县西又北过平昌县东又北过髙宻县西又北过淳于县东又东北迳都昌县东又东北入于海箕屋山在今莒州潍水自此厯诸城髙宻安丘潍县昌邑而入于海昌邑即古都昌境也晋兵所至当在诸城髙宻间禹贡青州潍淄其道周礼职方青州其浸卢潍汉初韩信伐齐破楚将龙且于潍水隋大业九年齐郡丞张须陀击羣盗于潍水上大败之即此汉地理志潍水过郡三谓城阳琅邪北海也行五百三十里沂见鲁地】
　　祝柯【襄十九年诸侯盟于祝柯杜注祝柯县今属济南郡左传诸侯还自沂上盟于督杜注督即祝柯也　臣谨按祝古国礼记武王封黄帝之后于祝即此汉为祝柯县属平原郡髙帝封功臣髙色为侯邑汉建武五年耿弇讨张歩分兵守祝柯钟城弇先拔祝柯钟城人自亡去晋亦为祝柯县改属济南郡隋属齐州大业中贼帅卢明月寇祝柯齐郡通守张须陀大破之唐以境内有禹息城改县曰禹城乾元二年史思明侵济南守将李鋭于长清边家口决大河东至县县遂沦防移治于迁善镇即今禹城县治也宋白曰故祝柯城在今长清县丰齐镇北二里】
　　句渎之丘【襄十九年齐荘公立执公子牙于句渎之丘　臣谨按襄二十一年复讨公子牙之党执公子买于句渎之丘二十八年买在句渎之丘召之反其邑哀六年杀王豹于句窦之丘皆此也齐灵公废太子光徙之东立公子牙为太子属诸嬖妾戎子灵公疾崔杼逆光立之杀戎子尸诸朝此时牙当出走要亦未能逺也或云句渎之丘在临淄城内此则未必然应劭曰济隂句阳县有句渎之丘此宋之谷丘也见宋地牙及诸人皆未出境必非此也】
　　高唐【夙沙卫入于髙唐以叛杜注髙唐在祝柯县西北　臣谨按是年齐庆封围髙唐勿克高唐人殖绰工偻夜缒纳师醢卫于军二十五年祝佗父祭于髙唐杜注髙唐有齐别庙昭十年齐景公母穆孟姬为陈无宇请髙唐陈氏始大杜注传言陈氏所以兴盖髙唐齐之下邑犹郑之留宋之亳晋之曲沃也又哀十年赵鞅帅师毁髙唐之郭孟子绵驹处于髙唐而齐右善歌即此史记齐荘公初晋伐齐至髙唐又赵肃侯六年攻齐拔髙唐齐威王曰吾臣有盻子者使守髙唐赵人不敢东渔于河又鲁仲连谓田巴今楚军南阳赵伐髙唐是也汉置髙唐县属平原郡今为髙唐州古髙唐城在禹城县北四十里齐乘曰丰齐镇北有髙唐亭丰齐古祝柯地即杜氏所云也】
　　洒蓝【襄十九年崔杼杀髙厚于洒蓝杜注洒蓝齐地　或曰在临淄郊外】
　　大隧【襄十九年齐及晋平盟于大隧杜注阙　齐地或曰在今髙唐州境】
　　重丘【襄二十五年同盟于重丘杜注重丘齐地　臣谨按今东昌府城东南跨茌平县界有古重丘汉置重丘县属平原郡后汉省　再按应劭安徳县北五十里有重丘乡故县也舆地广记隋于重丘故城置将陵县今为徳州】
　　弇中【襄二十五年崔氏弑荘公闾丘婴与申鲜虞乘而出及弇中遂来奔杜注弇中狭道　臣谨按哀十六年子我出陈氏追之失道于弇中即此也志云自临淄西南至长芜有长峪界两山间长三百里中通淄河今为盗贼之薮即弇中也闾丘奔鲁自当由此然齐乘所云马径亦即此也岂弇中为峪之摠名而马径为峪中之一地欤或言莘县有弇山误】
　　棠【二十五年传齐棠公尚之妻东郭偃之姊也杜注棠公齐棠邑大夫　臣谨按孔頴达曰楚僭称王故县尹称公齐不僭号而有棠公者盖其家臣称之曰公传即因而言之如伯有之臣曰我公在壑谷也志曰孟子劝齐王棠即此后譌为堂隋置堂邑县今亦曰堂邑属东昌府】
　　廪丘【襄二十六年齐乌余以廪丘奔晋杜注乌余齐大夫廪丘今东郡廪丘县故城是　臣谨按时乌余又袭卫羊角袭鲁髙鱼又取地于宋二十七年晋使胥梁带执乌余皆取其邑还诸侯廪丘之地盖介乎齐晋宋鲁卫之间也定八年公侵齐取廪丘之俘哀二十年公防齐人于廪丘二十四年臧为防晋师取廪丘家语齐景公欲以廪丘之邑为孔子养辞不受竹书晋烈公时公孙逊以廪丘叛于赵史记齐宣王五十一年田防以廪丘叛入赵赵敬侯三年救魏于廪丘大败齐人汉置廪丘县属东郡后汉属济隂郡三国魏属东郡晋改属濮阳国晋末为石虎所防刘宋亦属濮阳郡隋属郓州大业初省入郓城县今廪丘城在东昌府范县东南瓠河之北杜氏以为故城盖以故羊角城为春秋时廪丘也详见卫地　再按孔頴达曰释地土地名以廪丘为齐地按廪丘地在东郡则是卫之邦邑齐竟不至此也盖齐人徃时取卫邑以赐乌余如郑公孙叚之得州宋乐大心之有原也宋郑大夫得以晋地为采邑齐大夫亦得以卫地为采邑矣此説非也传中分列诸国之地甚明定八年则明以廪丘系之齐复何疑乎又范县即晋士防之邑盖此中地界最为纷错也】
　　崔【襄二十七年崔成请老于崔杜注济南东朝阳县西北有崔氏城　臣谨按汉朝阳县属济南郡后汉曰东朝阳以南阳郡有朝阳故此加东也晋因之后改属乐安郡后魏仍曰朝阳县属济南后齐省今朝阳故城在济南府章丘县西北六十里水经注漯水经崔氏城北又东南迳东朝阳县故城南通志曰崔氏城在章丘县西北二十五里似误】
　　鱼里【襄二十八年陈鲍圉人为优庆氏之士观优至于鱼里杜注鱼里里名】
　　岳【庆封反陈于岳杜注岳里名　臣谨按本传陈文子谓桓子曰祸将作矣吾其何得对曰得庆氏之木百车于荘杜注庆封有木积于六轨之道孔頴达曰六达谓之荘又昭十年陈鲍与栾髙战败诸荘合荘与岳即孟子所谓荘岳之间也管子曰瓁珞之水通于杭荘之间亦谓国中矣今临淄城内有荘岳里】
　　殿【襄二十八年与晏子殿其鄙六十杜注殿齐别都以殿邉鄙六十邑与晏婴　臣谨按晏子春秋景公封晏子于都昌辞而不受景公先以封逢丑父汉尝置昌县寰宇记云昌邑有都昌古城齐乘曰即城南五里之大营城也今其地在平度州昌邑县西疑即所谓殿者然晏子春秋又云景公为晏子封邑使田无宇置台与无盐不受岂亦殿乎是知都昌即殿其説不可通矣考本传晏子曰吾邑不足欲也益之以殿乃足欲足欲亡无日矣盖古者増封每因其原封而附益之晏子邑本小益以殿六十乃大而足欲也如昭十年陈桓子请老于莒公与桓子莒之旁邑辞哀十四年桓魋请以鞌易薄公不可乃益鞌七邑是也晏子本封于晏今在齐河境殿当亦在此耳详前晏地】
　　莒【昭三年齐侯田于莒杜注莒齐东境　臣谨按莒齐邑陈氏食采于此昭十年陈桓子请老于莒是也盖取地于莒遂谓之莒如郑取许田而谓之许楚取沈邑而谓之沈鲁有薛地而谓之薛耳】
　　宁风【昭五年孟仲之子杀监牛投其首于宁风之棘上杜注齐地】
　　羽山【昭七年郑子产曰昔尧殛鲧于羽山其神化为黄熊以入于羽渊杜注羽山在东海祝其县东南　臣谨按禹贡羽畎夏翟孔传云夏翟雉名羽中旌旄羽山之谷有之曽氏注云羽山之谷雉具五色因以羽名即殛鲧处也祝其汉县属东海郡晋因之唐废地在今海州贑榆县西五十里县西北八十里即羽山髙四里周围八里西距沂州七十里山下有潭曰羽潭亦曰羽池即羽渊也寰宇记曰羽山在朐山县西北九十里汉胊山县即今海州治盖地相接也　再按孔氏孟子疏羽山在东齐海中今登州东南三十里亦云有羽山与杜异不取齐乘曰近羽山有鲧城相传魏将田预所筑因羽山为名又刘昭云钟离城南有羽泉皆谓舜殛鲧处齐乘云钟离在沂州西南百余里楚将钟离昧所筑与杜氏之説亦相近】
　　薄姑【见前】
　　稷【昭十年陈鲍伐栾髙战于稷败诸荘又败诸鹿门杜注稷祀后稷之处　臣谨按隋志临淄有稷山齐记补上有后稷祠故名今临淄县西南十三里有稷山或曰稷下之名以此】
　　荘【见前岳】
　　鹿门【见前申池】
　　棘【昭十年陈桓子召子山而反棘焉杜注棘子山故邑齐国西安县东有防里亭　臣谨按后汉志作棘里今临淄县西北有棘里亭或谓之防里城括地志以为即画邑西安见前葵丘】
　　夫于【召子周与之夫于杜注济南于陵县西北有于亭臣谨按于陵齐邑陈仲子所居汉置县属济南郡后汉属济南国晋改为乌陵旋废今济南长山县西南二十里有于陵城又县西有于亭】
　　渠丘【见前葵丘】
　　渑【昭十二年晋侯与齐侯宴投壶齐侯曰有酒如渑有肉如陵寡人中此与君代兴杜注渑水出齐国临淄县北入时水　臣谨按水经注渑水出营丘城东世谓之汉凑水西陵乐安博兴与时水合古谚云瘦马不渡渑南燕李宣称渑水不氷今在临淄县西南其源即申流也分为二流西流曰系水北流曰渑水】
　　聊摄【昭二十年晏子曰聊摄以东姑尤以西杜注聊摄齐西界也平原聊城县东北有摄城　臣谨按聊城齐邑战国时田单破燕兵复齐国燕将据聊城不下鲁仲连射书城中燕将见书涕泣自杀田单屠聊城即此秦置聊城县属东郡汉十一年陈豨反代地使其将张春击聊城魏晋俱属平原郡刘宋属魏郡隋置愽州治此唐武徳初为宇文化及所据窦建徳克之唐以后皆为博州治今为东昌府治治城自石晋汴宋以河患再徙古聊城在今府西北十五里水经注漯水又北经聊城故城西城内有金城周匝有水南门有驰道絶水南出东门侧有层台即鲁仲连所谓还髙唐之兵却聊城之众者也今城东亦有鲁连台髙七丈盖仿古筑之也　再按摄城一作聂城详见邢地】
　　姑尤【见上杜注姑尤齐东界也姑水尤水皆在城阳郡东南入海　臣谨按姑水今曰大沽河发源于登州府黄县西南三十里之蹲狗山东南福山界又折而西南厯招逺莱阳以至平度州南故即墨城尤水今曰小沽河源于莱州府东南三十里之马鞍山亦东南流至平度州与大沽河合通名沽河至胶州即墨县入海二水起北海至南海行三百余里绕齐东界故曰姑尤以西】
　　沛【昭二十年齐侯田于沛杜注沛泽名】
　　遄台【昭二十年晏子侍于遄台　臣谨按遄台在临邑西五十里俗呼歇马台】
　　野井【昭二十五年齐侯唁公于野井杜注济南祝柯县东有野井亭　臣谨按后汉志祝柯有野井亭左传齐侯将唁公于平隂公先至于野井今在齐河县东济河北岸有祝柯地也】
　　稷门【见申池】
　　媚【定九年齐侯致禚媚杏于卫杜注三邑皆齐西界臣谨按哀十五年子贡对陈成子曰昔齐为卫故伐晋冠氏丧车五百因与卫地自济以西禚媚杏以南书社三百言致则三邑入于卫矣言以南则似割三邑之南境以与卫非全致也禚地近鲁见前或曰媚在济南禹城界杏在东昌博平界】
　　杏【见上】
　　夹谷【定十年公防齐侯于夹谷左传公防齐侯于祝其实夹谷杜注夹谷即祝其也　臣谨按后汉志东海郡祝其县即古夹谷水经注游水北迳祝其故城西县东有夹口浦杜氏通典怀仁县有夹山即夹谷汉祝其城在贑榆南五十里唐怀仁县即今贑榆县治也寰宇记夹谷山在贑榆东五十八里逓相传述并用汉志之説无异辞矣然以道里计之祝其县僻处海隅去齐鲁之都数百里非防盟之辙所宜至且杜氏不引之以为解盖左传所云祝其自是古地祝其县非袭古名也近志济南淄川县西南三十里有夹谷山一名祝其为定公防齐侯处较为近理】
　　安甫【定十年齐侯卫侯郑游速防于安甫臣谨按公羊作鞍张洽传曰齐地】
　　頼【哀六年公子阳生入齐使胡姬以安孺子居頼又使朱毛迁孺子骀不至杀诸野幕之下葬诸殳冐淳杜注頼齐邑　臣谨按哀十年晋赵鞅伐齐毁髙唐之郭及頼而还即此后汉志菅县有頼亭菅县属济南国晋有故城在今章丘县西北三十里頼亭在济南府东章丘县界】
　　骀【见上杜注骀齐邑　臣谨按裴骃注史记引列女传云太姜为有台氏之女路史遂谓有二骀一在武功一在琅邪也国语云姜氏出自元鼋皇妣太姜之侄伯陵之后逢公之所凭神也则太姜之见实在东国或别有封于骀者然不可考矣或曰在临胊县界】
　　殳冐淳【见上杜注地名　臣谨按路史曰殳殳戕国一名冐泽山海经曰炎帝之孙伯陵生殳鼓延殳始为钟路史曰殳鼓延伯陵三子也】
　　潞【哀八年悼公使鲍子居潞杜注潞齐邑　臣谨按哀十七年齐人伐卫埶公孙般师以归舍诸潞即此或曰在齐郊外】
　　鄎【哀十年公防吴伐齐师于鄎杜注鄎齐地】
　　犂【哀十年晋赵鞅伐齐取犂及辕毁髙唐之郭侵及頼而还杜注犂一名隰济南有隰隂县　臣谨按哀二十三年伐齐战于犂丘齐师败绩知伯亲禽顔庚杜注犂丘隰也哀二十七年陈成子救郑召顔涿聚之子晋曰隰之役而父死焉杜注隰役在二十三年孔颖达曰涿聚即庚也知三名为一地矣或曰齐大夫隰氏之采邑汉置漯隂县属平原郡应劭曰县在漯水之南因名后汉改曰隰隂仍属平原郡建安六年袁谭将刘询起兵以叛晋省杜云属济南盖曹魏时事也石赵复置隰隂县宋武平广固尝侨置青州于此寻废今漯隂城在济南临邑县西十里有黎丘子读书台】
　　辕【见上杜注祝阿县西有辕城　臣谨按汉置瑗县属平原郡水经注辕即瑗也后汉省今禹城县西北有辕城或云在县南百里】
　　清【哀十一年齐国书伐我及清杜注齐地济北卢县东有清亭　臣谨按水经注济水自鱼山而北迳清亭今在长清县东又隐四年公及宋公遇于清杜注卫地济南东阿县有清亭盖当时济水流于二邑之间而清地跨占其左右故二国皆有清也济水一名清水地以此名辨齐鲁之界此为最确矣】
　　博【哀十一年公防吴伐齐及博至于嬴杜注博嬴齐邑也二县皆属泰山　臣谨按国语吴王使王孙茍告周曰遵汶伐博延陵季子葬于嬴博之间汉三年韩信袭破田横走博阳汉书作博是也汉置博县属泰山郡晋宋因之后魏改县名博平为泰山郡治隋罢郡再改县名曰博城属兖州唐宋因之唐尝改县曰干封宋复改曰奉符皆以封禅泰山故也宋世县治再徙金复旧置军寻升泰安州明省附郭奉符县入之属济南府】
　　艾陵【见前艾】
　　舒州【见薛地】
　　檀台【哀十四年公与妇人饮酒于檀台臣谨按临淄县东一里有檀台】
　　丰丘【子我攻陈氏不胜适丰丘丰丘人执之杀诸郭闗杜注丰丘陈氏邑】
　　郭闗【见申池】
　　防【哀十七年公防齐侯盟于防杜注蒙在东莞防隂西故防隂城也　臣谨按汉置蒙隂县属泰山后汉省晋志有蒙隂县属琅邪国太康中始置东莞郡盖蒙隂初置时尝属之也其复置之处已非旧地故以汉县为故城后魏又废东魏复置髙齐省入新泰县元复改置蒙隂县于今治属莒州县东十里绵山社有古城周二室旧址犹存相传为战国时筑也】
　　顾【哀二十一年公及齐侯盟于顾杜注顾齐地臣谨按诗云韦顾既伐昆吾夏桀即此顾】








　　春秋地名攷畧卷三
<经部,春秋类,春秋地名考略>
　　钦定四库全书
　　春秋地名攷畧卷四
　　詹事府詹事髙士竒撰
　　晋【上】
　　国于绛【史记周成王与弟叔虞削桐为珪曰以此封若史佚因请择日立叔虞于是遂封虞于唐唐在河汾之东方百里故曰唐叔虞郑氏诗谱唐曰太原晋阳是也唐叔子燮改为晋侯燮曽孙成侯南徙曲沃近平阳其孙穆侯又徙于绛云史记自成侯至穆侯传五世郑氏但曰其孙畧言之耳桓二年左传追序晋事曰穆侯太子曰仇其弟曰成师惠二十四年文侯卒子昭侯封桓叔于曲沃文侯即仇桓叔即成师也惠三十年晋潘父弑昭侯而纳桓叔不克晋人立孝侯惠四十五年曲沃荘伯伐翼弑孝侯翼人立其弟鄂侯隐五年曲沃荘伯以郑人邢人伐翼杜注荘伯成师子翼晋旧都在平阳绛邑县东是年秋王使虢公伐曲沃而立哀侯于翼哀侯鄂侯子也桓八年春灭翼史记晋武公始都晋国即此武公荘伯子也生献公左传荘二十六年夏晋士蒍城绛以深其宫杜注绛晋所都也今平阳绛邑县时即献公九年矣按郑氏言绛不言翼意即指翼为绛杜氏绛翼两注仍有微分据水经注浍水出详髙山亦曰浍山西经翼城南诗谱言晋穆侯迁都于绛孝侯改绛曰翼献公又北广其城方二里命之为绛是也依此则翼绛为一地矣杜云翼在绛东郦云广其城或者即一城而廓大之乎应劭曰绛水在绛西南又水经注绛水出绛山西北流注浍邑以山水得名则其来旧矣僖十三年秦输粟于晋自雍及绛成六年迁新田后谓之故绛汉为绛县地属河东郡髙六年封周勃为绛侯东汉曰绛邑县有翼城刘昭注在县东八十里晋属平阳国后魏置北绛县于此兼置北绛郡治焉隋初郡废县属绛州十八年改为翼城县义宁初于此置翼城郡唐改曰浍州寻罢以县属绛州五代唐徙县治于王逢寨即今治也古翼城在今治东南十五里　臣谨按史记献公八年士蒍説公曰故晋之羣公子多不诛乱且起乃使尽杀诸公子而城聚都之命曰绛始都绛此与左传互异左传桓荘之族偪献公患之士蒍曰去富子则羣公子可谋也已二十四年乃城聚而处之冬晋侯围聚尽杀羣公子二十六年士蒍城绛以深其宫是城聚城绛本二事也史迁一之误矣今绛州绛县东南十里有车箱城相传为晋置羣公子之所西魏于此置建州以杨标为刺史镇之又汉志绛晋武公自曲沃徙此是始都绛者亦非献公也】
　　别都曲沃【曲沃自穆侯徙绛后为晋大邑惠二十四年晋始乱故封桓叔于曲沃师服曰天子建国诸侯立家今晋甸侯也而建国言大邑不当以封也隐五年曲沃荘伯以郑人邢人伐翼杜注曲沃在河东闻喜县曲沃叛王王命虢公伐曲沃桓八年曲沃灭翼九年虢仲芮伯荀侯贾伯伐曲沃荘十六年王使虢公命曲沃伯以一军为晋侯史记武公二十八年伐晋侯缗灭之尽以其宝器献周厘王王命武公为晋君于是尽并晋地而有之始都晋国自桓叔初封曲沃至武公灭晋凡六十七嵗即此也武公既徙绛曲沃复为大邑荘二十八年骊姬使言于晋侯曰曲沃君之宗也不可以无主晋侯使太子居曲沃僖四年太子祭于曲沃归胙于公骊姬譛之太子缢于新城杜注新城即曲沃僖十年晋侯改共太子狐突适下国见太子于新城又太子谓狐突曰请七日见我于新城西偏杜注下国即曲沃正义曰曲沃邑而称国者桓叔国之三世晋之旧国也盖犹周以成周为下都矣僖二十四年晋公子入于曲沃朝于武宫自后为栾氏之食邑襄二十三年晋栾盈入于曲沃胥午伏之而觞曲沃人皆叹有泣者四月栾盈帅曲沃之甲以昼入绛晋亡入魏战国策周显王四十六年秦代魏取曲沃赧王元年秦复伐魏取曲沃而归其人秦谓之左邑水经注左邑故曲沃诗所谓从子于鹄者也汉元鼎六年分左邑县地置闻喜县东汉罢左邑移闻喜县治焉后周移县治今绛州之栢壁隋移治甘谷寰宇记今县东二十里有甘谷口甘泉出焉即其地也唐复移治桐乡故城五代移今治今左邑城在解州闻喜县东臣谨按晋世家无成侯徙曲沃事考孔疏云成王灭唐封叔虞今太原晋阳县是也燮父改之曰晋成侯徙曲沃今河东闻喜县穆侯徙都绛也盖亦用诗谱今从之班固云闻喜本曲沃晋武公自晋阳徙此武字乃成字之讹　再按晋有两曲沃西征记陜州有曲沃台晋灭虢以曲沃之官守之故名详瑕】
　　迁于新田【成公六年晋人谋去故绛诸大夫皆曰必居郇瑕氏之地韩献子曰不如新田土厚水深居之不疾有汾浍以流其恶公从之迁于新田杜预故绛注曰晋人复命新田为绛故谓此故绛新田今平阳绛邑县是襄二十三年栾盈昼入绛昭十年秦后子造舟于河十里舍车自雍及绛二十九年龙见于绛郊定十三年赵鞅归晋入于绛皆是也水经注浍水合绛水又西经绛县南即新田也在浍之阳南对绛山浍水又西经虒祁宫南又西至王桥入汾汾水自临汾经绛县故城北又西经虒祁宫北又西至正平郡盖新田在二水之间所谓有汾浍以流其恶也汉于南境置绛县此仍谓之绛城俗又譌为王城后魏置曲沃县于绛山北后周移治乐昌堡在今县南七里亦曰乐昌城隋又移治绛邑故城北括地志汉绛县故城在曲沃县南二里本晋新田是也魏曲沃县属正平郡隋属绛州唐以后因之明属平阳府今县治西南二里有绛城】
　　大夏【昭元年子产曰昔髙辛氏有二子伯曰阏伯季曰实沈居于旷林不相能也日寻干戈以相征讨后帝不臧迁阏伯于商丘商人是因故辰为商星迁实沈于大夏主参唐人是因以服事夏商其季世曰唐叔虞当武王邑姜方震大叔梦帝谓己余命而子曰虞将与之唐属诸参而蕃育其子孙及生有文在其手曰虞遂以命之及成王防唐而封太叔焉故参为晋星杜注大夏晋阳也唐人若刘累之等累迁鲁县此居大夏唐人之季世其君曰叔虞孔疏曰唐人当是陶唐之后二十九年传云陶唐氏既衰其后有刘累知此唐人是刘累之等类也言等类者谓刘累后世子孙累虽迁鲁县子孙仍在大夏故厯夏及商也服防谓唐人即刘累故杜显而异之帝命邑姜之子曰虞者将以唐国与之取唐君之名以为名耳又台骀处太原杜注太原晋阳也又定四年祝佗曰分唐叔以大路密须之鼓阙巩姑洗怀姓九宗职官五正命以唐诰而封于夏虚杜注怀姓唐之余民九宗一姓为九族五正五官之长夏虚大夏今太原晋阳也又昭元年晋荀吴帅师败狄于大卤公羊作太原杜注大卤太原晋阳也世本曰唐叔居鄂宋忠曰鄂地在今大夏索隐曰唐侯之后封夏虚而都于鄂桓六年翼九宗五正逆晋侯于随纳诸鄂晋人谓之鄂侯杜注鄂晋别邑寻考传注盖大夏太原大卤夏墟唐鄂晋凡七名皆晋阳一地也尚书既修太原春秋説题辞曰髙平曰太原原端也平而有度广延曰大卤糓梁传曰中国曰太原夷狄曰大卤尚书大传曰大而髙平者曰太原水经曰汾水东南过晋阳县东晋水从县东南流注之山海经曰县雍之山晋水出焉郭注今在晋阳县西名汲瓮汉志云唐有晋水故叔虞子燮为晋侯是也齐桓公西伐大夏渉流沙似亦即此桓六年翼人纳晋侯于鄂八年武公灭翼王使虢公立哀侯之弟缗于晋鄂即晋也竹书纪年晋侯缗九年曲沃尚一军异于晋史记武公伐晋侯缗灭之王命为晋君盖荘十六年也后曰晋阳为赵氏食邑定十三年赵鞅入于晋阳以叛其后简子使尹铎为晋阳及知伯攻赵襄子走晋阳知伯与韩魏围而灌之沉灶产鼃民无叛意卒灭知伯秦纪荘襄王三年防赵晋阳置太原郡汉髙十一年封子恒为代王都晋阳都邑记晋阳有三城一曰大明城左氏谓董安于所筑即古晋阳城也髙齐于此置大明宫隋更名新城唐义旗初建髙祖使元吉居守即斯地矣唐徙晋阳县治汾水东宋初以县为平晋军寻罢军为平晋县后又徙治永利监属太原府金因之明初复移县于汾水西洪武八年改为太原县即古唐国也　臣谨按或言尧禹皆尝都晋阳似未必然世纪但云尧都平阳禹都安邑而晋国初建唐人是因乃指唐之后裔注疏言之详矣盖后人缘唐夏之号而附防尧禹未足信也再按都邑攷虞叔封唐燮父徙居晋考诸书皆言燮父改号曰晋无徙都事或言古唐国在太原县北古晋阳城在太原县东北盖亦相近也其国都小有更置则有之朱子诗集注南有晋水至于燮乃改国号曰晋亦同再按汉志太原郡晋阳县注云故诗唐国周成王防唐而封太叔龙山在西北晋水所出后汉志龙山即县雍山也而臣瓒曰所谓唐今河东永安是去晋四百里师古是之水经注汾水自冠爵津南经永安县西厯唐城瓒注汉书云尧所都也括地志云故唐城在翼城县西二十里转相传袭如出一口永安汉初为彘县今为霍州但据参为晋星晋封夏虚左传本文甚明是以注疏无异辞朱子亦云在禹贡冀州之域太行恒山之西太原大岳之野瓒説凿空杜撰不可从再按括地志云故鄂城在慈州昌宁县东二里后魏昌宁县今为吉州乡宁县世本诸书甚明无容剏为异説矣附订于后】
　　大卤【见上】
　　太原【见上】
　　唐【见上】
　　鄂【见上】
　　晋【见上】
　　晋阳【见上】
　　随【隐五年翼侯奔随　臣谨按晋士防食邑于随即此今介休县东有随城】
　　条【桓二年晋穆侯以条之役生太子杜注晋地　臣谨按今解州安邑县东南有中条山又县北三十里有鸣条冈括地志髙涯原在安邑县北其南坂口即古鸣条陌冈北与夏县接界即舜所葬也孟子曰舜卒于鸣条尚书大传伊尹相汤伐桀战于鸣条即此通雅云河间府景州有古条汉置条县即周亚夫所封也为晋条地太逺当误】
　　千畆【其弟以千畆之战生杜注西河介休县南有地名千畆　后汉志太原之界休县有千畆聚即晋战千畆处介休晋属西河国周宣王九年战于千畆王师败绩于姜氏之戎亦即此今介休县南有千畆原】
　　陉庭【哀侯侵陉庭之田陉庭南鄙启曲沃伐翼三年曲沃武公伐翼次于陉庭逐翼侯于汾隰获之杜注陉庭翼南鄙邑　臣谨按襄二十三年齐侯伐晋取朝歌遂分二队入孟门登太行张武军于荧庭杜注张武军筑壁垒也荧庭晋地盖即陉庭矣晋世家哀侯八年侵陉庭陉庭与曲沃武公谋九年伐晋于汾旁虏哀侯贾逵曰陉庭翼南鄙邑名亦谓之陉城韩世家桓惠王九年秦防我陉城汾旁孔氏曰陉城在汾水旁似误盖谓自迳庭以至于汾旁地也】
　　汾隰【见上　臣谨按汾隰史记作汾旁盖翼地之近汾者今曲沃县西三十里有汾水自太平县南流经县界折而西入绛州境】
　　聚【见绛】
　　蒲【荘二十八年骊姬使梁五东闗五言于公曰蒲与二屈君之疆也杜注蒲今平阳蒲子县二屈今平阳北屈县或云二当为北　臣谨按是年晋侯使重耳居蒲城僖四年重耳奔蒲五年公使士蒍筑蒲与屈不慎公使寺人披伐蒲二十四年寺人披谓晋侯蒲人狄人余何有焉即此也战国策秦伐蒲蒲人恐请胡衍救蒲衍説樗里子解去史记魏世家襄王七年秦降我蒲阳又景缗王五年秦取我蒲阳秦纪惠王十年使公子华张仪围魏蒲取之汉置蒲子县属河东郡魏晋属平阳郡永嘉二年刘渊取河东自离石徙都蒲子是也后周改置长寿县于今隰州治隋置西汾州寻改县名曰隰川州曰隰州唐以后因之括地志蒲邑故城在隰川县南蒲水经其南亦曰蒲阳通释云蒲阳故城在隰川县北四十五里蒲水北即重耳所居括地志误也明洪武二年省隰川县入州治】
　　二屈【见上　臣谨按荘二十八年公使夷吾居屈僖四年夷吾奔屈六年晋侯使贾华伐屈夷吾不能守盟而行又晋有屈产之乘皆此也战国属魏汉置北屈县属河东郡壶口山在东南应劭曰有南故加北臣瓒曰汲郡古文翟章救郑次于南屈是也北屈后汉如故魏晋属平阳郡晋建兴初并州刺史与代公猗卢伐刘聪猗卢遣拓防普根屯于北屈升平初姚襄将图闗中自北屈渡河水经注北屈西距河十里魏収志神防元年擒赫连昌因于北屈置禽昌县后改置定阳县于今吉州治又置定阳郡南汾州治焉隋改县名曰吉昌五代唐又改吉乡自北齐至元州名屡改至元曰吉州省吉乡县入之明仍之今北屈废县在州治东北二十一里】
　　垂棘【僖二年晋荀息请以屈产之乘与垂棘之璧假道于虞以伐虢杜注屈地生良马垂棘出美玉成五年传郑伯及晋赵同盟于垂棘杜注晋地臣谨按垂棘地阙尔雅曰西方之美者有霍山】
　　【之多珠玉焉又山海经载管涔少阳县雍诸山在汾晋间者多出玉知晋地之产玉者多矣】
　　屈产【见上　臣谨按公羊疏谓屈产为地名不似服氏谓产生也今石楼县南有龙泉山接隰州界水经注龙泉出吐京城东南道左山下牧马川上多产名驹亦名屈产泉志云屈产泉在县东南四里】
　　采桑【僖八年晋里克败狄于采桑杜注平阳北屈县西南有采桑津　臣谨按采桑史记作齧桑晋世家献公二十五年晋伐翟以重耳故翟亦击晋于齧桑即此里克败狄事服防以为翟地索隐以为卫地皆悮也水经注河水又南为采桑津又南迳北屈故城西今其地在吉州西魏世家襄王十二年诸侯埶政与秦相张仪防于齧桑徐广曰在梁与彭城之间此又一齧桑瓠子之歌所云齧桑浮兮淮泗满者也】
　　髙梁【僖九年传齐侯以诸侯之师伐晋及髙梁而还杜注晋地在平阳县西南　僖十五年史苏繇曰明年其死于髙梁之虚杜注晋地在平阳杨氏县西南　二十四年晋公子使杀怀公于髙梁杜注在平阳杨县西南　臣谨按此一髙梁也杜氏三注互异后人遂以滋疑今考后汉志杨有髙梁亭惠公死髙梁处晋地道记梁城去杨县五十里括地志髙梁在临汾县东北二十七里晋杨县在今洪洞县东南晋平阳县今之临汾县也二县相隣洪洞在北临汾在南洪洞之西南即临汾之东北其为一地无疑矣晋书杨县属平阳郡而杜预或作杨氏盖一时兼有二称至于齐侯伐晋注则偶脱一杨字耳括地志改平阳西南为平阳东北似乎有见然不如加一杨字也杨氏古邑别有注见昭二十八年竹书纪年晋出公二十年智伯瑶城髙梁汉髙十二年封郦食其子疥为髙梁侯邑于此水经汾水西南过髙梁邑故髙梁氏之墟也又滴水源出巢山东谷北迳浮山又西北流与劳水合乱流迳髙梁城北西入于汾宇文周建徳五年齐王髙纬围平阳周主邕自将救之髙阿那肱议却守髙梁桥既而两军合战齐主犇髙梁遂北走桥盖以故城名也郡志今其地名程王里亦曰梁墟地名考谓在临晋县相去甚逺大误】
　　新城【见曲沃】
　　下国【见曲沃】
　　韩【僖十年帝许我罚有罪矣敝于韩杜注韩晋地十五年晋侯及秦伯战于韩传战于韩原　括地志韩原在同州韩城县西南八里又县南十八里为古韩国竹书平王十四年晋文侯二十四年晋人灭韩史记韩之先与周同姓其后苗裔事晋得封于韩原曰韩武子按世本武子之先韩万曲沃桓叔之子也国语叔向谓韩宣子能修武子之徳宣子拜曰自桓叔以下嘉吾子之赐是晋之公族非但周同姓矣今韩原在韩城县东南二十里】
　　沙鹿【僖十四年沙鹿崩杜注沙鹿山名平阳元氏县东有沙鹿土山　臣谨按谷梁传云沙鹿晋山林属于山为鹿沙山名也公羊传云沙鹿者何河上之邑也此邑也言崩何袭邑也注云袭者至地中解曰谓嘿然而陷矣今大名府东四十五里有沙麓山又府东三十里有沙鹿城亦谓之陷城此谷梁以为山公羊以为邑也水经注元城县有沙丘堰大河所经以沙鹿山而名又沙鹿亦名女防丘周穆王女叔防曽届此故名汉书王翁孺徙魏郡之委粟里元城建公曰春秋沙鹿崩晋史卜之曰后六百四十五年当有圣母兴其齐田氏乎今翁孺徙居正值其地日月当之逾八十年其言当騐既而元后政君生雄赞曰太隂之精沙鹿之灵作合于汉配元生成即此矣】
　　虢畧【僖十五年晋侯许赂秦伯以河外列城五东尽虢畧南及华山内及解梁城杜注河外河南也东尽虢畧从河南而东尽虢界也解梁城今河东解县也华山在农华隂县南　臣谨按晋灭虢国汉于此置农郡寻以避讳改恒农隋复旧唐置虢州宋金仍之元废今陜州灵宝县西有古恒农城胡氏曰隋河南郡陜县后魏之恒农郡也农郡所治之农县后魏之西恒农郡也宋熙宁中改农县曰虢畧金因之元废又有虢畧闗在今灵宝县南百里元并废置廵司焉今为虢畧镇元丰志自河南府西南抵虢州界三百二十五里稍南扺邓州界六百里皆髙山深林古虢畧也水经注陆浑山出涓水两源俱导而东注虢畧在陆浑县西九十里司马彪曰县西虢畧池春秋所谓东尽虢畧者也】
　　华山【见上　臣谨按华山在今陜西华隂县南十里华隂为晋之隂晋邑此云东尽虢畧南盖隂晋亦在五城之中矣】
　　解梁城【见上　臣谨按解梁城战国为解战国策赧王十一年秦败魏师于解是也汉置解县属河东郡晋因之后魏为南解县西魏改废杜佑曰春秋时解梁城在汉解县西今蒲州临晋县东南十八里有解城】
　　隂【僖十五年隂饴甥防秦伯杜注隂饴甥即吕甥也食采于隂故曰隂饴甥　臣谨按晋侯使郤乞告瑕吕饴甥且召之杜注瑕吕饴甥即吕甥也盖姓瑕吕名饴甥字子金今霍州西三里有吕乡州西南十里有吕城盖皆以饴甥所居而得名后以赐魏锜故复有吕锜吕相之称隋因置吕州亦曰吕州城唐武徳二年世民破刘武周将寻相于吕州即此吕既为姓非邑名或谓即隂邑今州东南十五里又有隂地村】
　　狐厨【僖十六年秋侵晋取狐厨受铎渉汾及昆都杜注狐厨受铎昆都晋三邑平阳临汾县西北有狐谷亭汾水出太原南入河　今平阳府城西北有狐谷亭孔氏以为即狐厨邑又府南有昆都聚或引安邑昆吾乡太逺非】
　　受铎【见上】
　　昆都【见上】
　　汾【见上　臣谨按今汾水出太原府静乐县北百四十里管涔山西流经府城西太原县城东折而西经清源县及交城县东南又经文水县南及祁县西南境而入汾州府平遥县界经县西及汾州府东又南经孝义县东介休县西而入平阳府霍州灵石县境又经县城及霍州之西又南厯汾西县东及赵城县洪洞县西又南经平阳府城西及襄陵县太平县之东又南经曲沃县西境折而西迳綘州南又西厯稷山县河津县南至荣河县北折而入于大河是时狄自西来薄平阳境盖狐厨受铎在汾西而昆都则在汾东今平阳府城西二里即逼汾水也昭元年子产曰昔金天氏有裔子曰昧为防师生允格台骀台骀能业其官宣汾洮障大泽以处太原帝用嘉之封诸汾川沈姒蓐黄实守其祀今晋主汾而灭之矣由是观之则台骀汾神也周威烈王时韩康子居平阳从智伯伐赵决晋水灌晋阳知伯曰吾今乃知水可以亡人国也魏桓子肘康子康子履桓子之跗盖谓汾水可以灌平阳綘水可以灌安邑也旧史云綘水可以灌平阳汾水可以灌安邑盖文之互耳】
　　令狐【僖二十四年晋公子济河围令狐入桑泉取衰杜注桑泉在河东解县西解县东南有城臣谨按文七年晋败秦于令狐至于刳首阚骃曰令狐即猗氏也其处犹名狐邨今猗氏县西十】
　　【五里有令狐城】
　　桑泉【见上　今临晋县东南十八里有桑泉城临晋汉解县地隋开皇十六年置桑泉县属蒲州唐改临晋今仍之又西魏恭帝尝改猗氏县为桑泉周明帝复故以猗氏与临晋相近也】
　　衰【见上　臣谨按竹书纪年秦送重耳围令狐桑泉衰皆降京相璠曰春秋土地名桑泉衰并在解东不言解者秦师未至于解也后汉志河东解县有城晋文公以为胥臣食邑有卑耳山在城西南齐桓公尝登之城今在解州西北晋解县在今临晋县东南】
　　庐柳【晋师军于庐柳退军于郇咎犯与秦晋大夫盟于郇杜注解县西北有郇城　臣谨按今猗氏县西北有庐柳城】
　　郇【见上　臣谨按文王庶子封于郇诗所谓郇伯劳之者也亦曰荀后并于晋成六年晋人谋居故綘诸大夫皆曰必居郇瑕者也服防曰郇在解县东郦道元曰今解故城东北二十四里有郇城在猗氏故城西北寰宇记城在猗氏县西南四里皆似有悮今在临晋县东北十五里晋解县在今临晋东南　应劭曰扶风枸邑县所谓毕原丰郇文之昭也郇侯贾伯伐晋是也臣瓒曰汲郡古文晋武公灭荀以赐大夫原氏黯是为荀叔又云文公城苟然则荀当在晋之境内不得在扶风界也瓒説是】
　　原【僖二十四年赵衰生原同屏括楼婴杜注原屏楼三子之邑　臣谨按原即周襄所赐邑详周地路史曰炎帝臣屏翳封屏国赵括采邑当在其处又今隰州永和县南十里有楼山城后周置归化县隋开皇十八年改曰楼山大业初废武徳初复置东和州贞观初废入永和县取县南楼山为名】
　　屏【见上】
　　楼【见上】
　　緜上【僖二十四年介之推隐而死晋侯求之不获以緜上为之田杜注西河介休县南有地名緜上臣谨按襄十三年晋侯搜于緜上以治兵二十九年齐髙防奔晋城緜而置旃定六年宋乐祁如】
　　【晋赵简子逆而饮之酒于緜上今介休县东南二十五里有介山一名介美以介之推得名山南跨灵石西跨沁源盘踞深厚亦名緜山亦名緜上亦曰横岭又忌坂在县西南十二里相传为子推被焚处也介推祠有五龙水以供祭祀鼓动即泉流声絶则水竭甚着灵异五龙水盖亦附防龙蛇之歌焚山事出新序隋末分介休之南境置緜上县元省入沁源今在沁源县北八十里其地有緜上闗洪武四年置巡司于此】
　　南阳【僖二十五年王与晋阳樊温原攒茅之田晋于是始启南阳杜注在晋山南河北故曰南阳文元年晋使告于诸侯而伐郑及南阳杜注今河内地　臣谨按南阳禹贡覃怀之境周圻内地也文公始受之阳焚诸田详见周地马融曰晋地自朝歌以北至中山为东阳朝歌以南至轵为南阳应劭曰河内殷国也周谓之南阳后又为魏郑卫三国之地然南阳之名自若綦母恢见魏王曰秦悉塞外之兵与周之众以临南阳而两上党絶又张仪曰魏絶南阳是也秦属三川郡项羽立司马卬为殷王王河内寻为河内郡晋分置河内汲二郡魏置怀州自是或为怀州或为河内郡元为怀孟路明为怀庆府今仍之又水经注曰修武故寗亦曰南阳史记魏安厘王四年魏段干子请割南阳予秦以和又秦昭王四十三年白起伐韩取南阳攻太行道絶之刘原父曰修武有古南阳城然则南阳其统名而修武则魏之南阳邑也今修武县北有南阳故城】
　　冀【僖二十五年迁原伯贯于冀又三十年初季过冀见郤缺耨其妻馌之敬相待如宾杜注冀晋邑臣谨按僖二年荀息假道于虞曰冀为不道入自颠軨伐鄍三门冀之既病则亦惟君故杜注冀】
　　【国名平阳皮氏县东北有冀亭盖地并于虞虞亡而复归晋也惠公与郤芮为食邑谓之冀芮见僖十年僖二十四年芮欲杀文公秦伯诱而杀之邑入晋三十年其子缺因季举命为卿复与之冀战国防苏代説燕王秦下南阳封冀王氏曰封为封陵冀即冀亭矣水经注汾水西迳清原城北又迳冀亭南京相璠曰今河东皮氏有冀亭古冀国所都也皮氏秦县晋属平阳郡今为河津县县东有冀亭又县东五里有如宾乡】
　　被庐【僖二十七年晋侯搜于被庐以作三军杜注晋地　臣谨按吕览晋之霸也东伐被庐疑即此】河阳【见周地盟】
　　焦【僖三十年烛之武曰许君焦瑕朝济而夕设版焉杜注焦瑕晋河外五城之二邑宣二年秦围焦杜注晋河外邑昭二十二年晋籍谈帅焦瑕温原之师救王　臣谨按括地志陜县有故焦城周同姓国也后为晋邑晋亡属魏史记梁襄王五年秦围我焦曲沃与秦河西之地六年秦取我焦八年秦归我焦曲沃焦与曲沃地相近也又秦纪惠文王后十一年樗里疾攻魏焦降之东魏武定初髙欢使李徽伯刺陜州筑垒于此因鸡足山为址后遂名徽伯垒四年为宇文泰所防今陜州南二里有焦城　水经注上阳虢仲之所都为南虢其大城中有小城古焦国也武王以封神农之后王莽改为黄眉此又一焦上阳详见虢地】
　　瑕【僖三十年传见上文十二年秦复侵晋及瑕十三年晋使詹嘉处瑕以守桃林之塞杜注赐其瑕邑令帅众守桃林以备秦成十三年成肃公卒于瑕杜注晋邑　臣谨按后汉志解有瑕城京相璠曰河东解县西南五里有故瑕城晋地道记猗氏县东北有瑕城刘昭误引为杜预今临晋县东亦有瑕城似皆悮以郇瑕为二故相属言之也今据杜氏焦瑕同在河外甚明秦之自河曲夜遁也晋欲薄诸河盖已渡河而西矣既而复侵晋入瑕不过櫌其边竞耳必非深入东渡也次年春晋即使詹嘉处瑕以守桃林之塞桃林之塞即今潼闗外地其为河南益无可疑矣晋侯问原守于寺人狄鞮对曰昔赵衰以壶飱从径馁而勿食故使处原凡使人守邑而即以赐之皆谓之处其与桃林相近又可知矣水经注菑水出常烝之山北迳曲沃城南又屈迳其城西魏司徒崔浩以为曲沃地名春秋詹嘉守桃林之塞处此以备秦以曲沃之官守之然则瑕即曲沃矣又战国策每以焦曲沃并举如言焦瑕然斯亦一证唐至徳二年广平王俶出闗収东京至曲沃即此水经注农县东十三里有好阳亭又东有曲沃城今陜州西南三十二里有曲沃城西征记云陜州有太原仓北临大河周遭六里即詹嘉所处之瑕也太原仓隋所置唐裴耀卿运江淮之粟入太原仓复自太原仓入渭输闗中今陜州西南六里有太原仓嫌与焦太近不应数里之间并设二邑当以曲沃之説为优】
　　清原【僖三十一年晋搜于清原作五军以御狄杜注河东闻喜县北有清原　臣谨按宣十三年赤狄伐晋及清杜注清一名清原又成十八年晋逆周子于京师立之大夫逆于清原水经注汾水迳长修县故城南修水入之又西迳清原城北故清阳亭也即晋侯搜处寰宇记安邑县北五十里有清原今在稷山县南稷山晋为闻喜县地】
　　殽【僖三十二年秦出师于东门之外蹇叔送之曰晋人御师必于殽殽有二陵焉其南陵夏后臯之墓也其北陵文王之所辟风雨也杜注殽在农渑池县西夏后臯夏桀之祖父此道在二殽之间南谷中谷深委曲两山相嵚故可以辟风雨三十三年晋师及姜戎败秦于殽　臣谨按三崤山亦曰二崤或谓之崤渑或谓之殽塞公羊传殽之嵚岩谷梁传殽嵚岩之下水经注曰石崤山山径委深峯阜交防故可以避风雨也建安中曹公西侵巴汉恶其险更开北山髙道括地志东崤山俗亦号文王山在夏后臯墓北可十里许有回谿阪行者畏之曹公开北道后行旅皆由于此晋魏以来莫之或改北周复从南道隋大业初建东京废二殽道开葼册道葼册道即北道也大约出潼闗厯陜州入永宁界分为二道东南入福昌县界即南道东北入渑池县界即北道也元和志自东崤至西崤长三十五里东崤长阪数里峻阜絶涧车不得方轨西崤纯是石阪十二里险不异东崤即此秦师伐晋之道其道在南故杜曰南谷中也东汉冯异大破赤眉于殽底即此渑池汉县属农郡晋因之今崤山在永宁县北六十里汉晋渑池之西境也魏太和十一年于其地置崤县隋省入熊耳武徳初复置属函州改属陜州后移治硖石坞改名硖石而旧崤县废为石□镇水经注崤水出河南干崤之山其水北流纒络二道水上有梁谓之鸭桥厯涧水东北流与石崤水合又北乱流入于河】
　　箕【僖三十　年晋人败狄于箕杜注太原阳邑县南有箕城　臣谨按昭二十二年叔孙婼如晋士伯曰将馆子于都乃馆诸箕杜注都别都谓箕邑阳邑汉县属太原郡晋因之隋改太谷今仍之属太原府县东三十五里有箕城】
　　先茅之县【僖三十三年以先茅之县赏胥臣杜注先茅絶后故取其县以赏胥臣　臣谨按先茅之县犹言苏忿生之田也】
　　王官【文三年秦伯伐晋取王官及郊杜注晋地　臣谨按成十三年晋侯使吕相絶秦曰俘我王官即此水经注涑水过左邑又西迳王官城北原上人谓为王城也城记在虞乡南二里虞乡魏县元省入临晋今在临晋县南六十里县东南有王官谷志云以王官废垒为名在中条山有天柱跨鹤诸峯瀑布贻溪诸水唐末司空图隐此　唐裴骃注史记王官在澄城括地志猗氏县南二里有王官故城又澄城县西北九十里有王官城北十七里有北郊西郊城按正义曰时秦地东至河在猗氏者为是盖自韩原战后秦已征晋河东置官司矣本传上云济河焚舟下云自茅津济所取之地在河东无疑裴骃误也】
　　郊【见上　臣谨按史记秦本纪穆公三十六年使孟明伐晋渡河焚船取王官及鄗徐广曰左传作郊正义曰鄗音郊其地当为临晋平阳间小邑】
　　茅津【晋人不出遂自茅津济封殽尸而还杜注茅津在河东大阳县西　臣谨按大阳汉县以在大河之阳而名属河东郡魏晋因之唐改平陆今仍之属解州县东南有茅城春秋晋邑亦曰茅亭河水经其南即茅津也河之南为陜州州治距河三里乃黄河津济处亦谓之大阳津又为陜津公羊传晋败入大阳史记秦穆公元年自将伐茅津胜之后汉书邓禹围安邑更始将樊参渡大阳邓禹击斩之兴平二年献帝自曹阳至陜夜潜渡河仅到大阳皆此津也唐贞观十一年于茅津造浮梁曰大阳桥长七十六丈广二丈架大河之上寻废今亦曰大阳闗盖东则富平津西则大阳津实大河之冲要也】
　　甯【文五年晋阳处父聘于卫反过甯杜注甯晋邑汲郡修武县也定元年魏献子卒于甯　臣谨按韩诗外传武王伐纣勒兵于甯因曰修武徐广王隐以为秦并天下而改者非也春秋时仍为甯邑秦昭王十六年司马错攻魏取轵及邓或曰邓当作甯又战国策秦攻魏取寜邑亦即甯也信陵君曰通韩上党于共甯韩非説秦昭王越长平西伐修武盖甯与修武通称矣汉髙祖封功臣魏遫为甯侯汉二年军于修武寻置修武县属河内郡晋属汲郡隋属怀州唐改属殷州寻如故宋省复置今属怀庆府】
　　夷【文六年晋搜于夷夷见周地　改搜于董杜注河东汾隂县有董亭　臣谨按宣十二年厨武子曰董泽之蒲杜注闻喜县东北有董池陂实为二地然后汉志临汾有董亭与杜不合水经注涑水西经董泽陂南即古池东西四里南北三里春秋文公六年搜于董泽即斯泽也今闻喜县东北三十五里有董氏陂中产杨柳可以为箭又名豢龙池即舜封董氏豢龙之所其地出泉民引以溉田流入涑水晋汾隂今荣河县董亭无考疑为一地】
　　董【见上】
　　郫【文六年晋贾季迎公子乐于陈赵孟使杀诸郫杜注晋地　臣谨按襄二十三年齐侯伐晋取朝歌入孟门登太行张武军于荧庭戍郫邵杜注取晋邑而戍之即此郫也后汉志垣有邵亭刘昭引博物记云垣县有郫邵之阨晋杀公子乐于郫邵孔頴达亦曰垣县有邵亭盖三名为通称矣宋白曰其地即周召分陜之所又有召公祠在垣县东六十里古棠树下魏于此置邵郡垣县今垣曲县地县东有邵亭】
　　阳【文六年晋杀其大夫阳处父　汉阳邑县是也隋改太谷今太谷县东南十五里有阳邑县】董隂【文七年赵盾御秦师于董隂八年先克夺蒯得田于董隂杜注晋地】
　　刳首【文七年晋败秦师于令狐至于刳首杜注令狐在河东当与刳首相近　臣谨按水经注瀵水在郃阳城南与刳首水相近亦谓之刳首坑杜佑通典郃阳有刳首水当时士防于此奔秦令狐在猗氏距此不远也】
　　武城【文八年秦人伐晋取武城　臣谨按史记秦厉公二十一年晋取武城魏文侯三十八年伐秦败我武下即武城下也汉置武城县属左冯翊后汉废或谓之武平城亦谓之光武城相传光武征隗嚣曽驻于此】
　　北徴【文十年秦伐晋取北征　臣谨按路史北征古□国汉置征县汉沟洫志武帝穿渠自征引洛即此东汉省后魏改置澄城县于今治顔氏曰北征今澄城县王苍曰征音惩一曰张里反韦氏曰征澄同音后人讹为澄也隋属同州五代梁尝属河中府今如故北征故城在县南二十二里】
　　河曲【文十二年晋人秦人战于河曲杜注河曲在河东蒲坂县南　臣谨按后汉书蒲坂有沙丘亭刘昭曰即河曲汤伐桀孔安国以为河曲之南即此竹书纪年晋惠公十五年秦穆公送公子重耳渉自河曲水经注曰左传僖二十四年秦伯纳之及河子犯以璧授公子曰臣负羁绁从君于天下臣罪多矣请从此亡公子曰所不与舅氏同心者有如白水投璧于此水经云河水南至华隂潼闗渭水自西来防之盖河水自此折而东故谓之河曲也杜佑通典秦晋战于河曲即蒲坂也战国时魏地史记秦昭襄王四年取魏蒲坂五年魏朝临晋复与魏蒲坂十七年秦以垣易蒲坂皮氏汉曰蒲反县河东郡治此应劭曰蒲秦始皇东巡见长阪故加坂也孟康曰晋文公以赂秦秦人还蒲于魏魏人喜曰蒲反矣故曰蒲反也是则蒲坂之始又尝为蒲也重耳居蒲为蒲子与此又别后汉为蒲坂县晋因之隋为蒲州治寻析置河东县大业初以蒲坂并入今故城在蒲州东南五里】
　　羁马【秦伯伐晋取羁马杜注晋地　臣谨按吕相絶秦所云入我河曲伐我涑川俘我王官剪我羁马即此也杜佑通典曰郃阳有羁马城非也吕相明云已入河曲而后伐闻喜之涑川俘临晋之王官以及于羁马在河东明矣近志今蒲州南三十六里有羁马城亦谓之渉丘】
　　瑕【见前】
　　桃林之塞【文十三年晋使詹嘉处瑕以守桃林之塞杜注桃林在农华隂县东潼闗　臣谨按后汉志曰农有桃丘聚故桃林博物记曰桃林之塞在湖县休与之山水经注湖水出桃林塞之夸父山武王归马华阳放牛桃林即此也其中多野马造父于此得骅骝騄耳盗骊之乘以献周穆王潼闗古亦称桃林塞水经注河在闗内南流冲激闗山因谓之潼闗晋所谓桃林之塞秦所谓杨华也又西有潼水东北流注于河河自潼闗东北流水侧有长坂谓之黄卷阪潘岳西征赋所云泝黄卷以济潼也潼闗之名自魏武西征马超始见于史今在华州华隂县东四十里汉农县今灵宝汉湖县今阌乡也三秦记曰桃林长安东四百里考潼闗去长安东三百里更加百里则为阌乡之境元和志曰虢之阌乡东南十里有桃原武王放牛桃林之处陜之灵宝又有桃林塞在焉盖秦中自华而虢自虢而陜而河南中间千里古立闗塞有三在华隂者潼闗也自潼闗东二百里至陜州灵宝县则秦函谷闗也自灵宝县东三百余里至河南府新安县则汉函谷闗也王氏曰自灵宝以西潼闗以东皆曰桃林自崤山以西潼津以南通称函谷然则桃林函谷同实异名新安汉闗杨仆所移与桃林无与秦闗以西皆詹父所守矣隋分农县地置桃林县天宝初得宝符于古函谷故闗旁改名灵宝括地志函谷故闗在陜州桃林县南十一里有闗城在谷中深险如函因名其中劣通东西十五里絶岸壁立其上栢林防谷中荀卿谓之松栢之塞林氏曰春秋时崤函晋有也故能以制秦秦得崤函而六国之亡始兆矣贾生曰秦孝公据崤函之固孝公始置闗自前则但谓之桃林也今灵宝西有桃林寨】
　　诸浮【文十三年六卿相见于诸浮杜注晋地】
　　黄父【文十七年晋侯搜于黄父杜注一名黒壤晋地宣七年防于黒壤传盟于黄父杜注黄父即黒壤　臣谨按昭二十五年防于黄父即此黒壤山在泽州沁水县西北四十里后周宇文泰小字黒獭讳之改为乌岭唐防昌三年晋绛行营节度使石雄讨刘稹败之乌岭即此李徳裕曰乌岭距上党百五十里亦曰黒山浍水出焉或云在绛之东今乌岭与平阳府翼城接界】
　　隂地【宣二年赵盾自隂地率诸侯之师以侵郑杜注隂地晋河南山北自上洛以东至陆浑　臣谨按哀四年蛮子赤奔晋隂地杜注亦同晋上洛今西安府洛南县陆浑今河南府嵩县其地南阻终南北临大河所谓河南山北也或曰晋有隂地之命大夫命大夫别于县监尹也今卢氏县有隂地城即命大夫屯戍之所犹夫南阳为河内之摠名而别有南阳城则在修武也】
　　首山【宣二年赵宣子田于首山舍于翳桑杜注翳桑桑之多防翳者首山在河东蒲坂县东南　臣谨按首山即首阳山也在今蒲州东南山海经曰和山实惟河之九都五曲九水出焉吉神泰逢司之居于萯山之阳吕氏春秋夏孔甲田于东阳萯山帝王世纪曰即首阳山也山有九名曰厯山曰首山曰薄山曰襄山曰甘枣山曰渠猪山曰独头山曰陑山曰雷首山禹贡所谓壶口雷首至于太岳尚书大传汤放桀升自陑皆此也开山图首阳与华岳本一山当黄河巨灵胡开为两山今擘处手足之迹犹存　绛州西北九里有哺饥坂相传即赵盾食翳桑饥人灵輙处】
　　桃园【宣二年赵穿弑灵公于桃园考阙】
　　邢丘【宣六年赤狄伐晋围怀及邢丘杜注邢丘今河内平臯县　臣谨按韩诗外传武王伐纣至邢丘襄八年晋防诸侯于邢丘昭五年子产相郑伯防晋侯于邢丘战国策范睢説秦攻邢丘邢丘防而魏请附史记韩昭侯六年伐东周取邢丘秦昭王四十一年攻魏取邢丘怀又秦始皇五年蒙骜伐魏防邢丘信陵君上魏安厘王书秦固有怀茅邢丘安城垝津以临河内即此邢丘也竹书梁惠成王三年郑城邢丘郑即韩也或谓之韩臯赵悼襄王二年城韩臯汉置平臯县属河内郡应劭曰平臯县有邢丘是也晋因之后魏属武徳郡北齐废有平臯陂周围二十五里多产茭蒲民頼其利陂南即大河矣今平臯故城在怀庆府东南七十里　怀见周地】
　　向隂【宣七年赤狄伐晋取向隂之禾　见周地】
　　黒壤【见黄父】
　　董泽【见董】
　　清【见清源】
　　曲梁【宣十五年晋荀林父败赤狄于曲梁杜注曲梁今广平曲梁县　臣谨按襄三年诸侯同盟于鸡泽晋侯之弟于乱行于曲梁魏绛戮其仆杜注鸡泽在广平曲梁县西南即此曲梁也杜佑曰曲梁在春秋为赤狄之地荀林父败狄于曲梁遂灭潞汉为曲梁县属广平国水经注洺水经曲梁城是也宣帝封平于顷王子敬为侯邑后汉属魏郡晋为广平郡治北齐省入广平县隋移广平于今府治改县曰永年今仍之曲梁故城在府东北又后汉志曲梁侯国有鸡泽鸡泽即诸侯同盟处也郦道元曰漳水东为渚泽曲梁县之鸡泽也国语所谓鸡丘矣今在府西若今鸡泽县乃隋析广平县所置非古鸡泽也又后汉志潞县注云荀林父伐曲梁在城西十里今名石梁此误也汉潞县乃潞子婴儿之国都今为潞城县曲梁则潞之邉境耳荀林父先披其旁邑而后及其国都无容混为一地也】
　　辅氏【宣十五年秦伐晋次于辅氏晋侯治兵于稷以略狄土立黎侯而还及雒魏颗败秦师于辅氏获杜回杜注辅氏雒稷皆晋地河东闻喜县西有稷山　臣谨按襄十一年秦伐晋济自辅氏即此今朝邑县西北十三里有辅氏城】





　　春秋地名攷畧卷四
　　钦定四库全书
　　春秋地名攷畧卷五
　　詹事府詹事髙士竒撰
　　晋【下】
　　稷【见上　臣谨按杜注又云晋时新破狄土地未安权秦师之弱故别遣魏颗距秦而东行定狄地后汉志闻喜县有稷山亭刘昭曰在县西五十里隋置稷山县唐属绛州至今因之今县南五十里有稷神山水经注山下有稷亭即晋侯治兵处也山东西二十里南北三十里髙十三里相传为后稷始播谷于此】
　　雒【见上】
　　瓜衍之县【宣十五年晋侯赏士伯以瓜衍之县　吴氏曰汾州孝义县北十里瓜城晋灭虞虢迁其民于此】
　　断道【宣十七年同盟于防道杜注晋地传防于卷楚杜注卷楚即防道　吴氏曰今沁州东有防梁城三面絶涧广袤二里水经注防梁城即铜鞮县之上虒亭又东南有倾城即县之下虒聚】
　　野王【宣十七年晋人执晏弱于野王杜注野王县今属河内　臣谨按大事纪秦昭王四十五年白起防韩野王絶上党道秦始皇六年防魏东地置东郡卫元君角自濮阳徙居野王以保魏之河内汉因置野王县属河内郡光武初分遣邓禹入闗亲送之至野王是也晋河内郡治此后魏为怀州宇文周建徳七年如怀州置怀州宫隋改县为河内唐为怀州治今为怀庆府治】
　　【苗贲皇使见晏桓子杜注楚鬬椒之子奔晋食邑于苗地　臣谨按襄二十六年声子谓楚子木曰若敖之乱伯贲之子贲皇奔晋晋人与之苗以为谋主通志云河内轵县南有苗亭水经注云濝水原出王屋西山迳濝闗南厯轵闗苗亭西故周之苖邑也又东流注河轵闗在今济源县南十五里濝闗一曰箕闗在绛州垣曲县东北七十里】
　　赤棘【成元年盟于赤棘杜注晋地】
　　邢【成二年楚申公巫臣奔晋晋人使为邢大夫杜注晋地　臣谨按襄二十六年声子曰子灵奔晋晋人与之邢以为谋主襄四年齐国夏伐晋取邢或谓即邢丘或谓卫灭邢国地入于晋邢丘见前邢国别见】
　　梁山【成五年梁山崩杜注山在冯翊夏阳县北　臣谨按公羊传梁山河上之山也梁山崩壅河三日不流国语梁山崩晋侯以传召伯宗遇绛人告以国主山川山崩川竭君为不举策于上帝国三日哭以礼焉知山为晋山矣禹贡治梁及岐诗奕奕梁山又即吕梁山也吕氏春秋吕梁未凿河出孟门之上水经注河水又南经梁山原是也唐十道志闗内道名山曰梁山】
　　故绛【成七年晋人谋去故绛诸大夫皆曰必居郇瑕氏之地沃饶而近盬杜注盬盐也猗氏县盐池是也故绛见本卷绛】
　　郇瑕【见上详本卷瑕】
　　盬【见上　臣谨按盬盐池也汉志池在安邑西南许慎谓之盐盬池池长五十一里广六里周一百一十四里吕忱曰宿沙煮海谓之盐河东盐池谓之盬池紫色澄渟浑而不流水出石盐自然凝成水经注盐水出安邑东南薄山西北流经巫咸山北又迳安邑故城南又西流注于盐池汉武兴盐铁之利天下盐官二十八郡而河东安邑为首后汉元和三年帝幸安邑观盐池建安四年曹操遣谒者仆射监盬官以其利招服闗中后魏甄琛请弛盐池之禁以予民唐大厯十八年两池生乳盐赐号灵庆宝应池宋志盐之类有二引池而化者周官所谓盬盐也煮海煮井煮鹻而成者周官所谓散盐也宋分为两池各置盐塲二明初并为东西二塲成化十一年増置中塲其池亦分为三近安邑者为东池近安邑西二十里路村者为中池近解州者西池要之止一池也孔丛子鲁人猗顿以盬盐起汉于其地置猗氏县晋因之其古城在今猗氏县南二十里盐池又在其南故杜预以为在猗氏也】
　　新田【不如新田有汾浍以流其恶杜注汾水出太原经绛县北西南入河浍水出平阳绛县南西入汾　臣谨按新田在晋绛县今曲沃县地详见首条汾水自曲沃流入绛州南西入稷山县浍水有二源一出翼城县乌岭山一出绛县东北大交镇俱西流过曲沃县流入绛州南之王泽合于汾水汲书晋平公齐景公至浍上括地志王泽在州南智伯攻赵赵襄子犇晋阳原过后从至于王泽即此史记韩世家懿侯九年魏伐我浍竹书纪年晋出公五年浍絶于梁周安王二十四年翟败魏师于浍周显王七年魏败韩赵之师于浍皆此也亦谓之少水襄二十三年齐侯伐晋戍郫邵封少水盖封尸为京观于浍水旁也京相璠曰沁水即少水】
　　浍水【见上】
　　铜鞮【成九年郑伯如晋执诸铜鞮杜注铜鞮晋别县在上党　臣谨按襄三十一年子产曰铜鞮之宫数里昭二十八年灭羊舌氏乐霄为铜鞮大夫盖晋之别宫亦羊舌赤之食邑也刘昭曰羊舌所邑在晋宫北二十里汉置铜鞮县属上党郡髙帝八年周勃转攻韩信军铜鞮破之晋因之魏属乡郡隋属潞州唐改沁州刘昭曰武徳三年铜鞮移于法水堡六年移于今沁州治水经曰铜鞮水出覆釡山郦氏注云鞮水出铜鞮县西北石磴山与专池女諌诸水乱流以注于铜鞮今铜鞮故城在沁州南十里】
　　桑田【成十年晋景公召桑田巫杜注桑田晋邑　臣谨按僖二年虢公败戎于桑田虢亡地入晋详虢地】
　　交刚【成十二年晋人败敌于交刚或曰在平阳府隰州畍】
　　保城【成十三年晋使吕相絶秦伐我保城杜注伐保城诬之　臣谨按杜氏不言保城何地盖非地名不过为完守入保之城也此时秦师越晋之殽以伐郑故传曰迭我殽地伐我保城殄灭我费滑孔頴达曰于时轻行袭郑不得在道用兵故知此伐保城是诬之也是役也晋已邀其归师击败之又欲文致秦罪故言伐我保城犹言焚我郊保耳】
　　涑川【吕相又曰伐我涑川杜注涑水出河东闻喜县西南至蒲坂县入河　臣谨按水经注曰涑水出闻喜县东山黍葭谷郦道元注曰涑水所出俗谓之华谷后周韦孝寛请筑城以防齐处也至周阳与洮水合左传子产曰台骀者洮之神也司马彪曰洮出闻喜亦涑水之兼称矣后周建徳四年周主如河东涑川明年克晋州留兵戍守齐人攻晋州急命宇文宪屯涑川以为声援又水经曰河水南至雷首山西涑水注之注曰水出雷首山一曰雷水穆天子传天子至于雷首有献良马者孔牙受之于雷水之干春秋之涑川也俗谓之阳安涧水按雷首去蒲坂三十里即杜氏所云入河处也近志云涑水出绛县横岭山干洞伏流盘东地中而复出西流经闻喜县东合甘泉引为四渠曰东外曰乔寺曰观底曰蔡薛溉田百二十八顷西流经夏县界下流入于黄河今蒲州东北二十六里有涑水城即秦所伐之涑川】
　　郜【吕相又云焚我箕郜我是以有辅氏之聚　臣谨按今太原府祁县西七里有郜城或谓之鹄城其地名髙城村盖音譌考是役秦次于辅氏晋侯方畧潞土遣魏颗御却之又襄十一年秦伐晋济自辅氏其为濵河之邑无疑今朝邑有辅氏城其地东接蒲津理可通也即本传曰利我有狄难入我河县焚我箕郜芟夷我农功防刘我邉陲亦未尝言深入或者但见箕在太谷遂谓郜在祁县与蒲津相去数百里秦师何由至此乎存之俟考】
　　苦【成十四年苦成叔　臣谨按王符曰郤犨采于苦曰苦成路史曰苦成故城在解州盐池东】苕丘【成十六年晋人执季孙行父舍之于苕丘公羊作招丘】
　　虚【成十七年郑子驷侵晋虚滑杜注虚滑晋二邑滑故滑国为秦所灭时属晋后属周　臣谨按今偃师县东南有虚城盖以其近滑而为是言未必然也滑即费滑见滑国】
　　台谷【成十八年晋侯师于台谷以救宋杜注阙　或曰在今泽州境】
　　瓠丘【襄元年晋人以宋五大夫在彭城者寘诸瓠丘杜注河东垣县东南有壶丘　臣谨按壶丘即殽谷之北岸也亦曰阳壶水经注清水东南迳阳壶城东又东流注臯落城北寰宇志曰古阳壶城南临大河今绛州垣曲县东南阳壶城是也战国周安王元年秦伐魏至阳壶后魏时曰阳胡魏书裴庆孙传邵郡治阳胡城去轵闗二百余里魏主修永熙三年将入闗使源子恭守阳胡盖以防髙欢之邀截也西魏以邵郡为重镇与髙欢相距盖亦阳胡矣】
　　长樗【襄三年公及晋侯盟于长樗公至自晋杜注晋侯出其国都与公盟于外　臣谨按正义曰长樗盖近城之地盟讫还入于晋故公归书至自晋本非刻期聚防之所故不得以长樗告也】
　　鸡泽【见曲梁】
　　着雍【襄十年晋悼公还自宋及着雍疾杜注晋地臣谨按襄十九年晋荀偃归济河及着雍病昭十三年荀吴自着雍侵鲜虞又昭二十一年晋使栾盈城着杜注晋邑疑即着雍也】
　　霍人【灭偪阳传偪阳妘姓也使周内史选其族嗣纳诸霍人礼也杜注霍晋邑内史掌爵禄废著者使选偪阳宗族贤者令居霍以奉妘姓之祀　臣谨按霍人有二説孔頴达曰霍是旧国晋献公灭之以为晋邑晋以偪阳之罪不合絶祀故归之天子使周内史选其宗族贤者令居晋之霍邑以奉祀言纳诸霍人者此霍邑或称霍人犹如晋邑谓之柏人也刘曰霍晋邑人掌邑大夫犹郰邑大夫郰人纥也依此则霍人在今平阳府之霍州此一説也　或谓秦汉以来自有霍人县按周勃传从髙祖击韩王信于代降下霍人至武泉樊哙传曰以将军从攻反者韩王信于代自霍人以徃至云中与绛矦等共定之索隐曰霍或作靃正义曰霍音又苏寡反霍人即防人也顔师古曰霍山寡反汉地里志太原郡有防人县括地志防人故城在代州繁峙县界今繁峙县北有防人城此又一説也　以理防之两霍人相去数百里必无合一之理矣周封叔处于霍闵元年晋献公灭霍后以赐先且居文五年晋霍伯卒魏世家悼子徙治霍是也又献公灭霍时赵夙为御霍哀公奔齐晋国大旱卜之曰霍太山为祟使赵夙召霍君奉祀晋复禳焉夫晋已邑霍矣又不冺霍祀其所居之地别命曰霍人如直伯柄之后为直人理或然欤今霍州西十六里有霍城若汉之霍人自在代地不必牵混可也】
　　栎【襄卞一年秦晋战于栎杜注栎晋地　臣谨按今陜西临潼县北三十里有栎阳城相传即晋之栎邑非也传称是役秦庶长鲍庶长武帅师伐晋以救郑士鲂御之少秦师而弗设备壬午武济自辅氏与鲍交伐晋师己丑秦晋战于栎晋师败绩然则栎为河上之邑明矣史记晋悼公十二年秦取我栎杜氏释例云栎盖在河北此为差近若栎阳则古骊戎国秦献公所都且去河絶逺必非此栎也或谓栎为范文子之采邑】
　　溴梁【见周地】
　　长子【襄十八年晋执卫行人石买于长子执孙蒯于纯留杜注长子纯留二县今皆属上党郡　臣谨按长子周初为史辛甲所封邑后归晋晋分为赵地智伯攻赵赵襄子将出从者曰长子近且城厚完后又属韩赵世家成侯五年韩与我长子是也汉置长子县为上党郡治晋属上党郡后为慕容永所都北齐废隋置寄氏县寻改长子属潞州唐以后因之今属潞安府唐十道图长子城丹朱所筑丹朱尧之长子因名亦名丹朱城】
　　纯留【见上　臣谨按纯留春秋时潞子国亦赤狄种也宣十六年晋人灭留吁遂为晋邑谓之纯留亦曰余吾赵世家成侯与韩魏分晋君以端氏肃侯立复徙之纯留战国防张仪劝秦伐韩曰防屯留之道即纯留也竹书梁惠成王十二年郑取屯留尚子尚子即长子秦始皇八年王弟长安君成蟜将军击赵反死屯留汉置屯留县属上党郡魏晋以后因之武徳五年自霍壁移今治或以为故城亦兼霍壁之称今屯留县东南十里有纯留城】
　　梗阳【襄十八年中行献子见梗阳之巫臯杜注梗阳晋邑在太原晋阳县南　臣谨按昭二十八年魏戊为梗阳大夫史记赵惠文王十一年秦取梗阳即此汉为榆次县地地里志云榆次有梗阳晋仍之水经注京相璠曰今晋阳县南四十里有梗阳城隋开皇十六年于梗阳故城置清源县大业初省入晋阳唐初复置宋因之金尝置晋州于此寻省县还属太原府今仍之县西三里有阎没墓即梗阳人有狱魏戊不能防其人赂魏献子以女乐没与女寛諌而辞之者也】
　　祁【襄二十一年叔向曰必祁大夫杜注祁大夫祁奚也食邑于祁因以为氏祁县今属太原　臣谨按僖十年晋杀丕郑祁举及七舆大夫盖祁邑先以处举后以赐奚昭二十八年晋灭祁氏分为七县魏献子以贾辛为祁大夫汉置祁县属太原郡尝封缯贺为祁侯晋魏因之武帝尝封李善为祁侯北齐废隋复置唐初属太州寻属并州宋因之金改属晋州元属兾宁路今属太原府路史曰祁县以近祁薮而得名水经注侯甲水又西北迳祁县故城南自县连延西接邬泽是为祁薮即尔雅所谓昭余祁矣今薮在县东七里故祁城在县东南七里汉县治此后魏徙今治今曰故县村亦曰祁城村又东南八里有古祁城志以为晋祁氏之邑也】
　　雍榆【襄二十三年叔孙豹救晋次于雍榆公谷作雍渝杜注雍榆晋地汲郡朝歌县东有雍城　臣谨按水经注淇水自今宿胥故渎又东北谓之白沟径雍榆城南又经其城东又北至顿丘郡邑志阳县有雍城即古雍榆也今雍榆城在濬县南十八里】
　　孟门【襄二十三年齐侯伐卫遂伐晋取朝歌为二队入孟门登太行张武军于荧庭戍郫邵封少水以报平隂之役乃还赵胜帅东阳之师以追之获晏牦杜注朝歌今属汲郡二队分兵为二部孟门晋隘道太行山在河内郡张武军谓筑壁垒荧庭晋邑戍郫邵取晋邑而守之封少水封晋尸于少水以为京观东阳晋之山东魏郡广平以北　臣谨按史记齐荘公二年使栾盈间入曲沃为内应以兵随之上太行入孟门栾盈败齐兵还取朝歌孟门即此事也贾逵曰孟门晋隘道或云即太行之陉口司马贞谓在朝歌东北盖以意言之卒未能明其处也今以太行之全势论之述征记元和郡县志皆曰太行首始河内北至幽州凡百岭连亘十三州之界有八陉第一轵闗陉第二太行陉第三白陉此三陉在河内第四滏口陉对邺第五井陉第六飞狐陉第七蒲隂陉此三陉在中山第八军都陉在幽州合以今日之地轵闗陉在济源县太行陉在怀庆府城北白陉在辉县辉县界连淇县淇县即古朝歌也怀北之陉亦名羊肠坂上有天井闗元和志太行陉在怀州北濶三歩长四十里羊肠所经瀑布悬流实为险阻曹孟徳诗云北上太行山艰哉何嵬嵬羊肠坂诘屈车轮为之摧即此也八陉随地异名独此称其本号盖险要尤在此也其地则据南北之防南得之可以制北北得之可以制南其形则北髙而南下是故由南以进常谓之登自北而来常谓之下韩桓惠王十年秦击我于太行上党降此由南以制北者也秦昭王四十四年白起攻太行道絶而韩之野王降此由北以制南者也后汉永平十三年登太行幸上党元和二年北登太行山至天井闗后魏主嗣泰常八年自河内登太行至髙都皆由南以上也隋仁寿末汉王谅举兵并州遣其将余公理自太行下河内唐史朝义据洛阳唐请回纥下太行防怀州靖康元年尼玛哈长驱下太行入怀州皆自北而下也由是言之入孟门入白陉也登太行登羊肠阪也吴起谓魏武矦殷纣之国左孟门右太行盖以纣都朝歌太行如屏拥其西北二陉分列左右可恃以为固也当时齐荘公好勇喜兵是役也不借友邦之力独与数十勇士分将六军轻兵深入盖欲出人不意用竒以制胜也是故既取朝歌则分兵为二部一入白陉由朝歌而堕其险阨一登太行自河内以瞰其腹心荧庭者即陉庭也盖已直逼晋之国都矣从来晋受诸侯之兵未有如此之危迫者戍郫邵二语又言退兵之整暇郫邵在太行之南界接郑卫戍之以防追袭少水即浍水逼近晋都则为京观以侈武畧也悬军千里出入自如虽有赵胜一击之卒亦未能大创即事以观而当时地势如指诸掌矣】
　　太行【见上】
　　朝歌【见卫地】
　　荧庭【见首条】
　　郫邵【见前郫】
　　少水【见浍水】
　　东阳【见上　臣谨按昭二十二年荀吴畧东阳遂袭鼓灭之杜注东阳与此同孔頴达曰鼓在钜鹿居山之东山东曰朝阳知东阳是寛大之语总谓晋之山东故为魏郡广平以北其地战国时属卫地后属赵战国防国子曰兼魏之河南絶赵之东阳则赵魏亦危矣又韩非谓应侯絶上党以临东阳则邯郸口中虱也史记赵世家惠文王十八年王再之卫东阳决河水伐魏氏大潦漳水出王氏曰自汉以前东阳大抵为晋太行山东地非有城邑也楚汉之间始置东阳郡汉置东阳县属清河郡后废隋开皇六年分枣强清平县地复置东阳县属贝州十八年改为漳南县大业十一年窦建徳起兵漳南既而刘黒闼复举兵于此唐仍属贝州宋因之至和中省县为镇宋白曰漳南以地居漳水之南也金人疆域图厯亭县有漳南镇四望平坦中有髙阜水环其下即漳水也今临清州恩县西北六十里有东阳城】
　　范【襄二十四年范宣子曰在周为唐杜氏晋主夏盟为范氏杜注杜伯之子隰叔奔晋四世及士防食邑于范复为范氏　臣谨按晋范邑战国时为齐地孟子自范之齐是也汉置范县属东郡晋属东平国刘宋属东平郡后魏为郡治北齐县废隋复置属济州唐武徳二年于县置范州五年州废仍属济州八年改属濮州宋以后因之明洪武二十五年县为河所圮徙今治古范城在县东南二十五里　季氏私考濮州卫地晋不应以封其大夫士氏本居随范岂其别名耶按曹濮问错壤甚多齐乌余以廪丘入晋廪丘亦在范境使非先有晋地叛臣何由附之今范县东三里有士防墓】
　　鄐【襄二十六年声子曰雍子奔晋晋人与之鄐以为谋主杜注鄐晋地　昭十四年邢侯与雍子争鄐田】
　　木门【襄二十七年卫侯之弟鱄出奔晋托于木门不乡卫国而坐木门大夫劝之仕不可杜注木门晋邑　臣谨按谷梁传曰织絇邯郸终身不言卫木门当在邯郸之境】
　　任【襄三十年郑羽颉奔晋为任大夫杜注任晋县今属广平郡　臣谨按顔师古曰任本晋邑哀四年齐国夏伐晋取任即此也后为赵邑汉因置任县属钜鹿郡晋属广平郡刘昫曰晋改置任县于钜鹿郡之南防县地其后废置不一唐武徳四年复置于故苑乡城寻移今治防昌三年讨泽潞叛帅刘稹成徳帅王元达次临洺畧任及尧山景福二年李克用攻叛将李存孝于邢州自栾城进屯任县即今县矣古任城在今任县东南】
　　大卤【见卷首】
　　大夏【见卷首】
　　大原【见卷首】
　　洮【昭元年台骀能业其官宣汾洮杜注汾洮二水名臣谨按后汉志闻喜有洮水水经注涑水经闻喜县周阳邑与洮水合洮水东出清野山世谓之清襄山水又西合涑川王莽改左邑曰洮亭然则涑水亦洮水之兼称矣一统志洮水出太原府平定州西九十里寿阳西太平谷误】
　　雍【昭元年郑伯如晋及雍　见雍国】
　　中都【昭二年晋人执陈无宇于中都杜注中都晋邑在西河界休县东南　臣谨按史记秦本纪惠文君后九年伐赵取中都西阳安邑六国表赵武灵王十年秦取我中都西阳安邑而赵世家则云秦取我西都及中阳一事而互异盖世家误也史记正义世家注西都即中都中阳即西阳是矣水经注侯甲水自祁县西北迳太谷又西北连祁薮又西北迳中都故城南即晋执陈无宇处也又西合婴侯水迳邬县故城南入邬陂而归于汾流括地志中都在汾州平遥县西元和郡县志中都故县在平遥县西十二里平遥县汉为平陶县属太原郡晋因之汉介休县亦属太原郡晋改为界休属西河国平陶在东界休在西地相连接故杜预云然也今中都古城在汾州府平遥县西十二里西南至介休五十里　再按汉地里志有中都县后汉志同刘昭注即引晋执陈无宇事误也又徐广赵世家西都注云秦记年表作中都太原有中都县夫既知西都为中都之误而又引汉县作注亦误也汉中都县文帝为代王时都之晋属太原国元和郡县志云髙齐文宣帝省榆次县自县东十里移中都理之隋仍改名榆次见隋地里志今太原府榆次县东十五里有中都城与界休之中都相去甚远也此县晋时犹在如果在介休杜预即当直云今县如野王长子之例乃云中都在界休东南便知非一地矣水经注以代王都与晋执无宇事连载亦误】
　　州田【见周地】
　　魏榆【昭八年石言于晋魏榆杜注晋地　臣谨按今榆次县西北有榆次故城杜佑曰晋魏榆邑也服防曰魏晋地榆州里名后谓之榆次史记秦荘襄二年蒙骜攻赵防榆次取三十七城还定太原是也汉置县于此故址犹存】
　　虒祁之宫【昭八年晋筑虒祁之宫杜注虒祁地名在綘西四十里临汾水　臣谨按昭十三年晋成虒祁诸侯朝而归者皆有贰心水经注汾水西迳虒祁宫北有故梁截汾水中凡三十柱柱迳五尺裁与水平晋平公之故梁也其宫背汾面浍西则两川之交防也竹书晋出公五年浍絶于梁即是处矣今曲沃县西四十九里有虒祁宫址地连闻喜界】
　　西河【昭十三年乐王鲋谓季孙将与子除馆于西河杜注西使至河】
　　棘津【昭十七年晋荀吴帅师渉自棘津用牲于雒遂灭陆浑杜注河津名　臣谨按水经注河水经东燕故城北则有济水北来注之有棘津之名亦谓之石济津故南津也春秋僖公二十一年晋将伐曹假道于卫卫人不许还自南河济即此也晋伐陆浑亦于此渡晋永嘉六年石勒将图河北济自棘津击破向氷于枋头永和八年戴施救冉智于邺自仓垣徙屯棘津寰宇记云津在汲县南七里今其地在胙城县北】
　　黄父【见前】
　　干侯【昭二十八年公如晋次于干侯杜注干侯在魏郡斥丘县晋境内地　臣谨按昭二十九年三十年三十一年皆书公如晋次于干侯三十年三十一年三十二年皆书公在干侯及公薨子干侯定元年公之丧至自干侯哀元年齐人卫人防于干侯皆此也汉为斥丘县属魏郡阚骃曰地多斥卤故曰斥丘应劭曰有斥丘在其西南也髙六年封功臣唐厉为侯国后汉仍为县晋因之髙齐改置成安县移于今治今斥丘古城在成安县东南十三里】
　　邬【昭二十八年魏献子为政分祁氏之田以为七县分羊舌氏之田以为三县司马弥牟为邬大夫贾辛为祁大夫司马乌为平陵大夫魏戊为梗阳大夫知徐吾为涂水大夫韩固为马首大夫孟丙为盂大夫乐霄为铜鞮大夫赵朝为平阳大夫僚安为杨氏大夫杜注七县邬祁平陵梗阳涂水马首盂也三县铜鞮平阳杨氏也邬太原邬县　臣谨按汉地里志太原郡有邬县为司马弥牟邑水经注侯甲水又西合婴侯之水迳邬县故城南即司马弥牟邑也俗亦曰虑水又西北入邬陂史记曹参从韩信击赵相夏説于邬东大破之又围赵别将于邬城中汉邬县晋后魏因之北齐废今故址在介休县东北二十七里志云邬城厯隋唐至宋始圮于水城北接文水东接祁县境县东北有邬城泊合中都水注于汾河或谓之蒿泽隋汉王谅拒杨素于蒿泽即此】
　　平陵【见上　臣谨按晋平陵邑赵曰大陵亦曰大陆史记赵肃侯六年游大陆至于鹿门又武灵王十六年游大陆梦处女鼔瑟而歌刘昭曰大陵即大陆也汉置大陵县属太原郡晋因之时为南单于所居永兴初东瀛公腾遣将聂击刘渊于大陵后魏迁治于城西南十里故曰受阳隋改为文水以文谷水得名也宋元丰间因水患徙置南漳沱村即今文水县治水经注汾水过大陵县东迤为邬泽东西四里南北一十余里南接邬汉地里志九泽在北并州薮也吕氏春秋谓之大理又曰温洟之泽文水出大陵县西山文谷东到其县屈南到平陶县东北入于汾夫邬亦祁氏邑也大陵与相接故谓其先为祁氏邑理可通也今文水县东北二十里有大陵城城邑攷大陵故城周十余里后魏废今为官田】
　　涂水【见上杜注涂水太原榆次县　臣谨按汉地理志太原郡榆次有涂水乡晋大夫知徐吾之邑又后汉书注曰榆次十二州志以为涂阳县后汉及晋因之后魏太平真君中并入晋阳县寻复置北齐省入中都县寻改置中都于榆次废县隋复旧名属并州宋太平兴国中尝为并州治后仍旧今为榆次县涂水有二一曰大涂水发源县东南八防岭下西北流至县东十五里合流村入洞涡水一曰小涂水源出鹰山西流入大涂水水经注涂水出阳邑东北大嵰山涂谷西南与蒋谷水合而入榆次县或曰大嵰山今在本县东南界一作大亷山】
　　马首【见上　臣谨按元和郡县志马首故城在寿阳县东南十五里韩固为马首大夫即此也汉为榆次之东境晋置受阳县属乐平郡永嘉后省隋改置寿阳县属并州唐屡改仍还并州宋因之金兴定二年属平定州元属太原路今属太原府县东南十五里有马首村】
　　盂【见上杜注太原盂县　臣谨按哀四年齐国夏伐晋取盂即此汉地理志太原郡盂县晋盂丙邑胡氏曰阳曲县有大盂城汉置盂县盖本治此后魏时省谓之大祁城其城左右夹涧幽深南面大亦曰狼马涧隋开皇中置盂县治焉大业初并入汾阳县水经注汾水合酸水又南流洛隂水注之洛隂水出洛隂城北迳盂县故城南春秋盂丙邑也又西迳狼盂城县故城王莽之狼调也　臣谨按元和郡县志盂本汉旧县后汉及晋不改在今县西南阳曲县东北八十里故盂县城是也后魏省入石艾县隋开皇十六年置原仇县属辽州因原仇故城为名即今县是也大业二年改原仇为盂县寰宇记故盂县今名黄头寨今盂县乃隋初之原仇城也盖战国时赵有原仇城隋置县于此厯唐宋元明至今犹存隋开皇间复分汾阳县置盂县大业中废汾阳即阳曲也此则胡氏所谓大盂城也惟大祁城数语水经注以目狼盂城其中必有一误今太原府阳曲县东北八十里有大盂城】
　　平阳【见上杜注平阳平阳县　臣谨按孔頴达曰传先祁后羊舌故选置大夫之次七县属祁氏下三县属羊舌氏且五年传谓伯石为杨石家语史记谓羊舌赤为铜鞮伯华知杨铜鞮皆羊舌邑平阳之次在铜鞮杨氏之间知亦羊舌邑也古平阳即尧所都春秋时为晋邑其后韩贞子居此汉为平阳县髙帝封功臣曹参为侯邑昭帝时度辽将军范明友亦封此后汉仍为平阳县曹魏置平阳郡治焉晋因之后魏移平阳郡治白马城置晋州于此隋改县曰临汾后因而不改今为平阳府治水经注汾水南迳白马城又南迳平阳县故城南晋大夫赵鼂之故邑应劭曰县在平河之阳尧舜并都之也竹书晋烈公元年韩武子都平阳魏土地记曰平阳城东十里汾水东原上冇小台台上有尧神屋石碑按平水出壶口山一名姑射山在县东八里】
　　杨氏【见上杜注平阳杨氏县　臣谨按应劭曰杨侯国伯侨自晋归周封于杨晋灭杨以赐羊舌赤汉置杨县属河东郡魏属平阳郡晋因之后魏改属永安郡隋属晋州义宁初改为洪洞县唐以后因之水经曰汾水迳杨城东注曰间水出谷逺县西山西南迳杨县霍山南又西迳故城北晋大夫僚公去安之邑也又西流入汾汾水迳杨城西不于东矣魏土地记曰平阳郡治杨县郡西有汾水南流是也今洪洞县东南十八里有古杨城在范东村一名范城叔向所筑　再按汉书武帝元封四年上幸太原赦汾阳夏阳太原死罪以下赐三县及杨氏无出今年租赋师古曰杨氏河东聚邑名后以为杨县然则汉时亦冇兼称杨氏者逓代相传故杜预每称杨氏耳　再按寰宇记以钜鹿杨氏为春秋祁氏邑此误按两汉地理志钜鹿冇杨氏县后省入廮陶天宝间改为宁晋羊舌三邑并在平阳不应此邑独在钜鹿也】
　　汝【昭二十九年晋赵鞅荀寅帅师城汝濵杜注汝濵晋所取陆浑地　臣谨按陆浑在今嵩县汝水源于鲁山地相接】
　　适厯【昭三十一年季孙意如防晋荀跞于适厯杜注晋地】
　　大陆【定元年魏献子田于大陆焚焉还卒于寗杜注禹贡大陆嫌絶逺疑此田在汲郡吴泽荒芜之地寗今脩武县近吴泽　臣谨按吴泽陂在脩武县北十里东入获嘉县界为太白陂注于清又有宣王陂亦在县北十里孔子欲北之赵尝至此后人以孔子尝追封文宣王而名流合干吴泽陂】
　　平中【定三年鲜虞人败晋师于平中杜注晋地】
　　夏墟【见卷首】
　　五氏【定九年齐侯卫侯次于五氏杜注晋地　臣谨按是年传卫侯如五氏杜注齐侯在五氏将往助之盖五氏为晋大夫邯郸午之私邑卫将助齐伐之也十年传晋赵鞅围卫初卫侯伐邯郸午于寒氏及晋围卫午以徒七十人门于卫西门曰请报寒氏之役杜注午晋邯郸大夫寒氏即五氏前年卫人助齐伐五氏是也】
　　中牟【定九年晋车千乘在中牟卫侯将如五氏过中牟中牟人欲伐之杜注今荥阳冇中牟县廻逺疑非也　臣谨按齐语桓公筑中牟以卫诸夏哀五年晋赵鞅伐卫围中牟又赵襄子时佛以中牟叛汲周书齐师伐赵东鄙围中牟臣瓒曰当在漯水之北战国策楼缓以中牟反入梁史记赵献侯徙居中牟又魏欲通平邑中牟之道不成索隐曰此中牟当在河北非郑之中牟也正义荡隂县西五十八里有牟山中牟盖在其山之侧今彰徳府汤隂西五十里有中牟城正当卫走邯郸之道】
　　邯郸【定十年晋赵鞅围卫初卫侯伐邯郸午于寒氏杜注邯郸广平县也　臣谨按邯郸故卫邑后属晋定十三年赵鞅杀邯郸午午子赵稷以邯郸叛上军司马籍秦围之齐侯卫侯伐晋救之哀四年赵鞅围邯郸邯郸降竹书周安王十六年赵敬侯始都邯郸史记赵成侯二十一年魏围我邯郸二十二年魏惠王防我邯郸二十四年魏归我邯郸与盟漳水上説者曰是时赵未都邯郸也至肃侯时始都之竹书误改为敬侯也秦昭襄王四十八年五大夫陵攻赵邯郸五十年王龁攻邯郸不防始皇十八年端和伐赵围邯郸城尽取赵地秦王之邯郸置邯郸郡二世九年章邯破赵军夷邯郸城郭汉置邯郸县髙九年封子如意为赵王都邯郸张晏曰邯山名郸尽也后汉亦为赵国治曹魏属广平国晋及后魏属广平郡东魏废入临漳隋复置属洺州唐属磁州宋因之明属广平府古邯郸城在今县西南二十里】
　　寒氏【见前】
　　晋阳【见首条】
　　河内【定十三年邴意兹曰鋭师伐河内杜注今河内汲郡　臣谨按河内殷虚初为卫都后属晋汉为河内郡晋分置汲郡治汲县今为卫辉府治】
　　五鹿【见卫地】
　　百泉【定十五年晋人败范氏之师于百泉　臣谨按今辉县西北七里有苏门山一名百门山有百门泉泉通百道卫风所谓泉源在左者也故属卫定公时已属晋卫水源于此】
　　棘蒲【哀元年师及齐卫鲜虞伐晋取棘蒲　臣谨按史记赵敬侯六年借兵于楚伐魏取棘蒲汉文帝三年济北王兴居反遣棘蒲侯柴武击之应劭曰棘蒲即平棘也顔师古曰功臣表有棘蒲侯陈武平棘侯林摰则棘蒲平棘非一处矣十三州志平棘本晋之棘蒲战国时改为平棘亦误也盖平棘本汉县属常山郡后汉属常山国晋迁平棘于棘蒲属赵国由是遂以平棘名杜佑曰平棘故城在今县南三里亦谓之南平棘后汉书光武自蓟还中山至于南平棘羣后请上尊号不许即其处也髙齐时赵郡尝治此隋初郡废寻为栾州治仍改赵郡唐曰赵州厯宋金元间改地名随复故明初以州治平棘县省入属真定府今赵州城中犹有棘蒲社】
　　莵和【哀四年蛮子赤奔晋隂地楚起丰析与狄戎以临上雒左师军于莵和右师军于仓野杜注莵和山在上洛东仓野在上雒县　臣谨按水经注丹水自仓野又东厯莵和山又东至商县上洛春秋时晋地竹书晋烈公三年楚人伐南鄙至于上洛即此汉置上洛县至元始废其地即今商州治也丹水在城南一里吕氏春秋所谓尧有丹水之战者也州南百四十里有仓野聚】
　　仓野【见上】
　　临【赵稷奔临杜注晋邑　臣谨按今真定府临城县东有古临城即春秋时之临邑】
　　栾【哀四年齐国夏伐晋取邢任栾鄗逆畤隂人盂壶口防鲜虞纳荀完于柏人杜氏栾至壶口注八邑晋地也栾在平棘县西北　臣谨按栾春秋时晋栾武子封邑其后南徙号曰南防汉有南防县属钜鹿郡其地在今柏乡县东北十里汉又于栾故地置闗县属常山郡建武中以张况为常山闗长即常山郡闗邑长矣寻改曰闗城后汉改置栾城县三国魏废隋开皇十六年复置属栾州大业中属赵郡唐属赵州元大厯三年属镇州天祐初更名栾氏寻复故今属真定府括地志汉改置栾城县在闗县故城西北四十五里后魏太和十九年复于故闗城置栾城县南防厯晋魏废置不一北齐废】
　　鄗【见上杜注鄗即髙邑县也　臣谨按鄗晋邑战国策周显王十二年韩赵防于鄗又赵武灵王曰中山侵掠吾地引水围鄗是也史记赵世家武灵王三年城鄗又孝成王十三年燕将栗腹将而攻鄗亷颇破杀之汉置鄗县属常山郡武帝封敬肃王子丹为侯邑师古曰鄗读若郭更始二年世祖击斩王郎将李悝于鄗三年世祖自蓟南还羣臣劝进因即位于鄗南更名曰髙邑是也晋属赵国后魏属赵郡北齐天保六年移治于房子县东北去旧城三十里即今高邑县也古鄗城在今柏乡县北十二里】
　　逆畤【见上　臣谨按水经注濡水出蒲隂县西昌安郭南枉渚廻湍率多曲复亦谓之曲逆水春秋齐国夏伐晋取曲逆是也是直以逆畤为曲逆矣后为赵邑秦置县汉封陈平为曲逆侯张晏曰濡水于城曲而西流故曰曲逆后为县属中山国后汉章帝巡北岳丑其名改曰蒲隂晋属中山国后魏属北平郡北齐省入北平县隋开皇六年复置蒲隂县大业初又废今其地在完县东南二十里】
　　隂人【考阙】
　　壶口【见上杜注潞县有壶口闗　臣谨按汉志上党郡有壶口闗建安八年并州刺史髙干闻曹操讨乌桓复举兵并州守壶口闗十一年操围壶闗壶闗降是也亦名崞口图经壶口东出相州滏口谓之崞口地形险要自昔为防之地旧志壶闗山在壶闗县西北二里今在潞安府城东南十三里延袤百余里东接相州山形险狭形如壶口汉壶闗县为上党郡治后魏移县治于頴阳岗上隋改置上党县于此明初省入潞州嘉靖八年升潞州为潞安府复设长治县为附郭】
　　柏人【见上杜注晋邑今赵国柏人县也　臣谨按哀五年晋围柏人范氏臣张柳朔死于柏人史记赵王迁元年城柏人因置柏人县属赵国髙祖八年击韩王信余寇过赵王张敖相贯髙等以帝数嫚骂谋为乱帝还过柏人欲宿心动问县何名曰拍人帝曰柏人者迫于人也不宿而去光武初破王郎将李音于柏人晋因之建兴三年石勒自襄国袭王浚于幽州以火宵行至柏人魏主宏太和八年南巡谋迁都羣臣或请都邺魏主曰邺有枉人山东有列人城北有柏人城君子不饮盗泉恶其名也盖亦以柏人为迫人矣皇甫谧曰柏人城尧所都也魏属赵郡髙齐改县曰柏仁隋属邢州唐武徳初置东龙州四年州废改属赵州贞观初还属邢天宝初改为尧山县宋因之宋熙宁六年废元祐初复置金改唐山县今仍之属顺徳府柏人故城在县西十二里】
　　冠氏【哀十五年齐伐晋取冠氏杜注冠氏阳平馆陶县　臣谨按冠氏晋邑汉于其地置馆陶县属魏郡三国魏属阳平郡晋因之隋开皇六年分馆陶东界析置冠氏县属魏州唐初属毛州贞观初仍属魏州宋属大名府元属东平路至元六年升为冠州明初降为县属东昌府冠氏古城在县北】
　　英丘【哀二十二年荀瑶伐齐曰齐攻我英丘君命瑶治英丘也杜注治齐取英丘】




　　春秋地名攷畧卷五
<经部,春秋类,春秋地名考略>
　　钦定四库全书
　　春秋地名攷畧卷六
　　詹事府詹事髙士竒撰
　　郑
　　国于新郑【宣王封弟友于郑居咸林详见秦地棫林今陜西华州也幽王八年友为周司徒是曰郑桓公国语桓公问于史伯曰王室多故今惧及焉其何所可以逃死史伯曰济洛河颍之间虢郐为大虢叔恃势郐仲恃险若以周难之故而寄孥与贿不敢不许是骄而贪必将背君若以成周之众奉辞伐罪无不克矣若克二邑鄢蔽补丹依防厯莘君之土也若前莘后河右洛左济主芣騩而食溱洧可以少固公説乃东寄孥与贿虢郐受之十邑皆有寄地史记曰桓公卒言王东徙其民雒东而虢郐果献十邑竟国之班固地理志桓公死其子武公与平王东迁卒定虢郐之地竹书纪年晋文侯二年同王子多父伐郐克之乃居郑父之丘名之曰郑八年王锡司徒郑伯多父命十四年郑人灭虢十六年郑迁于溱洧此郑国东徙之説也其地为祝融氏之墟黄帝尝都此后为郐国郑居之号曰新郑以别于初封之郑也杜注在荣阳苑陵县西南今新郑县东北三十八里冇苑陵城班固曰今河南之新郑及荥阳成臯颍川之崇髙阳城皆郑分也郑为韩所灭韩哀侯自平阳徙都之秦为颍川郡汉置新郑县属河南郡晋省刘宋复置属荥阳郡北魏省隋复置属郑州唐宋因之金元属钧州今仍为新郑县属河南府古郑城在县治西北县有溱水在北洧水在南天騩山在西南四十里即史伯所云也　臣谨按史伯曰前莘后河右洛左济惟今郑州形势足以当之郡国志州东有莘城此前莘之説也若新郑在郑州南四十里莘在后矣或者初迁时尝居此其即竹书所谓郑父之丘与其地亦祝融氏之虚周封管叔鲜详管下再考郑桓公封于宣王二十二年竹书所云晋文侯二年为幽王三年后八年桓公死于犬戎之难明年平王立即为武公掘突元年晋文侯十四年乃平王四年也图郐事桓公始之武公成之与汉书合惟桓公先有克郐之事乃国语所无应知史伯之谋非无因而所云克郐不过先克其一城耳存之俟考　再按桓十一年公羊传曰古者郑国尝处于留先郑伯冇善于郐公者通乎夫人以取其国而迁郑焉而野留盖此即寄孥之説也先郑伯即指桓公矣武公既定都新郑则弃留为鄙野故何氏云野鄙也惟是十邑中无留或者其即防与或曰古有莘城国语谓之莘墟郑桓公以周衰徙都于留此与郑州之莘相混不可从也留后为陈并故曰陈留秦置陈留县汉为陈留郡治今仍为县　再按南郑今之汉中桓公死幽王之难其民南奔居于褒斜之中故号南郑此华州郑县之民也与新郑立国无与】
　　鄢【隐元年郑伯克段于鄢杜注鄢今颍川鄢陵县成十六年晋楚战于鄢陵杜注郑地今属颍川郡臣谨按杜注鄢与鄢陵为一地盖鄢古国也国语富辰曰昔鄢之亡由仲壬韦昭曰鄢妘姓之国】
　　【仲壬氏女为鄢夫人郐亦妘姓富辰又曰郐因叔妘注曰郐娶同姓也郐亡以女旤即公羊氏之説而鄢事不可考岂总由叔妘耶韦昭又曰鄢为郑武公所灭唐尚书云鄢郐皆武公所灭郑既灭鄢初仍其故名后乃改为鄢陵耳郑亡为韩地史记韩宣惠王十四年秦败我于鄢秦始皇二十二年李信攻楚鄢郢胡氏曰时楚迁寿春所谓鄢者即此郢即陈州也汉为鄢陵县属颍川郡晋魏因之北齐省入许昌隋复置唐移今治古鄢陵城在今县西南四十里】
　　制【制岩邑也虢叔死焉杜注虢叔东虢君也恃制岩险而不设备郑灭之东虢今荥阳县　隐五年燕人畏郑三军而不虞制人杜注北制郑邑今河南成臯县也一名虎牢　臣谨按苑陵县有制田苑陵今郑州也成臯在其北故别之为北制襄十年诸侯之师戍郑虎牢晋师城梧及制杜注所以云虎牢制为一地也虎牢穆天子传云天子猎于郑囿虞人掠林有虎在葭中七萃之士髙奔戎生擒之献于天子命为之柙畜诸东虢是谓虎牢荘二十三年郑伯享王王与之武公之畧自虎牢以东杜注武公傅平王王与之虎牢以东后失其地水经注曰河水东迳成臯大伾山下成臯秦所置县旧名虎牢汉成臯县属河南郡后汉书作成睾张楫曰大伾成睾县山也魏晋复称成臯刘宋置司州北魏置豫州后改北豫州东魏置成臯郡后周置荥州隋置郑州皆治此大业中改县曰汜水唐改属洛州又改孟州宋初属洛州后改属孟州金属郑州今仍之古虎牢城在县西】
　　京【请京使居之杜注郑邑今荥阳京县　臣谨按古京东虢地汉二年与楚战荥阳南京索间蒯通曰楚人起彭城转鬬至荥阳威震天下然兵困于京索之间迫西山而不敢进谓此也寻置京县属河南郡建武初宗室刘茂聚众京密间自称厌新将军遣将击降之晋属荥阳郡后魏因之北齐省入荥阳县水经注小陉之山器难之水出焉北迳京县故城西入于旃然水古京城在今荥阳县东南十二里或曰三十里】
　　祭【隐公元年祭仲始见桓十一年祭封人祭足杜注陈留长垣县东北有祭城　臣谨按后汉志长垣县有祭城章怀即引杜注惟括地志云故祭城在管城东北十五里即祭仲邑管城者今郑州也管城之祭路史以为周祭伯采邑详周地或又疑郑并祭国以封仲考祭伯祭仲同见于隐公元年至桓五年繻葛之战祭足为左拒桓八年祭公来遂逆王后于纪荘二十三年祭叔来聘祭未尝灭也郑安得取以封仲乎或者但知长垣近卫郑不能冇不知列国错壤甚多即如祭仲省留取道于宋而被执则留亦错入宋境矣长垣之旁有滑郑卫日争之然则长垣固亦郑卫相接之地耳今长垣县南至兰阳九十里】
　　廪延【至于廪延杜注郑邑陈留酸枣县北有延津襄三十年游吉奔晋驷带追之及酸枣杜注酸枣陈留县　臣谨按廪延酸枣同为一地水经曰河水又东北流渭之延津盖延津者廪延之津也汉初平二年袁绍自河南还军延津建安五年曹操败袁绍渡河追至延津晋咸和四年石勒破刘曜途出于此以河水泮为神灵之助号灵昌津谓此也郑又改名酸枣战国策苏秦曰魏北有河外卷酸枣史记魏文侯三年伐郑城酸枣取郑地而城之也始皇五年使蒙骜攻魏抜酸枣汉置酸枣县属陈留郡晋因之魏省入小黄后复置属东郡北齐省入南燕县隋复置属滑州唐因之梁属开封府宋改为延津县金以后因之古酸枣城在县北十五里今县治旧在黄河南成化十五年河决从城南流入封丘县延津遂在河北】
　　城颍【遂置姜氏于城颍杜注郑地　孔颍达曰即临颍县】
　　颍谷【颍考叔为颍谷封人　臣谨按颍谷城颍皆未详所在志称洧川县西南十里有牛脾山即荘公阙隧见母处后汉志张齐民北征记菀陵东南有大隧涧郑荘公所阙或言许州东冇颍谷城北二十里有颍考叔墓或言颍水出登封县之颍谷元好问有诗云泄泄颍谷云融融颍川水未知孰是】
　　长葛【隐五年宋人伐郑围长葛杜注颍川长社北冇长葛县　臣谨按汉志长社县属颍川郡应劭曰宋之长葛也其社中树暴长因更名后汉书长社县有长葛城战国时属魏秦昭襄三十三年取魏长社水经注洧水与龙渊水合出长社县西北又经长社县故城北郑之长葛邑也后为县徙于南与杜县北之説合晋颍川郡初治许昌后徙治长社东魏武定中侯景以郡降西魏清河王岳复取之以城多崩頽徙治颍隂仍置长社县为郡治今许州是也自金元犹以长社为附郭县明初始省隋开皇六年分许昌别置长葛县属颍川郡唐仍之括地志云故城在今县西一里盖汉改长葛为长社已移于南东魏再移又南隋别置之县还在古长葛地也今仍为长葛县属许州桓五年战于繻葛或云即长葛也郑初筑城有葛蔓其上故名】
　　祊【隐八年郑伯使宛来归祊公羊作邴杜注在琅琊费县东南　臣谨按后汉志泰山郡费侯国有祊亭又水经注西南一百里冇大□阜祊水所出东南流至下邳界合浚河祊之得名以此西汉费县治祊城东汉移治薛固晋因之后周移阳口山南隋复移治祊城今沂州费县治西有古祊城自易许田后属鲁】
　　邬【见周地】
　　刘【见周地】
　　蒍【见周地】
　　邘【见周地】
　　狐壤【隐十一年公与郑人战于狐壤止焉杜注郑地后汉志颍隂县有狐宗乡或曰狐人亭疑即此】
　　时来【隐十一年公防郑伯于时来杜注时来郲也荥阳县东有厘城郑地也　臣谨按公羊作祁黎一曰郲本子姓国有时氏今开封府东四十里有厘城】
　　武父【桓十二年盟于武父杜注郑地陈留济阳县东北有武父城　臣谨按济阳在兖州曹县西南四十里或谓郑地不及此疑为宋地俟考】
　　渠门【桓十四年宋以诸侯伐郑焚渠门入及大逵伐东郊取牛首杜注郑城门　臣谨按郑城诸门见于传者最多此渠门盖东门也宣十二年楚克郑入自皇门城南门也吴氏曰诸侯国各以其所向之地为名皇周邑盖走王畿之道也襄十年晋以诸侯之师伐郑门于鄟门师之梁及北门吴氏曰鲁尝取鄟卫有鄟泽鄟门者国之东门走鲁卫之道也师之梁西门也襄三十年伯有之乱郑伯及其国人盟于师之梁之外昭七年公如楚郑伯劳于师之梁皆谓此也又有墓门诗墓门有梅襄三十年伯有自墓门之渎入国西门也又有纯门亦西门或曰外郭门也荘二十八年楚伐郑众车入自纯门又有时门郑南门也昭十九年郑大水龙鬬于时门之外洧渊又哀二十七年晋知伯伐郑入南里门于桔柣之门杜注桔柣之门郑远郊之门盖亦郑南门矣又有闺门昭元年郑为游楚之乱诸大夫私盟于闺门之外实薫隧杜注闺门郑城门薫隧门外道名或曰闺门郑内宫北门薫隧如后世复道焉又冇仓门尉止之乱子产请焚载书于仓门之外仓门郑之东南门以面石仓城而得名石仓城在陈留西南七十里水经注八里沟南经石仓城城记郑荘公理开封筑此城积仓粟曰盛仓城盛与石音相近故号石仓城】
　　牛首【见上杜注牛首郑地　臣谨按后汉志鲁国有牛首亭五父衢章懹即引左传伐东郊取牛首为注此误也水经注沙水自浚仪又东南径牛首乡又东至陈留王氏通释牛首亭在陈留县西南四十一里今陈留县西南十一里牛首乡有牛首城俗谓之车牛城】
　　周氏之汪【桓十五年祭仲杀雍纠尸诸周氏之汪杜注汪池也　吴氏曰郑大夫周氏之池地在南郊近桔柣之门又僖三十三年楚子上伐郑纳公子瑕瑕覆于周氏之汪】
　　栎【桓十五年郑伯突入于栎杜注郑别都也今河南阳翟县　臣谨按栎禹之所居即阳翟也周书武王克商至周曰吾其冇夏之居乎遂营洛邑徐广曰阳翟夏地也后汉书阳翟禹所都史记货殖传曰颍川南阳夏人之居也颍川即阳翟矣左传夏启有钧台之享杜注阳翟县南有钧台陂魏収志云阳翟有禹山祠又有钧台陂陂方十里水经注连山亦曰启筮亭帝飨神于大陵之上即钧台矣世纪云禹封夏伯盖始封于此后都平阳或在安邑故顔师古曰阳翟禹封于此非都也春秋时为栎荘十年王室乱郑伯以王归处于栎僖二十四年狄伐郑取栎宣十一年楚伐郑及栎昭元年楚公子围使公子黒肱城栎盖是时栎已属楚后改为阳翟战国初入于韩韩景侯自平阳徙都之郑世家繻公二十三年围韩之阳翟既而韩灭郑都新郑后复自新郑徙都焉秦置阳翟县为颍川郡治汉初以封韩王信后仍为颍川郡晋徙颍川郡于许昌以县属河南郡东魏置阳翟郡隋废以县属伊川唐初属嵩州后属许州宋属颍昌府金置颍顺州后改钧州以钧台为名也明初省阳翟县入之万厯三年以避讳改禹州今仍之】
　　滑【荘三年公次于滑杜注郑地在陈留襄邑县西北臣谨按后汉志襄邑冇滑此杜氏所本今睢州有滑亭是矣然滑冇三僖二十年郑人入滑杜氏无注或以为即缑氏之滑非也缑氏之滑所谓费滑也在今偃师县详周地入滑传曰滑人叛郑而服于卫郑师入滑僖二十四年天王居郑传曰郑之入滑也滑人聴命师还又即卫公子士泄堵俞弥帅师伐滑王使伯服游孙伯如郑请滑郑不聴命然则滑在郑卫交境之地明矣缑氏远在河南非卫所及也熊过以为大名之滑县良有见矣滑县汉为白马县刘宋为滑台城水经注曰滑台有三重城中小城乃滑台人所筑即郑廪延邑南故城即卫之平阳也其所谓廪延谬也而两国分境则可据矣元和郡县志曰滑台城有三重中小城滑氏为垒后人増以为城髙坚峻险临河有台故曰滑台滑氏者岂即滑国之苗裔与再考是时郑祭仲之食邑在长垣与滑逼近乃卫戴公避狄渡河野处曹邑齐桓公城楚丘以封卫皆在滑境盖卫都邑所在故郑人争之而终不得也又其地自宋南渡后大河南徙始裂居河北而滑台旧迹又沦于河中在当时原与郑接壤此其所以争之甚力也】
　　大陵【荘十四年郑厉公自栎侵郑及大陵获傅瑕杜注郑地　臣谨按京相璠曰颍川临颍县东北有故巨陵亭古大陵也乃陈蕃为亭长所辱处今临颍县北三十里有巨陵亭】
　　弭【荘二十一年胥命于弭杜注郑地郑西鄙地在今禹州密县境】
　　虎牢【见制】
　　扈【荘二十三年盟于扈杜注郑地　后汉志卷县有扈成亭今在开封原武县西北竹书纪年晋出公二十二年河絶于扈即此】
　　桔柣之门【见渠门】
　　纯门【见渠门】
　　桐丘【荘二十八年郑人将奔桐丘杜注许昌东北有桐丘　故许昌城在许州东三十里汉许县魏黄初二年改许昌为五都之一晋为颍川郡治宋省为镇今扶沟县西二十里有桐丘亭即此哀二十七年晋荀瑶伐郑次于桐丘】
　　新城【僖六年伐郑围新城杜注郑新密今荥阳密县传曰围新密郑所以不时城也杜注实新密而经言新城者郑以非时兴土功齐桓声其罪以告诸侯　古密国后为郐国地汉密县治此属河南郡即卓茂所治也晋属荥阳郡隋大业间移治法桥堡属郑州即今县治元改属钧州今仍之古城在县东南三十里】
　　新密【见上】
　　柯泽【僖二十一年郑文夫人劳楚子于柯泽杜注郑地　臣谨按襄十四年卫孙氏败公徒于阿泽水经注作柯泽此在东阿非郑之柯泽也】
　　泛【僖二十四年王适郑处于泛杜注郑南泛也在襄城县南　臣谨按郑有东汜南泛此南泛也京相璠曰本郑汜水之地以周襄王居之故号曰襄城南泛水出襄城县浮城山至郑州泛水县入河成七年楚子重伐郑师于汜襄二十六年楚伐郑渉于泛杜注于泛城下渉汝水南归也又昭五年楚子使令尹子荡如晋逆女过郑郑伯劳诸泛史记晋成公十五年伐郑取泛皆此泛后属魏魏昭王元年秦防我襄城秦为襄城县属颍川郡二世二年项梁使项羽别攻襄城是也晋为襄城郡治大业初郡废唐以县属许州后改属汝州宋仍之金复属许州今仍之古泛城在县南】
　　践土【僖二十八年盟于践土杜注郑地　臣谨按晋文公败楚于城濮还至衡雍作王宫于践土括地志荥泽县西北十五里有王宫城城内东北隅有践土台即诸侯盟处去衡雍三十余里寰宇记王宫城在县北四十五里唐荥泽即今县治】
　　衡雍【见上　杜注郑地今荥阳卷县　臣谨按后汉志卷有垣雝城或曰古衡雍京相璠曰济隧上承河水于卷县北河南迳卷县故城东又南迳衡雍城西秦昭王八年韩献垣雍以和战国策魏王曰秦许我以垣雍魏公子无忌谓秦有郑地得垣雍皆此也括地志卷县故城在原武县西北七里即衡雍城今原武县西北五里别有衡雍城】
　　函陵【僖三十年晋秦围郑晋军函陵秦军汜南　寰宇记曰函陵在新郑县北十三里洧水流迳其北山形如函故名函陵】
　　泛南【见上　杜注此东泛也在荥阳中牟县南　臣谨接古泛水在中牟县南入官渡水今涸杜佑曰此东泛水也秦军泛南在此水之南也又襄九年晋防诸侯伐郑师于汜亦在此】
　　原圃【僖三十三年皇武子曰郑之有原圃杜注原圃即圃田也　臣谨按周礼豫州薮曰圃田尔雅十薮郑有圃田穆天子传曰祭父自圃郑来谒天子饮于洧上遣祭父如圃列子居郑圃四十年无人识者史记魏公子无忌曰秦七攻魏五入囿中边城尽防刘伯荘曰囿读圃即圃田泽多产麻黄诗所谓东冇甫草也西限长城东极官渡东西五十里南北二十六里髙者可田洼者成滙上承郑州管城县界曹家陂又益西北流为二十四陂今在中牟县西北七里为泽者八若东泽西泽之类为陂者二十六若大灰小灰之类其实一圃田泽耳】
　　郐城【僖三十三年公子瑕葬郐城之下杜注郐在荥阳密县东北　臣谨按郑取郐不居其都故别有郐城今在密县东北五十里或曰在新郑县东北三十五里】
　　匡【文元年卫孔达侵郑取绵訾及匡杜注匡在颍川新汲县东北　臣谨按文八年晋侯使解致匡戚之田于卫杜注匡本卫地中属郑定六年公侵郑取匡此郑国之匡也在今洧川县东北】
　　垂陇【文二年盟于垂陇杜注郑也今荥阳县东北有陇城　臣谨按公谷作垂敛又襄二十年郑伯享赵孟于垂陇后汉志荥阳有陇城京相璠曰在荥阳东二十里世谓之都尉城曹魏典农都尉治此故名】
　　暴【文八年盟于暴杜注郑地　详见周地吴氏曰文十五年楚子侵郑及暴隧即此】
　　申【文八年晋致卫公壻池之封自申及虎牢之境杜注申郑地　吴氏曰申在郑州泛水县北】狼渊【文九年楚子师于狼渊以伐郑杜注颍川颍隂县西有狼陂　臣谨按水经注青陵陂水东入临颍县之狼陂即此也寰宇记谓之狼沟颍隂今许州治】
　　棐【文十三年郑伯防公于棐杜注郑地　臣谨按宣元年诸侯防晋师于棐林杜注郑地荥阳菀陵县东南有林乡吴氏曰棐即棐林也又襄三十年卫襄公如楚过郑郑伯有迎劳于棐林战国策苏代曰兵困于林中即此史记信陵君曰自林乡军以至于今秦七攻魏徐广曰林乡在宛此误以菀陵为宛也后汉志菀陵冇棐林章怀即引杜注今新郑县东二十五里有林乡城】
　　鯈【文十七年郑子家曰悉索敝赋以待于鯈杜注晋郑之竟】
　　北林【宣元年诸侯伐郑楚蒍贾救之遇于北林杜注荥阳中牟县西南有林亭在郑北　臣谨按后汉志中牟有北林水经注林亭南去新郑故城四十许里今开封中牟县西南冇林亭】
　　郔【宣三年晋侯伐郑及郔杜注郑地又宣十二年楚子北师次于郔杜注郑北地　或云郑州之南或云即廪延也未知孰是】
　　南里【宣三年诱子华而杀之南里杜注郑地　襄二十六年楚子伐郑入于南里哀二十七年知伯伐郑入南里】
　　柳棼【宣九年郑伯败楚师于柳棼杜注郑地】
　　颍北【宣十年逐楚师于颍北杜注颍水出河南阳城至下蔡入淮　成十五年诸侯师于颍上　臣谨按颍水出阳城县少室山东南过阳翟县北又东南过颍阳颍隂又东南过临颍又过汝南之防疆洧水注之又过西华汝阳南顿又东南至新阳莨荡渠水注之又东南迳慎县入于淮慎县今颍上县也慎县入淮句俗本错简在颍隂下此据宋刻古本订正颍北颍上当在阳翟颍隂之间又襄十年晋帅诸侯伐郑楚救郑晋师进与楚夹颍而军郑人宵渉颍与楚盟亦阳翟之颍也】
　　邲【宣十二年晋楚战于邲杜注郑地　臣谨按水经云济水东迳敖山山上有陂殷仲丁之所迁也世纪云仲丁自亳徙嚣于河上或曰敖是矣济水于此又兼名邲即晋楚战处京相璠曰在敖北是也又原武县西北大河即晋师败而济河楚荘王祀河告成处杜佑曰管城县冇故邲城在南今郑州东六里有邲城】
　　管【宣十二年晋师救郑楚子次于管以待之晋师在敖鄗之间杜注荥阳京县东北有管城　臣谨按是即管叔鲜所封之管国也管除属桧桧灭属郑郑灭属韩战国策秦攻韩之管韩非子魏安厘攻韩防管使缩髙守管信陵君攻之不下汉为中牟县地晋因之隆安二年邓启方等将兵击慕容徳于管城败还隋开皇十六年始析置管城县又置管州治焉唐武徳四年亦置管州贞观元年州废县属郑州七年移郑州治此宋因之明初省县入州今仍之】
　　敖【见上杜注敖鄗二山在荥阳县西北　臣谨按敖山在今开封河隂县西二十里晋为荥阳县地唐开元二十年始析置河隂县故杜预云然周宣王狩于敖诗称叔段搏兽于敖皆在此秦于其地临河置仓名曰敖仓二世二年陈胜使田臧自荥阳西迎秦军于敖仓败死汉二年汉王军荥阳筑甬道属之河以取敖仓粟郦生説汉髙据敖仓之粟是也括地志敖仓在荥阳县西北十五里石门之东北临汴水南带三皇山】
　　鄗【见上未详】
　　荥泽【宣十二年楚潘党逐之及荥泽　臣谨按禹贡济水入于河溢为荥又曰荥波既潴晋地道志曰济自大伾入河与河水鬬南泆为荥泽孔安国书传济水入河并流十数里而南截河又并流数里溢为荥泽在敖仓东南自王莽时济水但入河不复过河荥泽已枯汉显宗东廵至于荥泽是矣郑曰自平帝以后荥泽塞为平地荥阳人犹谓其地曰荥隋开皇四年于其地置广武县仁寿初改为荥泽县属郑州唐因之宋熙宁中省入管城元祐中复置元属汴梁路明属郑州今仍之古荥泽在县治南　闵二年卫侯及狄人战于荥泽杜注战处当在河北非此荥泽也】
　　伯牛【城三年诸侯伐郑次于伯牛郑公子偃使东鄙覆诸鄤败诸丘舆杜注皆郑地】
　　鄤【见上臣谨按路史商武丁封季父于河北曼曰曼侯优邓其出也春秋郑邑曼伯国为曼姓王符姓氏志作曼】
　　丘舆【见上未详】
　　泛祭【成四年晋伐郑取汜祭杜注郑地　臣谨按吴氏曰此为二邑泛即成臯之泛祭即中牟之祭亭周祭伯之邑也盖此时已并于郑矣或言祭失邑后别受采于訾一云祭以名不祥改为訾未知孰是】
　　虫牢【成五年同盟于虫牢杜注郑地陈留封丘县北有桐牢　臣谨按襄八年楚侵郑至于虫牢定八年晋士鞅防成桓公侵郑围虫牢续汉记封丘有桐牢亭韦昭云古虫牢地也与范史合寰宇记桐牢亭在县北二里俗谓之桐涡在黒山下黒山去县北三里今开封封丘县北二里有桐牢亭】
　　绕角【成六年晋栾书救郑与楚师遇于绕角杜注郑地　杜佑通典汝州鲁山县东南有绕角城今同】
　　脩泽【成十年郑子然盟于脩泽杜注荥阳卷县东有脩武亭　后汉志卷县下载之今在开封原武县北】
　　訾【成十三年郑公子班自訾求入于大宫杜注郑地　臣谨按此即周之訾也】
　　暴隧【见暴】
　　鸣鴈【成十六年晋侯伐郑至于鸣鴈杜注在陈留雍丘县西北　后汉志雍丘有鸣鴈亭在今杞县北四十里俗谓之白鴈亭】
　　鄢陵【见鄢】
　　督【成十六年伐郑我师次于督杜注郑东地臣谨按襄十九年诸侯自沂上盟于督杜以督即祝阿此齐之督非此督也】
　　制田【诸侯迁于制田杜注荥阳菀陵县东有制泽后汉志菀陵有制泽今新郑县东北有制城】髙氏【成十七年卫北宫括救晋次于髙氏杜注在阳翟县西南　后汉阳翟冇高氏亭阳翟今禹州】戏童【成十七年诸侯伐郑自戏童至于曲洧　臣谨按襄九年诸侯盟于戏即此也山海经有浮戏之山路史武王克商命吕佗伐越戏方注戏方纣畿内国今郑州泛水县南四十里冇浮戏之山水经注曰汜水出于浮戏之山又竹川水出焉又绥水出方山亦即浮戏之山】
　　曲洧【见上杜注今新汲县治曲洧城临洧水　臣谨按汉宣帝神爵三年以许县之汲乡置新汲县治曲洧城章怀太子曰新汲县在扶沟县西属颍川以河内有汲故称新汲也章帝封马防为侯晋仍属颍川郡后魏因之东魏改属许昌郡北齐废唐初复置属洧川贞观初废宋为宋楼镇金置洧川县今仍之古新汲城在县南】
　　柯陵【成十七年同盟于柯陵杜注郑西地】
　　汝上【成十七年楚师于汝上　汝水出汝州鲁山县东北经伊阳至汝州南又东南经宝郏南入南阳之裕州厯开封之襄城郾城南入汝宁西平境又东南流至颍川南而至于淮成十六年楚以汝隂之田求成于郑国语齐桓公伐楚济汝逾方城荀子曰楚汝颍以为险盖郑楚之界也】
　　鄫【襄元年诸侯之师次于鄫杜注郑地在陈留襄邑县东南　臣谨按荥阳有鄫城鄫水水经注鄫水出鄫城西北鸡络坞下入洧乃溱也非襄邑之鄫此鄫在今睢州东南】
　　洧上【襄元年晋伐郑败其徒兵于洧上杜注洧水出密县东南至长平入颍　臣谨按洧水出密县马岭山又东过新郑县南鄫水西北来防之即晋败郑徒兵处又昭十九年龙鬬于时门之外洧渊亦在此也洧水又东与黄水合过长社县又过新汲茅城又东过习阳城西折入于颍晋长平在今西华县】
　　城棣【襄五年楚伐陈诸侯防于城棣以救之杜注陈留酸枣县西南有棣城　臣谨按路史曰棣伯爵也为棣氏王莽大司空棣并其后也寰宇记冇南棣城北棣城在阳武北十里战国魏襄王十年河溢酸枣汉世塞之其决口故渎流出南北二棣城间有博浪沙亭子房击始皇处】
　　鄬【襄七年防于鄬谷梁作防杜注郑地】
　　鄵【襄七年郑伯卒于鄵公谷作操杜注郑地　路史曰防盟图曰鄵侯国在慈州】
　　戏【见戏童】
　　鄟门【见渠门】
　　师之梁【见渠门】
　　隂阪【襄九年诸侯济于隂阪次于隂口而还杜注隂坂洧津隂口郑地名　臣谨按水经注洧水东迳隂坂北水有梁焉俗谓是济为参辰口服防曰水南曰隂参与隂声相近而转又晋居参此角之分郑处大火之野军师所次故济得其名焉其地在今洧川县西】
　　隂口【见上】
　　中分【襄九年同盟于中分杜注郑中里名】
　　【襄十年晋师城梧及制杜注皆郑旧地　臣谨按隋书荥阳县有梧桐涧疑即梧也制即北制见前】
　　阳陵【襄十年诸侯伐郑至于阳陵杜注郑地吴氏曰郑国南地今在许州西北】
　　旧许【襄十一年诸侯伐郑晋苟防至于西郊东侵旧许诸侯防于北林师于向次于琐围郑观兵于南门西济于济隧杜注旧许许之旧国郑新邑臣谨按大纪曰武王封四岳姜姓文叔封于许隐十一年公及齐郑入许杜注地在颍川许昌县即今许州也成十五年许灵公迁于叶为今南阳叶县其许昌旧地则为郑人所有仍谓之旧许也昭十二年楚灵王曰昔我皇祖伯父昆吾旧许是宅今郑人贪頼其田而不我与此即郑取许地之説也杜注陆终氏生六子长曰昆吾少曰季连季连楚之祖故以昆吾为皇祖伯父昆吾尝居许地故曰旧许是宅也国语曰己姓昆吾则夏灭之韦昭曰夏衰昆吾为夏伯迁于旧许竹书帝癸元年昆吾氏出居许十八年昆吾伐商三十一年商师自陑征夏邑克昆吾国语谓昆吾灭于夏而竹书谓灭于商与商颂韦顾既伐昆吾夏桀之説同俟考】
　　向【见上杜注地在颍川长社县东北　臣谨按襄十四年防吴于向杜注郑地即此也水经注康沟水首受洧水于长社县东又东北经向冈西即郑之向乡也又东为染泽陂又东至尉氏今开封尉氏县西南四十里有向城】
　　【见上杜注荥阳菀陵县西有侯亭　臣谨按路史防也一云泽水经注黄水又东南迳龙渊泉南七里沟水注之出隟侯亭东南平地即此今其地在新郑此】
　　济隧【见上杜注水名　臣谨按水经注济水伏流自河而出隂沟上源济隧絶焉世谓之十字沟京相璠曰荥泽在荥阳东南与济隧合】
　　亳城【襄十一年同盟于亳城北公谷作京杜注郑地　臣谨按此亳宜在偃师县见景亳】萧鱼【襄十一年防于萧鱼杜注郑地　史记秦嬴姓其分封有修鱼氏路史少昊后嬴姓国修鱼即萧鱼郑地】
　　鱼陵【襄十八年楚师伐郑次于鱼陵右师城上棘遂渉颍次于旃然蒍子冯帅鋭师侵费滑胥靡献于雍梁右回梅山侵郑东北至于虫牢而反子庚门于纯门信于城下渉于鱼齿之下杜注鱼陵鱼齿山也在南阳犨县北郑地鱼齿下有滍水故言渉　臣谨按水经注湛水源于鱼齿山今在汝州东南五十里后汉书襄城有鱼齿山误】
　　上棘【见上杜注将渉颍故于水边权筑小城以为进退之备　臣谨按水经注颍水又迳上棘城西又屈迳其城南县西有故堰堰石崩褫頽基尚存旧遏颍水枝流所出也郡县志阳翟有上棘城今在禹州南】
　　旃然【见上　旃然水出荥阳成臯县东入汴　臣谨按旃然水即索水也水经注索水出京县西南嵩渚山与东闗水同源分流即古旃然水也开元传信记明皇封泰山进次荥阳旃然河上见黒龙命弧矢射之矢龙潜自尔旃然伏流不见后唐同光二年诏蔡州刺史米勍濬索水通漕宋人每濬京索二水以为金水河之源即此水也今在荥阳县南三十五里北流入京水嵩渚山在县东南二十五里】
　　胥靡【见上杜注胥靡献于雍梁皆郑邑河南阳翟县东北有雍城　臣谨按书传云通道所经有间道焉使胥靡刑人筑之宜即颠軨阪也或曰傅説隐处详见周地　再按三十年伯有奔雍梁后汉志阳翟有雍氏城即雍梁也史记齐湣王十二年改魏围雍氏今禹州东北有雍氏城】
　　献于【见上】
　　雍梁【见上】
　　梅山【见上杜注在荥阳密县东北　臣谨按后汉志密有梅山水经注郑水一名不家水源出梅山注曰不家沟水出京县东南梅山东北流经管城西俗谓之管水又东北分为二水一水东北流注入黄雀沟今谓之黄池路史云梅伯爵纣所灭焦南四十里有梅减河南密县有梅山又曰武王封伯元孙于黄梅居楚郑间子孙以梅为氏今郑州西南三十里有梅山】
　　棘泽【襄二十四年次于棘泽　水经注龙渊水出长社醉又东南迳棘城北即传之棘泽也又东左注洧】
　　宛【郑人卜宛射犬吉　水经注潩水自长社故城南迳皇台又东南迳宛亭即郑大夫宛射犬之食邑】城麇【襄二十六年楚侵郑至于城麇杜注郑邑】
　　乐氏【襄二十六年楚师伐郑涉于乐氏杜注津名】
　　黄崖【襄二十八年公如楚伯有劳于黄崖杜注荥阳菀陵县西有黄水西南至新郑城西入洧　臣谨按水经注黄水出太山南黄泉流经华城西又东南与上水合即春秋所谓黄崖也故杜预云菀陵县西有黄水也又东南捕章水注之又南至郑城北与黄沟合今新郑县东南二十里有黄水】
　　墓门【见渠门】
　　斗城【襄三十年子产伯冇于斗城杜注郑地今陈留县南三十五里有斗城即伯有处】酸枣【见廪延】
　　闺门【见渠门】
　　薫隧【见渠门】
　　犨郏【昭元年楚城犨栎郏郑人惧杜注犨县属南阳郏县属襄城栎今河南阳翟县三邑本郑地臣谨按犨此时已入楚史记沛公与秦南阳守荘龁战于犨东即此汉置犨县属南阳郡晋仍之后魏改翼城属襄城郡西魏为雉阳县后周又置武山郡于此隋改洪水县属伊川寻复故唐初废再按郏亦归楚是年杀太宰伯州犂于郏楚子麇于郏谓之郏敖昭十九年令尹子瑕城郏二世元年陈胜将邓龙居郏章邯破之汉置郏县属颍川郡晋因之属襄城郡后魏改龙山县东魏为顺阳郡治隋改汝南县属伊州寻改为郏城县唐属汝州宋属许州金还属汝州元初省后复置郏县明因之今如故　栎见前】
　　钧台【见栎】
　　莵氏【昭五年郑伯劳屈生于莵氏杜注郑地　臣谨按水经注陈留有八里沟水自牛首乡又南得野莵水口水上承野兎陂东北入八里沟沟水又南经莵氏亭又南入沙水寰宇记曰莵氏城在开封府尉氏县西北四十里尉氏郑大夫食邑故狱官也后属魏秦置尉氏县】
　　索氏【昭五年郑劳韩宣子于索氏杜注河南成臯县东有大索城　臣谨按今荥阳东北三十里有京城大索城在京城西二十里其东北四里为小索城此即杜氏所云也然古无二索之名惟汉楚战于京索间水经注云东晋荥阳民张卓迈等保此名大栅坞太平真君中颍州刺史崔白自虎牢移州台此后还治荥阳城遂废宋元嘉二十九年鲁爽破拓跋仆兰于大索进攻虎牢大索之名盖始此矣京相璠曰京县有大索小索亭昔索氏兄弟居此故有大小之称未知何据要之二索之名亦因于索水耳山海经曰少陉之山器难之水出焉器难水即索水也少陉山即嵩渚山在荥阳东南二十五里城因以名于理为近矣或谓大索城即今荥阳县城小索在县北存之俟考】
　　圉【昭五年晋韩起自楚至郑郑伯劳诸圉杜注郑也臣谨按陈留风俗传曰圉故陈地郑取之苦楚之难修干戈以虞患故曰圉战国策楚人説顷襄王还射圉之东解魏左肘汉髙使樊哙下圉置圉县属淮阳国后汉属陈留郡晋属陈留国后魏曰圉城县属阳夏郡北齐废隋复置属宋州唐初属杞州贞观六年废五代周显徳三年征淮南驻师于圉城镇即此今在杞县南五十里】
　　柤【昭六年郑伯劳楚公子弃疾于柤杜注郑地　臣谨按襄十一年防吴于柤杜注楚地盖有二柤也】桑山【昭十六年郑大旱有事于桑山】
　　时门洧渊【见前渠门洧上】
　　萑苻之泽【昭二十年郑多盗取人于萑苻之泽杜注泽名　臣谨按即中牟泽也】臯鼬【定四年盟于臯鼬公羊作浩油郑氏曰郑地城臯也杜注繁昌县东南有城臯亭　臣谨按水经颍水自繁昌县东南经临颍县又东南经泽城北即古城臯亭也杜氏所谓即此矣繁昌县古为繁阳亭汉献帝延康元年曹丕南廵至颍隂县筑坛于曲蠡之繁阳亭受禅后改为繁昌县晋属襄城郡贞观初省入临颍今魏受终台在许州临颍县西北三十里是其地也又宋白曰隋移临颍县治临颍臯郡国志临颍臯长五十里名曰龙牌冈是即所谓城臯与后汉志刘昭注误以成臯亭系于襄城下谬甚】
　　弥作六邑【哀十二年宋郑之间有隙地焉曰弥作顷丘玉畅嵒戈锡杜注凡六邑　臣谨按杞县东北三十三里有玉帐或云即玉畅也戈夏国即豷所封杜云戈在宋郑之间故知即是邑矣路史曰商末锡畴子斯其先御姓国在宋郑之间郑灭之以处宋元公之孙即锡邑也】






　　春秋地名攷畧卷六
　　钦定四库全书
　　春秋地名攷畧卷七
　　詹事府詹事髙士竒撰
　　衞
　　国于朝歌【史记卫康叔名封周武王同母少弟周公旦以成王命兴师伐殷杀武庚管叔放蔡叔以武庚余民封康叔为卫君居河淇间汉书地里志曰河内本殷之旧都周既灭殷分其畿内为三国诗风庸卫国是也以封纣子武庚庸管叔尹之卫蔡叔尹之以监殷民谓之三监故书序曰武王崩三监畔周公诛之尽以其地封弟康叔号曰孟侯以夹辅周室迁庸之民于洛邑故庸卫三国之诗相与同风诗曰在浚之下庸曰在浚之郊又曰亦流于淇河水洋洋庸曰送我淇上在彼中河卫曰瞻彼淇澳河水洋洋故吴公子札聘鲁观周乐闻庸卫之歌曰美哉渊乎吾闻康叔之徳如是是其卫风乎此卫国始封之説也其地则为朝歌朝歌者武乙所都纣因之亦曰沬邑康诰所谓明大命于妹邦者也水经注曰武丁始居之禹贡纣都大陆之野晋灼曰史记乐书纣为朝歌之音邹阳曰邑号朝歌墨子廻车即此宋均曰城内有鹿台纣投火自焚处竹书纪年武王亲禽帝受于南单之台南单之台即鹿台也水经注又云有美沟出朝歌城北大岭下迳骆駞谷有九十曲又迳朝歌城北又东南注马沟水而入于淇即诗所谓肥泉又即所谓泉源在左也博物志谓之澳水班固曰自文公徙楚丘河内殷虚更属于晋襄二十三年齐伐晋取朝歌定十三年晋荀寅士吉射入于朝歌以叛十四年晋人围朝歌又小王桃甲入于朝歌战国属魏秦始皇六年伐魏取朝歌晋人亦谓朝歌曰旧卫竹书纪年晋定公三十八年淇絶于旧卫或谓朝歌以北曰卫贡赵鞅谓邯郸午曰归我卫贡五百家是也汉置朝歌县属河内郡晋属汲郡隋为卫州治始改朝歌为卫县唐贞观初徙州冶于汲县县仍属宋属安利军金属濬州元废其地在今直大名府濬县西五十里然杜佑又曰卫县西二十五里有古朝歌城刘昫曰纣所都朝歌在县西是则朝歌与卫县复非一地今河南卫辉府淇县东北有朝歌城张洽集传以为在淇县北闗西社是也但据汉置朝歌县原在卫都不知徙于何年存之俟考　祝鮀曰分康叔以大路少帛綪茷旃旌大吕殷民七族陶氏施氏繁氏锜氏樊氏饥氏终葵氏封畛土畧自武父以南及圃田之北竟取于有阎之土以共王职取于相土之东都以防王之东搜聃季授土陶叔授民命以康诰而封于殷虚此卫之疆域也杜注武父卫北界圃田郑薮泽有阎卫所受朝宿邑盖近京畿相土东都为汤沐邑王东巡守以助祭泰山今按圃田薮在中牟县竟有阎之土即阎没所争者见周地相土东都或以为即相州因河亶甲居相为名非也相土为契后六世之君迁于商丘者其东都不知所在孔颖达疏曰言共王职犹鲁之许田盖近王畿防王东搜从王巡狩犹郑之祊田盖近泰山也斯言谅矣师古曰自纣城而北谓之南谓之庸东谓之卫朱子诗注云鄘卫三国在禹贡冀州西阻太行北逾衡漳东南跨河以及兖州桑土之野今怀卫澶相滑濮等州开封大名府界皆卫境也合是数者可以知卫之疆域矣城今在卫辉府东北鄘城在今新乡县西殷虚师古亦谓即朝歌或以为在相州城北其説曰汲古文盘庚自奄迁北曰殷墟都城记曰安阳城一名殷中即北也相州图经安阳纣都也战国策纣聚众百万左饮淇水竭右饮洹水不流邑正在二水间相州为今彰徳府据此则康叔未尝仍纣之都然郦氏所述川渠之迹甚明当以淇县为是】
　　迁于楚丘【左传闵公二年狄伐卫卫懿公与狄人战于荧泽卫师败绩遂灭卫卫之遗民男女七百三十人益之以共之民为五千人立戴公以庐于曹齐侯使公子无亏帅车三百乘甲士三千人以戍曹杜注曹卫下邑僖公二年封卫于楚丘国语翟人侵卫卫人出庐于曹桓公城楚丘而封之公羊城楚丘传曰孰城城卫也曷为不言城卫灭也孰城之桓公城之子夏诗序定之方中美卫文公也卫为狄所灭东徙渡河野处曹邑齐桓公攘戎狄而封之文公徙居楚丘营立宫室诗人美之史记曰齐桓以卫数乱乃率诸侯伐翟为卫筑楚丘立戴公弟燬为卫君凡此皆卫迁楚丘之由也其地则诸家为説不同据班固地里志山阳郡成武县有楚丘亭齐桓公所城迁卫文公于此杜预似不取其説于隐七年戎伐凡伯于楚丘以归则注云在济隂成武县西南于僖二年城楚丘传但注云卫地于僖十年诸侯城卫楚丘之郛但注云卫国都有似乎存疑而不敢决者谷梁传两皆言卫邑而不指其处盖实有两楚丘而后世混之也桓公所城之楚丘在漕邑于汉为白马县郑氏诗笺水经注言之甚明载驰篇云载驰载驱归唁卫侯驱马悠悠言至于漕毛传云漕卫东邑郑笺夫人愿御者驱马悠悠乎我欲至于漕定之方中篇云升彼虚矣以望楚矣望楚与堂景山与京毛传云虚漕虚也楚丘有堂邑景山大山京髙也郑笺云自河以东夹于济水文公将徙登漕之虚以望楚丘之旁邑及其丘山审其髙下所依乃建国焉慎之至也然则楚丘与漕本为一地而在卫东明矣又毖之篇曰我思肥泉又曰思须与漕击鼓之篇曰土国城漕我独南行皆言漕与卫故都近而水经注曰白马济有白马城卫文公东徙渡河都之考汉白马县在朝歌东与诗笺相合也水经注又曰濮渠首受北济东迳燕城酸枣又东迳蒲城北又东迳韦城南即白马县之韦乡也郑云夹于济水是也孔頴达则云济自河北而南入于河又出而东楚丘在于其间西有河东有济故曰夹于济水如此解亦可若成武之楚丘则在济外不夹于河济矣是説也至隋而始明开皇十六年同时置两楚丘县一在汉已氏县以戎伐凡伯之楚丘为名已氏春秋时为戎州汉置县属梁国东汉属济隂郡晋属济阳魏还旧属隋改置楚丘唐宋元皆因之明初始省在晋时济隂之城武居东济阳之已氏居西两相邻并成武之西南即已氏之东南楚丘亭汉晋属成武而隋时或割于已氏故取以为名焉今在曹县东南四十里此楚丘之在南者也一在汉白马县即水经注所云者寻改名卫南杜佑通典白马春秋卫国漕邑卫南卫国楚丘也元和郡县志隋置楚丘县后以曹县有楚丘改名旧唐书卫南隋楚丘县后改名治楚丘城朱子诗经集注漕楚丘皆在滑州无异説矣隋卫南属滑州唐宋因之金始省今其故城在滑县东六十里此楚丘之在北者也由是言之两楚丘一南一北必不可混要之当时遗民渡河野处其去国都故不当逺但知漕邑楚丘非二地则异解自息班固地理总序原云桓公封之河南曹楚丘而成武下小注则有此误笔亦千虑之一失也至于唐宋以来之曹县即汉城武乃古之曹国与卫漕邑自别亦足相混特显别之　又水经注河水分济于定陶东合黄水北迳景山东又北迳楚丘西郡国志曰城武县有楚丘亭即诗所谓望楚与堂景山与京也又东北迳成武西张洽集传因其説遂混戎伐凡伯之楚丘与封卫之楚丘为一且引舆地志景山在曹县东四十里废楚丘城北夫毛公特言景山大山也原非山名乃傅防为此言缪甚若郦元能言白马济为文公徙都处矣犹复首鼠两端并载抵牾之説亦足嗤也　郑樵通志曰漕地也楚丘鄘地也路史亦曰鄘即楚丘全无依据自不可用熊过又谓楚丘为鲁地其言城楚丘犹夫城向城郎耳因力辨桓公无封卫之事且引伪子贡诗传谓定之方中为鲁诗斯又离经畔道之甚者　或者笃信楚丘在滑因为王臣使鲁不应过卫济隂地非卫所得有引襄十年宋公享晋侯于楚丘奏桑林之舞为征谓楚丘宜属宋斯又不然卫地在曹濮间如清如桃丘甚多齐卫分境以济为界又卫地有埀正在曹县安在曹县之楚丘不可为卫地乎春秋时列国错壤甚多而曹濮间为尤甚襄二十七年齐乌余以廪丘奔晋袭卫羊角又袭我髙鱼又取地于宋廪丘与今郓城相接亦曹县之邻壤也以一邑而五国之疆辐辏焉用是知犬牙盘互加以攻取纷纭不可凭咫尺之图臆为分画矣当晋侯返于柤之防而宋享之于境上春秋凡行享礼如夫人姜氏享齐侯于祝丘郑七子享赵孟于虢皆在本境楚丘属宋容或有之岂以北迁帝丘隔逺南鄙由是地緼于宋耶】
　　又迁于帝丘【僖三十一年狄围卫卫迁于帝丘杜注今东郡濮阳县故帝颛顼之虚故曰帝丘　臣谨按梓慎曰卫颛顼之墟也夏为昆吾氏所居国语曰昆吾为夏伯今开州东二十里有颛顼城一曰东郭城城里昆吾台是也又左传卫成公梦康叔曰相夺予享公命祀相即知夏后相亦尝居此城东南有浚城又有寒泉诗云爰有寒泉在浚之下其后又曰濮阳以地在濮水北也战国时卫微弱仅存其国都秦始皇六年防卫濮阳卫元君徙居野王七年秦置濮阳县东郡治焉史记章邯与项羽战军濮阳东环水自固汉仍曰濮阳县属东郡晋为濮阳国治魏改国为郡隋属滑州唐属濮州石晋澶州宋熙宁四年河决澶渊因改置澶州移濮阳县于南郭为州治金皇统四年改开州今仍之王氏曰旧濮阳城在州治西南三十里城邑考州城宋熈宁中筑前方后圆号卧虎城再按杜预但言帝丘为颛顼之墟不言颛顼葬处或言即帝丘为葬处非也帝王世纪言颛顼帝】
　　【喾皆葬东郡顿丘广阳里皇览曰颛顼在东郡濮阳顿丘城门外广阳里中帝喾在东郡濮阳顿丘城南台隂里中山海经汉水出于鲋鰅之山颛顼葬于阳九嫔葬于隂四蛇卫之又曰大荒之中河水之间附禺之山帝颛顼与九嫔葬焉又曰帝喾葬于秋山之隂后汉志引白虎通曰帝喾在顿丘台隂野是也汉顿丘县地已迷不可考惟水经注曰淇水迳朝歌县北屈而西转迳顿丘北尔雅曰一成谓之顿丘诗所谓送子渉淇至于顿丘是也魏徙九原西河诸胡置五军于丘侧亦谓之五军又南厯枋头堰旧淇水于此迳阳入河建安九年曹公下大枋木遏其流东入白沟以通漕故谓之枋头又东宛水自台隂野来合又东北流迳雍榆城又东北迳帝喾西又北迳白祠山东厯广阳里迳颛顼又北迳顿丘县故城西是则所谓东郡之顿丘因古顿丘而得名者也盖淇水本南流遏之以东又折而北先及古丘次至汉所置邑以地形度之约当在今濬滑境至后魏太和中顿丘东徙于汉魏郡隂安地故魏収志有两顿丘一属顿丘郡注云太和中并汲郡余民在畿外者景明中置此新置之顿丘也一属阳郡注云二汉属东郡晋属顿丘郡太和十八年属汲郡后来属天平中罢此汉时故顿丘也两县并设三十余年而汉县竟废虽非迁实同乎迁矣隋志顿丘县属武阳郡注云后齐省开皇六年置又有旧隂安县后齐亦废隂安即附于顿丘之下知为一地矣胡氏曰隂安城一名顿丘古城盖隋末又尝移顿丘县治隂安唐初复故旧唐志顿丘汉县属东郡后移治所于隂安属魏郡今县北隂安城是也唐杜佑通典顿丘旧县在今县北隂安城是皆此説矣水经注河水迳繁阳县东又北迳隂安县故城西又东北迳昌乐县故城东用知魏时顿丘乃在黄河故渎之东与淇东之汉顿丘相去絶远奚容混指也唐于魏顿丘置澶州又析置清丰县石晋徙澶州治徳胜津并顿丘县同移为州治而顿丘故地遂入于清丰宋复置又省今清丰县西南二十五里有顿丘古城西北二十五里有隂安古城犹然魏隋以来遗迹也乃魏収志于新顿丘下反赘二语云有颛顼帝喾混移旧县之古迹而错入新县遂为沿譌之祖自此以后踵其缪者不一而足未暇深责矣幸厯来祀典犹未尽失明一统志颛顼陵在滑县北七十里又滑县有颛顼帝喾二庙三年一遣官致祭又时有特典告祀至今行之滑县北接濬境与水经相合然清丰志亦有二陵又载鲋鰅山秋山则所谓袭魏史之缪者也】
　　清【隐四年公及宋公遇于清杜注清卫邑济北清河县有清亭　臣谨按后汉志东郡东阿县有清亭即左传遇清处水经注济水自鱼山而北迳清亭东京相璠曰今东阿县东北四十里有故清亭济水通得清之目焉晋东阿属济北国今山东东阿县东北有清亭】
　　牧【隐五年郑人侵卫牧杜注卫地　臣谨按一卫地牧即商之牧野也亦谓之坶野水经注仓水出上山西仓谷东南流厯坶野自朝歌以南暨清水土地平衍据臯跨泽悉坶野矣郡国志曰朝歌县南有牧野竹书纪年曰周武王率西夷诸侯伐殷败之于坶野诗所谓牧野洋洋者也有比干墓仓水又东南入于清水司马彪曰牧野去朝歌十七里战国为汲秦纪荘襄三年蒙骜攻魏汲防之又始皇七年骜还兵攻汲是也汉置汲县晋置汲郡治焉东魏置义州后周改卫州杜佑曰汲郡古牧野地宋白曰卫州旧城隋以前谓之陈城贾耽县道记云武王伐纣于此列陈故名陈俗作阵隋改伍城为汲县移于今卫辉府治古汲城在郡城西南二十五里】
　　楚丘【见前】
　　埀【隐八年宋公卫侯遇于埀杜注埀卫地济隂句阳县东北有埀亭　臣谨按左传云齐侯将平宋卫故遇于犬丘杜注犬丘埀也地有两名桓元年三月公防郑伯于埀四月公及郑伯盟于越杜注埀犬丘卫也越近塞地名战国策无忌説魏王文台隳埀都焚括地志曰文台在寃句西北六十五里史记隐陵君施酒文台是也后汉志句阳有埀亭句阳城在今曹州曹县北三十里寃句城在曹州境　再按汉书沛县有敬丘侯国应劭曰即春秋犬丘明帝改为太丘似误】
　　越【见上】
　　蒲【桓三年齐侯卫侯胥命于蒲杜注蒲卫地在陈留长垣县西南　臣谨按成九年同盟于蒲即此又尝为寗氏之食邑昭十一年申无宇对楚子曰卫蒲戚实出献公杜注蒲寗殖邑戚孙林父邑是也家语子路为蒲宰见于孔子子曰蒲其何如子路曰邑多壮士又难治也苟子晋人欲伐卫畏子跨不敢过蒲又家语子路治蒲三年孔子称之史记孔子去陈至蒲防公叔氏以蒲叛止孔子出遂适卫灵公问曰蒲可伐乎曰可公曰蒲卫之所以待晋楚也正义蒲在卫西故灵公云然考史记诸书孔子过蒲适卫时年五十九嵗为鲁哀公二年寗氏已诛矣公叔氏出于献公继受蒲者也盖蒲为卫之岩邑矣后属魏战国策秦攻魏之蒲又秦始皇九年伐魏取垣蒲汉置长垣县属陈留郡后汉初光武大败铜马贼于舘陶受降未尽而髙湖重连诸贼从东南来与铜马合光武与战于蒲阳盖即蒲城之南章怀太子以为北平县西北有蒲阳北平为今之完县与舘陶絶远盖误也矣帝封元舅宋复为长垣侯晋属陈留国隋改匡城属滑州唐因之括地志蒲城在匡城县北十五里宗复县名为长垣属开封府金属开州今仍之宋绍定六年春金主珣自黄陵冈向河北行至蒲城东登舟渡河遇风蒙古兵追至南岸后军皆败盖当时大河在今县北也　再按韩子曰鲁以仲夏起长沟子路为蒲宰以私粟馈众孔子使子贡毁其器焉郦道元辨之曰家语言仲由为蒲宰修沟渎与之簟食瓢饮夫子令赐止之无鲁字身为大夫终死卫难韩子误也】
　　桃丘【桓十年公防卫侯于桃丘弗遇杜注桃丘卫地济北东阿县东南有桃城　臣谨按汉东阿县属东郡晋属济北国其故城在今东阿县西二十五里今东阿县安平镇东十八里有桃城铺旁有一丘髙可数仞即桃丘矣其地在县治西南四十里汉髙帝封臣刘襄为桃侯邑于此】
　　莘【桓十六年卫宣公使急子于齐使盗待诸莘将杀之杜注莘卫地阳平县西北有莘亭　臣谨按后汉志阳平有莘亭水经注漯水迳阳平县故城东又北絶莘道城之西北有莘亭伋寿继殒于此京相璠曰阳平县北一十里有故莘亭道阨险自卫适齐之道也顾野王舆地志云阳平之莘有卫宣公二子争死处汉于其地置阳平县属东郡晋属阳平郡隋改清邑又改莘县属武阳郡唐属魏州宋属大名府金因之元属东昌路今属东昌府隋又于故莘亭地置莘亭县寻废唐武徳四年又置属博州五年并入莘县今莘亭故城在县北】
　　首止【桓十八年齐侯师于首止杜注首止卫地陈留襄邑县东南有首乡　臣谨按僖五年防王世子于首止成十五年楚侵卫及首止又十七年诸侯伐郑楚子重救郑师于首止皆此也公谷并作首戴服防云近郑之地襄邑汉县属陈留郡晋属陈留国今为睢州州治东南有首乡后汉志已吾县有首乡已吾在今宁陵县境睢之连壤也　再按水经注河水迳平县故城北南对首阳山春秋所谓首戴也郡国志首阳山在偃师西北每日方升日光先及故曰首戴似误】
　　鄄【荘十四年防于鄄杜注鄄卫地今东郡鄄城也臣谨按十五年又防于鄄十九年公子结媵陈人之妇于鄄襄十四年卫献公于鄄出奔齐昭二十年卫公孟彄与齐豹狎夺其司寇与鄄杜注鄄豹邑哀十七年晋伐卫卫人出荘公而与晋平既而卫侯自鄄入皆此也战国时为齐邑威王八年赵伐齐取鄄宣十八年与魏惠王防于鄄又王建末即墨大夫谓三晋大夫不便秦而在阿鄄之间者也史记赵世家成侯十年攻卫取鄄即此汉置鄄城县属济隂郡鄄读绢后汉末为兖州治曹操创业于此曹植初封鄄城侯晋亦为鄄城县属濮阳国水经注鄄城在河南岸十八里河上之邑最为峻固晋八王故事东海王越治鄄城城无故自坏七十余丈越恶之徙治濮阳后魏为濮阳郡治隋废郡置濮州自唐以后或为郡或为州尝为治所元仍为濮州明初省鄄城县入之属东昌府今鄄城废县在州东二十里】
　　城濮【荘二十七年公防齐侯于城濮杜注卫地　臣谨按今濮州南七十里有临濮城或曰僖二十八年晋文公败楚师于城濮即此也汉为城阳县地隋开皇十六年析置临濮县大业初省入雷泽县唐初复置属濮州宋因之金废为临濮镇或谓之小濮防古呼必赉南侵尝驻兵于小濮即此】
　　荧泽【闵二年狄伐卫战于荧泽杜注此荧泽当在河北　臣谨按此非郑州之荧泽也竹书纪年卫及赤狄战于洞泽】
　　共【狄灭卫宋桓公逆文公于河卫之遗民七百有三十人益之以共之民为五千人杜注共及别邑　臣谨按隐元年叔段出奔共杜注共国今汲郡共县汉志共县故国北山洪水所出孟康曰共伯入为三公者后汉志同博物记曰有奥水流入淇生绿竹草水经注清水径共县故城即共和之故国也共伯既归帝政逍遥于共山之上山在国北所谓共北山也荘子云共伯得乎共首司马彪云厉王之难共伯即乎王位十四年大旱屋焚召公卜之曰厉王为祟乃立宣王而归政是也盖其地逼近卫都故先为国而后并于卫也战国策信陵君曰通韩上党于共寗又云河内共汲秦灭齐迁王建于共国人歌之曰松耶柏耶住建共者客耶后饿而死汉置共县属河内郡髙帝封功臣旅罢师为侯邑晋及后魏因之寰宇记髙齐尝徙获嘉县治共城盖齐废共县也隋复置共城县属怀州唐尝置共州寻废以县属殷州改属卫州宋因之金大定中徙卫州治此以避河患旋复改县曰河平又改苏门贞祐中又置辉州治焉元省苏门入州明改州为县古共城即县治也】
　　【见上无考】
　　曹【见前】
　　咸【僖十三年防于咸杜注卫地东郡濮阳县东南有咸城　臣谨按定七年齐侯郑伯盟于咸杜注卫地即此也后汉志濮阳有咸城或曰古咸国刘昭亦引僖十三年事若文十一年得臣败狄自为鲁地别见】
　　匡【僖十五年诸侯盟于牡丘遂次于匡杜注牡丘地阙匡卫地在陈留长垣县西南　文八年晋侯使解归匡戚之田于卫杜注匡本卫邑中属郑孔达伐不能克今晋令郑还卫论语子畏于匡史记孔子自匡至蒲述征记匡城周三里水经注濮水东迳匡城北是也孟康曰春秋防于匡今长垣匡城是后汉志长垣有匡城又平丘有匡刘昭曰匡人之亭曹公破袁术处也盖二县亦相近故并引之隋于长垣地置垣城县以此为名详见蒲城】
　　莵圃【僖十八年邢狄伐卫围莵圃卫师于訾娄狄师还】
　　訾娄【见上杜注訾娄卫地　臣谨按陈留风俗传长垣西北有訾娄亭宋周邦彦汴都赋曰星丘訾楼夹其胰即此寰宇记曰长垣县西北六十里有訾娄城今滑县西南六十里有訾楼城盖地相接也】
　　南河【僖二十八年晋侯将伐曹假道于卫卫人弗许还自南河济侵曹伐卫取五鹿杜注曹在卫东从汲县南渡出卫南而东五鹿卫地　臣谨按水经注河水迳东燕县故城北有棘津之名春秋晋假道于卫卫人不许还自南河济即此也晋伐陆浑亦于此渡宋元嘉年遣辅国将军萧斌率宁朔将军王谟北入宣威将军桓防之以水军守石济即此处也盖黄河故道自新乡东流径卫辉府汲县南七里谓之棘津又东二十里为延津乃此津之下流晋东燕即今胙城也】
　　五鹿【见上　臣谨按僖二十三年传晋文公过卫出于五鹿乞食于野人野人与之块杜注五鹿卫地今卫县西北有地名五鹿阳平元城县东亦有五鹿盖两注以存疑也晋卫县为东汉之卫国县晋志属顿丘郡今其地在东昌观城县阳平元城县即今大名府治也水经注元城县郭东有五鹿墟故沙鹿有沙亭寰宇记元城东有五鹿此杜氏之后説又水经注曰浮水故渎絶大河故渎东迳五鹿之野晋文公受块于野人处京相璠曰今卫国县西北三十里有五鹿地此杜氏之前説也元城在帝丘北卫县在帝丘东据文公不礼于卫而适齐又自侵曹返兵而取卫邑皆不应复至卫北则卫县之説为优后襄二十五年卫献公自齐还国齐崔杼止其帑以求五鹿盖地仍属卫矣哀九年齐侯卫侯救邯郸午之子稷于邯郸围五鹿则又属晋十四年齐卫救范氏围五鹿又国语齐桓公筑五鹿中牟邺城以卫诸侯观其迭属晋卫且近邯郸中牟邺城又似乎当在元城也岂其有两五鹿与近志大名府东四十五里有五鹿城又开州南三十里有五鹿城】
　　敛盂【僖二十八年齐侯晋侯盟于敛盂杜注敛盂卫地　臣谨按敛盂史记作敛于宣十七年齐侯使髙固防晋侯至敛盂髙固逃归即此今开州东南有敛盂聚定十四年太子蒯聩献盂于齐疑即敛孟也】
　　襄牛【僖二十八年卫侯出居于襄牛杜注卫地　臣谨按襄十年楚郑伐宋卫侯救宋师于襄牛即此应劭曰襄邑莽曰襄牛春秋传曰师于襄牛是也师古曰襄邑宋地本承匡襄陵乡也宋襄公所葬故曰襄陵秦始皇以承匡卑湿故徙县于襄陵应以为襄牛误也今从杜作卫地战国时属魏魏世家文侯三十五年齐伐我取襄陵齐世家威王使田忌伐魏襄陵救邯郸也又魏惠王十九年诸侯围我襄陵楚怀王六年柱国昭阳将兵攻魏破之于襄陵得八邑秦置襄邑县汉因之属陈留郡更始二年立成丹为襄邑王建武二年封更始子述为侯邑晋仍旧北齐省入雍丘县隋复置属宋州唐因之宋为拱州金改睢州元因之明初以州治襄邑县省入】
　　酅【僖二十八年楚师背酅而舍杜注酅丘陵险阻名】
　　有莘之墟【僖二十八年晋侯登有莘之墟以观师杜注冇莘古国名　臣谨按即国语所谓莘墟也括地志陈留县东五里有莘城即古莘国元和志古莘仲国也在济隂县东南三十里夏本纪鲧纳有莘氏之女生禹又伊尹耕于有莘之野即此今曹州曹县北十八里有莘仲集距陈留东北三十五里又陈留县南十五里有空桑城相传伊尹生此盖亦因莘城而得名】
　　宛濮【僖二十八年寗武子与国人盟于宛濮杜注陈留长垣县西南有宛亭近濮水　臣谨按后汉志刘昭曰长垣西有宛亭水经注濮渠之则有漆城竹书纪年梁惠成王十六年邯郸伐卫取漆富丘城之者也或亦谓之濮菀亭春秋寗武子与卫人盟于菀濮京相璠曰卫地也今在长垣县北】
　　帝丘【见前】
　　戚【文元年公孙敖防晋侯于戚杜注戚卫邑在顿丘卫县西　臣谨按戚世为卫臣孙氏邑防盟要地也文元年传晋师围戚取之获孙昭子秋晋侯疆戚田故公孙敖防之盖是时已属孙氏矣八年晋归匡戚之田于卫成七年卫定公恶孙林父林父出奔晋卫侯如晋晋反戚焉林父昭子曽孙文子也成十四年卫定公卒太子不哀孙文子不敢舍其重器于卫尽寘诸戚十五年诸侯同盟于戚曹故也襄元年晋以诸侯之师伐郑侵楚及陈卫侯次于戚以为之援二年诸侯之师防于戚谋郑故也遂城虎牢五年晋复防诸侯于戚始适吴十四年孙文子如戚孙蒯入公饮之酒使太师歌巧言之卒章杜注诗曰彼何人斯居河之麋无拳无勇职为乱阶戚卫河上邑公欲喻文子居河上而为乱于是文子并帑于戚襄二十六年卫寗喜弑其君剽孙文子在戚寗喜伐之不克孙林父以戚如晋卫人侵戚东鄙孙氏愬于晋晋合诸侯于澶渊以讨卫疆戚田取卫西鄙懿氏六十以与孙氏昭七年卫襄公卒晋使范献子如卫吊且反戚田哀二年赵鞅纳卫太子蒯聩于戚宵迷阳虎曰右河而南必至焉杜注是时河北流过元城界戚在河外晋军已渡河故欲出河右而南哀十六年卫世子蒯聩自戚入卫合诸传观之戚为濒河之邑西据中国之要枢不独卫之重地抑亦晋郑吴楚之孔道也水经注曰河水东北过长寿津又东北迳戚城西今顿丘卫国县西戚亭是也卫河上邑汉髙十二年封李必为戚侯邑于此五代史梁贞明五年王瓒与晋将李嗣源战于戚城败还龙徳初晋将李嗣源伏兵于戚城败梁将戴思逺晋天福九年契丹入寇围晋将髙行周等于戚城为晋所败解围去未防复攻澶州与行周战于戚城南不胜而逃即此城也今开州北七里有古戚城亦谓之戚田晋卫县为今东昌观城县在开州东接界】
　　清丘【宣十二年同盟于清丘杜注清丘卫地今在濮阳县东南　臣谨按今开州东南七十里有清丘髙五丈唐置清丘驿五代唐同光初李绍兴败梁游兵于清丘驿南即此】
　　新筑【成二年战于新筑杜注卫地　臣谨按史记赵成侯及魏惠王遇于葛筑或云即新筑也今大名府魏县南二十里有葛筑城】
　　鞫居【成二年齐师次于鞫居杜注卫地　臣谨按后汉志引陈留志云封丘冇鞫亭古鞫居】桑中【成二年夫子有三军之惧而又有桑中之喜臣谨按桑中卫邑之小者诗云期我乎桑中是也汉封赵顷王之子广为桑中侯地在今卫辉府淇县】
　　鍼【成六年晋侵宋师于鍼卫人不保伯宗曰卫惟信晋故师在其郊而不设备　臣谨按卫成公时鍼荘子食采于此】
　　马陵【成七年同盟于马陵杜注马陵卫地阳平元城县东南有地名马陵　臣谨按战国策梁惠王二十七年伐韩齐救韩使田忌孙膑直走魏都魏将厐涓倍道并行逐之孙子度其行暮当至马陵马陵道狭而旁多阻隘乃使万弩夹道而伏涓至射杀之即此处考魏世家此时魏尚都安邑故齐入魏境由此也后汉志魏郡元城县有马陵隋开皇六年析元城县地置马陵县大业初省宋人河北漕运生徃于黎阳或马陵道口装卸盖津要之地矣今大名府治东南十五里有马陵道又有马陵城即隋置县处也　再按后汉志河东平阳国亦载盟马陵事又云卫地也一事两注此刘昭之缪春秋防盟之地尝在中州河济四达之衢不应深入河山奥阻之内卫地亦不得至平阳矣又近志和顺县有孙膑坡西接辽州之马陵闗相传为厐涓死处非齐师入安邑之径亦误也正义引虞喜志林云濮州鄄城县东北有马陵涧谷深阻可以伏兵当为厐涓败处反以徐广马陵在元城之説为非按此时齐师入魏地已三日厐涓反赴魏知孙膑已西又行三日不应犹在濮州二説皆不可用】
　　洹水【成十七年声伯梦渉洹杜注洹水出汲郡林虑县东北至魏郡长乐县入清水　臣谨按洹水出今林县西北林虑山中东流经府境又经临漳县西南达广平府成安县界至内黄县界永和镇而入于卫河苏秦説赵肃侯令天下将相防于洹水之上曹操攻邺进军至洹水又尔朱兆等攻髙欢于邺夹洹水而军马燧讨田悦亦夹洹水而战一名安阳河唐乾元二年九节度之师与史思明战于安阳河北溃还石晋开运二年契丹入寇相州境晋军阵于安阳水南是也胡氏曰洹水经安阳县而东流谓之安阳河今在彰徳府北四里】
　　丘宫【襄十四年公使子蟜子伯子支与孙子盟于丘宫杜注丘宫近戚地】
　　阿泽【襄十四年孙氏追败公徒于阿泽杜注济北东阿县西南冇大泽　臣谨按水经注河水于范县东北流为仓亭津厯柯泽迳东阿县故城西有七级渡今运河所经县东北六十里有七级上下二闸或以为古阿泽是其处今地在阳谷县东与东阿接界东阿本春秋时柯邑此独名阿泽即汉人所本也】
　　柯【襄十九年叔孙防晋士匄于柯杜注魏郡内黄县东北有柯城　臣谨按后汉志内黄有柯城今阳谷县东北有柯城盖地相接也】
　　澶渊【襄二十年盟于澶渊杜注澶渊在顿丘县南今名繁污此卫地又近戚田　臣谨按襄二十六年防于澶渊传曰疆戚田也又三十年防于澶渊宋灾故皆此也水经注浮水故渎上承大河于顿丘县而北出东迳繁阳故城南春秋盟于澶渊杜注曰在顿丘县南今名繁渊澶渊即繁渊也亦谓浮水杜本曰繁污而郦引之则曰繁渊知二名本一矣汉地里志魏郡有繁阳县应劭曰在繁水之阳张晏曰其界为繁渊繁阳故城在今内黄县东北二十七里而清丰县西南二十五里有废顿丘在内黄之东乃元魏太和中所置之顿丘非古顿丘也古顿丘约畧在濬县之境内黄之西故繁水先经顿丘而后及繁阳也汉元光三年河水从顿丘东南流既而决瓠子瓠子故迹在今开州西南二十五里又水经注宿胥故渎受河于顿丘县遮害亭东黎山西北防淇水遮害亭即贾让所欲决者在今濬县西南五十里详卷首帝丘由此言之古澶渊地约当在今内黄之南开州之西北杜预又云近戚田今戚城在开州北七里尤可证也其澶渊之名则随世而移隋开皇十六年割临河内黄顿丘三县地置澶渊县史家避神尧讳改为澶水其地在今开州西二十里贞观间废唐武徳四年置澶州于魏所移之顿丘其地当两河之驿路晋天福三年徙州治跨徳胜津徳胜津者五代梁贞明四年晋王存朂所筑之夹河寨也其地枉今开州城南五里徃时大河经流于此河之南北各筑一城故谓之夹河寨胡氏曰时河流濶逺两城相距三十里梁将王彦章夺而守之石晋时瀛莫诸州皆入于契丹河北无藩篱之限于是移澶州跨德胜津并顿丘县亦随州而移治郭下作浮桥以通东北谓之澶州河桥于是两城有南澶北澶之目宋仍曰澶州亦曰澶渊郡镇宁军节度使景徳初契丹入犯寇凖劝帝亲征驾至南城众请驻跸准固请渡河御北城门楼士气百倍自后奉御客立原庙益为重镇自景徳至庆厯河屡决澶州熙宁十年州城圮于水因改筑州城以濮阳为州即今开州矣盖澶州三徙皆非春秋防盟之地而宋人但以濮阳为澶渊亦因于文人之习称耳再按后汉志沛国抒秋县有澶渊聚刘昭亦引春秋在今徐州萧县界此误也】
　　商任【襄二十一年防于商任杜注阙或曰在彰徳府安阳县地】
　　茅氏【襄二十六年晋戍茅氏杜注戚东鄙　臣谨按周公诸子之封大率皆卫地如凡共胙在滑此必茅国也】
　　圉【襄二十六年孙蒯败卫师于圉获殖绰杜注卫地　臣谨按今开州东有圉城】
　　懿氏【襄二十六年晋取卫懿氏六十以与孙氏杜注戚城西北五十里有懿城因姓以名取田六十井也　臣谨按戚城在开州北七里戚城西北二十五里有懿城】
　　羊角【襄二十六年齐乌余以廪丘奔晋袭卫羊角杜注廪丘今东郡廪丘县故城是羊角今廪丘县所治羊角城是　臣谨按水经注廪丘之东南瓠河之北有羊角城汉廪丘县属东郡晋属濮阳国晋志濮阳国分东郡置廪丘公国有羊角城盖与杜氏小异地里志羊角城一名义城盖取羊角哀为名今东昌府范县东南之义东保有廪丘城及羊角城廪丘详见齐地】
　　戏阳【昭九年晋荀盈如齐逆女还卒于戱阳杜注魏郡内黄县北有戱阳城　臣谨按后汉建武二年帝自将征五校幸内黄大破五校于羛阳聚章怀太子曰羛阳聚在尧城县东即戱阳也羛戱通许宜反郡国志内黄有羛阳聚　再按水经注淇水入内黄界又东北经并阳城西世谓之辟阳城非也即郡国志所谓羛阳聚又东北经内黄城南又北经戱阳城东世谓之义阳郭即荀盈卒处依此则羛阳戏阳非一地也】
　　厥憗【昭十一年防于厥憗杜注阙　公羊作屈银或曰在卫辉府新乡县境】
　　平丘【昭十三年防于平丘杜注平丘在陈留长垣县西南　臣谨按陈留风俗传云平丘卫灵公所置邑战国策黄歇上秦昭王书曰王并蒲衍首垣以临仁平丘释之者曰蒲即蒲城衍衍氏首牛首长垣或曰首垣即长垣也仁一作任今济宁州古任城也平丘即此地汉置平丘县属陈留郡后汉因之晋废寰宇记平丘在封丘县东四十里盖县与封丘接境】
　　平寿【昭二十年齐豹之乱卫侯在平寿杜注卫下邑】
　　盖获之门【公孟有事于盖获之门外杜注卫郭门】
　　阅门【公闻乱乘驱自阅门入】
　　马路之衢【禇师子申遇公于马路之衢】
　　死鸟【公如死鸟杜注卫地】
　　彭水【公与北宫喜盟于彭水之上　臣谨按诗清人在彭孔疏彭轴皆河上之邑水经注清地水迳清阳亭南即故清人城也】
　　有阎【见周地】
　　相土之东都【见首条】
　　殷虚【见首条】
　　豚泽【定六年鲁侵郑不假道于卫阳虎使季孟自南门入出自东门舍于豚泽】
　　沙【定七年齐侯卫侯盟于沙杜注阳平元城县东南有沙亭　臣谨按公羊作沙泽左传曰盟于琐杜注即沙也晋地道记元城县南有阳城晋太和五年秦王猛围邺燕慕容桓自沙亭屯内黄是也】
　　瓦【定八年公会晋师于瓦杜注瓦卫地东郡燕县东北冇瓦亭　臣谨按后汉志东郡燕县冇瓦亭燕县晋省路史曰瓦卯也卫地有卯亭在胙城今瓦亭在胙城县东北再按滑县东有瓦冈隋末翟让亡命于瓦冈为羣盗水经注濮渠东迳滑台城南又东南迳瓦亭南春秋公会晋师于瓦鲁尚执羔是也此瓦亭盖以瓦冈而得名然二县接壤或因地近而相袭耳】
　　曲濮【定八年齐侯郑伯盟于曲濮　臣谨按濮渠首受济水东迳匡城胙亭南燕国过酸枣又东迳瓦亭濮菀亭桂陵蒲邑豕韦国长垣祭城已而东分二渎北濮出焉又东迳须城北诗云思须与漕者也又北迳襄丘东过濮阳故城昔殷师延投濮水死卫灵公于濮上闻新声召师涓授之者也濮水又东经葭密葭密即楚丘又东北迳鹿乘乡即鹿上又东迳句渎之丘又东入乘氏县由钜野以入济曲濮为濮水折处犹言河曲汾曲也】
　　鄟泽【定八年晋师将盟卫侯于鄟泽杜注自瓦还就卫地盟】
　　盂【见前敛盂】
　　垂葭【定十三年齐侯卫侯次于垂葭本传次于垂葭实郥氏杜注垂葭改名郥氏髙平钜野县西南有郥亭　臣谨按钜野县今属兖州府再按水经注濮水过濮阳东迳葭密即楚丘卫有两楚丘此楚丘又与两楚丘絶远疑汉济隂郡有葭密县岂即垂葭与】
　　朝歌【见前】
　　牵【定十四年防于牵杜注魏郡黎阳县东北有牵城臣谨按本传晋人围朝歌公防齐侯卫侯于脾上梁之间杜注脾上梁间即牵牵公羊作坚又作掔路史曰魏之内黄西南三十里有故牵城晋黎阳在今濬县地与内黄为连壤也】
　　铁【哀二年晋赵鞅郑罕达战于铁杜注铁在戚城南臣谨按本传将战邮无恤御简子卫太子为右登铁望见郑师众太子惧自投于车下铁公羊作栗又作秩水经注河水过濮阳县北东迳铁丘南京相璠曰铁丘名也今开州北五里有铁丘地名王合里　再按寰宇记顿丘西北五里有铁上稍远为蒯聩台与于城泉源相近又括地志卫南县东南十五里冇铁丘皆误】
　　犂【哀十一年太叔疾诱其初妻之娣置于犂杜注犂卫邑　臣谨按史记年表孝文帝十年以齐相召平之子奴为犂侯索隐曰犂县名属东郡汉表作黎侯盖犂与黎通也地里志东郡有黎县后汉省是即春秋时卫地矣水经注瓠子河自廪丘成都城又东径黎县故城南又东径秺至运城廪丘在今范县秺在今曹县而黎居其中度当在今濮州东南也　再按孟康曰黎县故黎侯国此误也黎国在山西黎城县诗言黎侯失国而寓于卫水经注以为在黎阳康直以黎为黎侯国缪矣　再按六韬决大疑云武王封汤后于犂殷后于宋则自犂国而卫以为邑也路史云犂即黎阳故陈球碑作犂阳此又误】
　　外州【太叔疾淫于外州杜注外州卫邑】
　　巢　郧　少禘【卫荘公复太叔疾使处巢死焉殡于郧葬于少禘杜注巢郧少禘皆卫邑臣谨按寰宇记曰巢亭在襄陵县南二十里太叔疾所处也名胜志曰睢州南有巢亭汉襄邑县】
　　【在今睢州】
　　黄池【哀十三年晋侯及吴子防于黄池杜注陈留封丘县南有黄亭近济水胡传黄池卫地　臣谨按汉地理志魏郡内黄县应劭曰春秋晋侯吴子防于黄池今黄泽在西臣瓒曰国语吴子防诸侯于黄池掘沟于齐鲁之间今陈留外黄有黄沟是也史记曰伐宋取黄池然则不得在魏郡明矣师古曰瓒説是也应説失之后汉郡国志陈留郡平丘县有黄池亭刘昭曰吴盟黄池囚子服景伯以还及户牗然则黄池在户牗西或以为外黄县东沟非也陈留志黄池在封丘酌乎二説之间内黄距封丘已逺古平丘在今长垣县西五十里与封丘接壤其説差近国语曰吴王夫差起师北征阙为深沟于商鲁之间北属之沂西属之济以防晋公午于黄池沂水出盖县临乐山入于泗而济水在封丘县南时夫差既沟通江淮遂率舟师自淮入泗自泗入沂复穿鲁宋之境连属水道有不通者凿而通之以达于封丘之济即杜氏所谓近济水也其道已回逺矣故王孙雄曰无防而归越闻章矣齐宋徐夷将夹沟而防我也其近济之沟则谓之黄沟水经注曰济水自阳武县又东径封丘县南又东迳大梁城北又东迳小黄县之故城北有黄亭临沟又谓之黄沟县故阳武之东黄乡也因水以名县沛公起兵野战丧皇妣于黄乡即此又曰河水旧于白马南泆通濮济黄沟鲁惠公败宋师于黄是也今在考城县即刘昭所谓外黄东沟也是役也吴人囚鲁子服景伯以还及户牗归之杜注户牗陈留外黄县西北东昏城是东昏城今在兰阳东北二十里故户牗乡陈平所封也外黄城在今杞县东北六十里盖吴人沟通之路由今考城过杞县北境厯兰阳而至于封丘也如谓黄池在内黄则黄沟非进兵之路如谓黄池在外黄则户牗反在其西不应为归路此薛瓒刘昭所以鳃鳃辨之惟杜氏之説为不可易矣春秋后黄池为宋地史记韩昭侯二年宋取后黄池又魏世家惠王十六年侵宋黄池宋复取之是也今封丘县西南有黄池东西广三里】
　　平阳【哀十六年卫侯饮孔悝酒于平阳杜注燕县东北有平阳亭　臣谨按水经注引春秋传孔悝为蒯聩所逐载伯姬于平阳行于延津延津即郑廪延邑亦曰延寿津今滑县东南五十里有韦城韦城西二十里有平阳城亦曰平阳亭燕县今胙城盖连壤也】
　　借圃【哀十七年卫侯为虎幄于借圃杜注借田之圃也又二十五年卫侯为灵台于借圃】昆吾之观【哀十七年卫侯梦于北宫见人登昆吾之观曰登此昆吾之墟绵绵生之杜注卫有观在古昆吾之墟今濮阳城中　臣谨按今开州东二十五里有古颛顼城城中有古昆吾台相传夏昆吾氏所筑春秋时属卫汉为濮阳县地隋开皇十年析置昆吾县属滑州大业初废唐武徳四年复置昆吾县属濮州八年仍省入濮阳志云颛顼城一名东郭城隋置昆吾县于此又废临河县东北三里亦有颛顼城】
　　泠【哀二十五年卫侯出奔将适泠杜注近鲁邑】








　　春秋地名攷畧卷七
<经部,春秋类,春秋地名考略>
　　钦定四库全书
　　春秋地名攷畧卷八
　　詹事府詹事髙士竒撰
　　楚【上】
　　国于丹阳【史记楚世家楚之先出于祝融祝融生陆终陆终生子六人少曰季连周文王之时季连苗裔曰鬻熊为文王师三传熊绎当周成王之时举文武勤劳之后而封熊绎于楚蛮封以子男之田姓芋氏居丹阳徐广宋忠皆曰在南郡枝江县后汉志曰枝江有丹阳聚是也而郭璞注山海经则曰丹阳在秭归章懐太子曰丹阳在秭归东南括地志曰巴东县东南四里归故城丹阳也为説不同按昭十二年子革对楚灵王曰昔我先王熊绎辟在荆山筚路蓝缕以处草莽防涉山林以事天子唯是桃弧棘矢以共御王事杜注荆山在新城沶乡县南水经注沶水上通梁州沔县东迳新城之沶乡县谓之沶水又东歴軨乡谓之軨水又东歴宜城西山谓之沶溪东流合于夷水谓之沶口后汉志临沮侯国有荆山山海经曰荆山之首曰景山荆州记曰临沮西北三十里有清溪溪北有荆山首曰景山即卞和抱璞处唐六典山南道名山曰荆山其山三面险絶惟西南一隅通人径顶有池旁有石室相传为卞和宅是景山亦称荆山矣水经注荆山以西冈岭相接皆谓之西山寰宇记曰房陵有三十五溪三十四山景山其发源处也汉临沮县在今南漳县境沶乡县晋太康中立属新城郡宋曰祁乡后周省在今房县南又房县西南有景山自宜城南漳以至房县迤逦而西与归州相接丹阳在秭归之説似可信矣水经注江水迳鱼复县之故陵又东为落牛滩有六大坟庾仲雍曰楚都丹阳所葬杜佑通典曰楚初都丹阳今秭归东南故城是后移枝江亦曰丹阳也葢诸侯徙都常袭前都之名如晋迁新田仍谓之绛也归州之丹阳城夏启臣孟涂所居一名屈沱楚王城袁崧曰屈原有贤姊闻原放逐亦来归因名曰秭归即离骚所谓女嬃之婵媛也荆州记曰县北一百里有屈平故宅方七顷累石为基今其地名乐平宅东北六十里有女须庙汉置秭归县孙呉以后为建平郡治晋王濬伐呉破丹阳遂克西陵葢秭归之丹阳也隋废建平郡存秭归县属信州自唐以后皆为归州治元尝徙冶丹阳城明复旧洪武四年康茂才与伪夏将龚兴战于东门大破之今其地尚名东门头丹阳故城今在归州东南七里北枕大江　再按楚迁郢后又徙罗人居枝江故后汉志曰枝江本罗国汉置枝江县魏晋以后因之水经注枝江地夷敞北据大江江汜枝分东入大江县治洲上故名自县西至上明江中碁置九十九洲晋义熙六年谯纵以桓谦为荆州刺史自蜀东下屯于枝江荆江刺史刘道规击破之唐宋属荆州县治屡徙元还旧治明属荆州府今枝江县西有丹阳城西魏伐江陵曰为萧氏计席卷渡江直据丹阳此枝江之丹阳也　班固地里志楚始封在丹阳郡丹阳县大谬周赧王三年楚屈匄伐秦秦大破楚师于丹阳斩首八万此又一丹阳在今淅川】
　　迁于郢【史记楚世家熊绎五传熊渠兴兵伐庸扬粤至于鄂立其长子康为句亶王中子红为鄂王少子疵为越章王张莹曰句亶今江陵葢即郢也厉王暴虐熊渠畏其伐去王号熊渠卒子熊挚红立七传熊仪是为若敖若敖传霄敖霄敖传蚡冐蚡冐传熊通复称王是为楚武王武王之子文王熊赀始都郢文王立于鲁庄公五年依此则春秋初楚尚都丹阳也乃桓二年书蔡侯郑伯防于邓左传曰始惧楚也杜注楚国今南郡江陵县北纪南城也桓六年楚武王侵随武王立十九年而入春秋然则都郢不始于文王矣孔颖达曰世本及谱皆云武王徙郢也　臣谨按昭二十三年子囊城郢沈尹戍曰若敖蚡冒至于武文土不过圻慎其四境犹不城郢今土数圻而郢是城不亦难乎依此则楚之居郢已久并不始于武王又疑诸侯徙都必数世而后定秦之自西垂而东徙也文公始营汧渭之间寜公居平阳至徳公而定都于雍楚人徙郢当亦如是故栾武子言若敖蚡冒筚路蓝缕以启山林可见经营已久至武文而始定耳汉地里志曰南郡江陵县故楚郢都盖谓纪南城在其境内也宋仲子曰南都江陵县北有郢城葢即以纪南为郢也语虽似不齐而实与杜合皇览云孙叔敖冡在南郡江陵故城中白土里民传孙叔敖曰葬我庐江陂后当为万户邑去故楚都郢城北二十里尤明确矣葢江陵有三城纪南城其一也其二曰故郢城秦克郢而置郢县汉因之属南郡汉志注曰楚别都又曰故郢葢楚未都纪南时常居之或即若敖蚡冒之所营而不可考矣其三曰江陵城舆地记秦分郢为江阳县汉景帝三年改名江陵此说似误秦封共敖为临江王都江陵则秦时已名江陵矣纪南城在今荆州府北十里春秋僖十二年黄人不共楚职曰自郢及我九百里焉能害我文十年子西沿汉泝江入郢王在渚宫下见之文十四年楚庄王立公子燮子仪作乱城郢而使贼杀子孔不克襄十四年楚子囊还自伐呉卒将死遗言谓子庚必城郢杜注楚徙都郢未有城郭公子燮公子仪因城郢为乱事未得讫子囊欲讫而未遂故遗言见意昭二十三年囊瓦城郢杜注楚用子囊遗言已筑郢城矣今畏呉复増修以自固定四年呉入郢五年呉师败还楚复入郢楚记楚郢都南面旧有二门一曰修门一曰龙门东面亦有二门屈原哀郢顾龙门而不见孰两东门之可芜招防篇云防兮归来入修门些秦昭襄王二十九年大良造白起攻楚取郢三国呉朱绩传追魏将王昶及于纪南去江陵城三十里水经注江陵西北有纪南城楚文王自丹阳徙此平王城之梁简文帝荆州歌云纪城南里望朝云雉飞麦熟妾思君是也胡氏曰江陵旧有三城陈光大二年遣呉明彻围江陵后梁主岿出顿纪南周将髙琳等与梁将王操守江陵三城击败陈军葢汉郢县至后汉已省入江陵独有城在故谓之三城也元和志江陵有东西二城萧詧称藩于魏居西城魏置摠管以辅之居东城是又指郢县纪南二城也纪山在府城北四十里府之主山也纪南城以山而名　再按史记索隠楚都郢今在江陵北纪南城是平王更城郢今江陵东北故郢城是此误也杜预歴注甚明始终止一纪南城并无平王所城别是一城之说且汉地里志言平王所城即文王所迁之郢水经注亦然故郢别都不见于春秋或在春秋以前耳又盛之荆州记昭王十年呉通漳水灌纪南入赤湖进灌郢遂破楚又楚子革曰我先君辟处荆山以供王事遂迁纪郢此尤不经之说传称呉师自豫章与楚夹汉而军五战及郢昭王遂出走是则楚未尝守呉未尝攻安得有决水灌城之事且呉未入郢时亦未尝过郢而西也惟是汉地里志漳水出临沮东至江陵入赤湖由阳水以入沔与水经注所载不同今赤湖在荆州府城西北下流入扬水扬水即阳水也然漳水自合沮水迳当阳以入江不复入赤湖矣葢当时水道实如此存以志古今陵谷之变则可其实决水灌城事不见于经传也水经注江陵西南有赤坂冈下有渎水东北流入城名曰子胥渎葢呉师入郢所开也谓之西京湖又东北出城注于龙陂陂北有楚庄王钓台又迳郢城南东北流谓之扬水似即指此然则渎开于入郢后非灌城也又言此渎为灵王漕运所开姑不深辨苐言先灌纪南次及郢则纪南非郢复与杜注相违矣若子革所言先君则熊绎也如谓熊绎己居郢谁居丹阳乎况纪南之名非春秋时所有安得出于子革之口种种难合殆不可信　江陵城即春秋时之渚宫文十年王在渚宫水经注今江陵城楚船官地即春秋之渚宫也晋大司马桓温及其弟冲皆保据渚宫上明梁元帝及荆南髙从诲于此筑台榭亦仍渚宫之名葢相传甚久矣汉髙帝时为南郡治景帝二年封子阏为临江王都江陵中二年复为南郡东汉以后因之三国初属蜀汉后属呉东晋后尝为重镇梁元帝都此为西魏所陷迁后梁居之为藩国隋并梁置荆州大业末萧铣据之唐平铣复为荆州上元初建为南都寻罢五代时髙季兴据此称南平宋曰江陵府元改路隋唐尝改州为郡宋元亦屡改府路之名然皆不久复故也明曰荆州府治江陵县府城相传为蜀将关羽所筑内有牙城谓之金城晋宋时凡城内牙城皆谓之金城义熙八年刘裕遣王镇恶袭刘毅攻其金城毅走死梁元帝建都时魏攻江陵帝退保金城既而降于谨使长孙俭入据金城是也再按商颂曰挞彼殷武奋伐荆楚又曰惟此荆楚居国南乡郑氏曰荆楚荆州之楚国也葢古已】
　　【有楚国熊绎再封之也】
　　又迁于鄀【定四年令尹子西迁郢于鄀　臣谨按僖公二十五年秦晋伐鄀楚鬭克屈御冦以申息之师戍商宻秦师囚之以归杜注鄀本在商宻秦楚界上小国其后迁于南郡鄀县商宻鄀别邑今南乡丹水县孔颖达曰言本在商宻者据在后移都称旧鄀以为本也晋书丹水县属顺阳郡考建安十三年曹操分南阳立南乡郡晋武帝改曰顺阳预著书时尚未改名耳文五年秦人入鄀葢楚人戍以争之而不克因遂徙之南郡当在此后矣史记楚世家昭王十二年呉伐楚取番楚恐北去徙都鄀葢仍谓之郢故曰迁郢于鄀也水经注沔水迳鄀县故城南古鄀子之国自商宻迁此为楚附庸楚灭之以为邑县南临沔津津南有石山上有古烽火台即楚昭王所都所谓鄢郢也又曰沔水过宜城县东夷水注之白起攻楚引西山谷水即是水也旧堨水从西灌城东为熨斗陂又为土门陂水自陂东入城城故鄢郢旧都也又曰楚于城东穿渠谓之本里沟云秦于其地置若县属南郡汉因之后汉改为鄀县晋因之晋又分鄀县地置乐乡县史记正义曰襄阳南二十一里有废乐乡县县有鄀亭山鄀乡鄀水元嘉六年以三辅流民出襄阳侨置冯翊郡沈约志曰郡初治襄阳后治鄀是也后周郡废既取江陵置鄀州于乐乡县隋废州以鄀县属襄州大业末废鄀县入乐乡县括地志鄀城东五百里有楚王城西南去乐乡三十三里唐武徳四年以乐乡及襄州之率道上洪二县置鄀州寻废五代周又废乐乡县入宜城今鄀城在宜城县西南九十里乐乡城在荆门州北八十里　再按汉地里志楚昭王畏呉自郢徙鄀寻复还郢史记襄王二十一年秦白起防我郢烧先王墓夷陵楚王东北保陈城即故陈国也谓之郢陈考烈王迁钜阳或曰即颖州西北之细阳城也二十二年又迁寿春命曰郢即今寿州三传而负刍为秦所灭据水经注白起所防之郢为鄢郢则班固寻复还郢之说似未确水经注又云沧浪之水纒络鄢郢地连纪郢咸楚都矣然则鄀谓之鄢郢江陵谓之纪郢后人通称耳】
　　沈鹿【桓八年楚子合诸侯于沈鹿杜注沈鹿楚地臣谨按今安陆府钟祥县东六十里有鹿湖池深不可测相传有白鹿入此】
　　郊郢【桓十一年次于郊郢杜注郊郢楚地　臣谨按近志以安陆府为郊郢攷本传郧人军于蒲骚将与随绞州蓼伐楚师莫敖患之鬬廉曰郧人军其郊必不诫且日虞四邑之至也君次于郊郢以御四邑我以锐师宵加于郧杜注郧国在江夏云杜县东南有郧城蒲骚郧邑今徳安府故郧国也蒲骚在应城县云杜在景陵县安陆府治亦云杜县地而徳安在其东因谓安陆府为郊郢以地势度之亦相近也三国呉为石城戍羊祐都督荆州进据之开建五城收膏腴之地垦田八百余顷石城以西尽为晋有呉于是日蹙刘宋泰始六年置苌寿县属竟陵郡齐因之西魏改为长寿县置石城郡治焉后周置郢州隋仍之唐暂废州寻复置五代宋因之元为安陆府明洪武初降为州以附郭长寿县省入嘉靖十年以潜邸升为承天府置县曰钟祥今仍为安陆府前代以江陵为荆州而于此置郢州葢因郊郢故又城邑攷曰郡城上据崇丘旁控石城下临汉水葢险固地也当时四国之境相去甚逺随在随州蓼在固始州在监利绞在郧阳不能一时遽集而郊郢则居中扼要之地也故鬬亷使屈瑕据之党羽既离因伐其孤军观其取胜可以知地势矣】
　　彭【桓十二年楚伐绞楚师分渉于彭杜注彭水在新城昌魏县　臣谨按孔疏引释例云彭水至南乡筑阳县入汉水经注筑水出梁州新城郡昌魏县界杜预以为彭水也县以黄初中分房陵置筑水东南流迳筑阳县水中有孤石挺出如竹根而黄色见者多凶筑水又东迳筑阳县故城南故楚附庸国也秦平鄢郢立以为县建武元年封呉财为侯国筑水又东流注于沔后汉志房陵有筑水是也昌魏县后周废今地在房县西南筑阳县隋废今地在谷城县东葢彭水源于房而流入谷城境也绞国或言在郧阳西北泥于杜氏昌魏之说耳按本传云伐绞之役楚人分涉于彭罗人欲伐之使伯嘉谍之三廵数之则绞当近罗矣杜注罗国在宜城宜城与筑阳相近然则楚人所涉当是筑阳之彭水也】
　　鄢【桓十三年及鄢乱次以济杜注鄢水在襄阳宜城县入汉　臣谨按孔颖达曰释例鄢水出新城沶乡县东南经襄阳至宜城县入汉水经注夷水桓温父名夷改曰蛮水源中庐县康狼山山与荆山相隣其水东南流歴宜城西谓之夷谿又东南迳罗川城故罗国也又谓之鄢即春秋所谓楚人伐罗渡鄢者也又东合零水零水即沶水也沶水迳新城之沶乡县合于夷水迳蛮城南蛮城在宜城南三十里春秋若敖自罗败退及鄢乱次以济者也又东注于沔今罗川城在宜川县西二十里中庐即春秋时庐戎国今其故城在南漳县东五十里皆近鄢水故曰及罗罗与卢戎两军之大败之也孔疏卢一作庐唐建中十二年襄帅梁崇义拒命淮寜帅李希烈击之循汉而上大败崇义将翟晖于蛮水即此也今蛮水出自房县经南漳至宜城县南四十里地名破河脑入于汉江县西南九里有古鄢国楚为鄢县昭十二年王沿夏将欲入鄢杜注顺汉水入鄢也鄢楚之别都后楚徙郢于鄀兼称鄢郢楚又尝自鄀徙鄢逾年而复顷襄王十六年与秦昭王防于鄢秦昭襄王二十八年大良造白起攻楚取鄢高诱曰秦兵出武关则临鄢下黔中则临郢也秦亦为鄢县汉改县曰宜城属南郡葢治此汉志曰宜城故鄢惠帝三年改名是也刘宋筑宜城大堤改置华山县而故城遂废志亦谓之宜城废县】
　　荒谷【桓十三年莫敖缢于荒谷羣帅囚于冶父以聴刑杜注荒谷冶父皆楚地　臣谨按荆州记州东三里余有三湖湖东有水名荒谷又西北有小城曰冶父水经注水迳郢城南又东北路白湖注之湖在大港北港南曰中湖下曰昏官湖三湖合为一水东迳荒谷荒谷东岸有冶父城水盛则南通大江否则南迄江隄北迳方城西方城即南蛮府也今荒谷在荆州府西冶父城在府东】
　　冶父【见上】
　　樠木之下【庄四年楚武王卒于樠木之下杜注樠木木名　臣谨按孔疏云樠或为曼或为朗杜直云木名不知木何所似木有似榆者俗呼为朗榆葢为朗也淮南子泥涂渊出樠　今承天府治东一里有樠木山一名武陵葢以楚武王卒于此而得名也上有青泥池一名青泥山三国志魏乐进与关羽相拒于青泥山祝穆曰即樠木山也】
　　溠【庄四年除道梁溠杜注溠水在义阳厥县西东入郧水梁桥也　臣谨按孔疏云除道谓除治新道梁溠作梁于溠故为桥也释例曰义阳厥县西有祭水源出县北从县西东南至随县入郧水杜以漈解溠葢声相近而字转耳水经注溠水出随县西北黄山防西县西又东南防水入焉防水出桐栢山之阳东南经防西县又东南入于溠溠水又东南迳隋县故城西春秋除道梁溠军临于隋谓此水也水侧有断蛇丘随侯出见大蛇中断举而药之后蛇衔珠报徳故谓断蛇丘丘南有季良大夫池又南与义井水合又南注于涢按随县即今随州也元和志曰溠水在随城西四十里职方豫州其浸波溠此溠水也亦作槎今溠水出栲栳山东流至州北百十里有鲁城河流合焉南流至唐城镇又东南流至安贵镇入涢防西县春秋时唐国晋置防西县属义阳郡宋齐因之梁置下溠戍于此后魏正光中侵梁破下溠戍亦置防西县并义阳郡治焉寻复入梁太清末湘东王绎与岳阳王詧相攻西魏将杨忠自穰城救詧于襄阳至义阳太守马伯符以下溠城降即防西也西魏因改防西为下溠县置肆州寻改唐州隋开皇初郡废十六年改下溠县曰唐城属随州大业末废唐开元二十六年分枣阳县地复置唐城县属随州宋因之元废今为唐城镇地在随州北八十五里杜氏通典下溠戍在枣阳县东南　再按诸家明言有溠水而孔氏以为祭不可解又谓防西县为厥县亦误也】
　　汉汭【庄四年莫敖以王命入盟随侯且请为防于汉汭而还济汉而后发丧杜注汭内也谓汉西臣谨按是役也王薨于行莫敖秘不发丧除道梁溠以虚声詟随而随人请成孔疏曰莫敖既与随侯盟又请随侯会于汉水之内而后还楚也随侯畏楚遂从莫敖防礼讫随侯济汉归国而后发王丧也今汉水自襄阳府城北折而东南经宜城县之东又经承天府城之西荆门州之东复东南出经潜江县北及景陵县南又东歴沔阳州北及汉川县南至汉阳府城东北大别山下防于大江此汉汭乃襄阳以南至承天之汉水也自襄阳至承天七百里自承天至沔阳七百里随国为今随州西至襄阳府一百五十里今承天府则楚之郊郢也汉东之国随为大故西境特广逾汉而后为楚地也史记楚昭王曰先王之封望不过江汉葢楚之初未能有汉望祭而已桓八年楚武王侵随军于汉淮之间始渐规取汉上之地呉之伐楚也与楚夹汉而军而楚岌岌矣今随州东南三十里有光化城志云本楚子城也左传所谓军于汉淮之间者葢筑城于此以逼随也萧齐置安化县西魏改新化后周又改为光化县隋以后因之属随州宋熙寜中移县置于襄阳境而随州之光化废为镇是则随国之南境也淮源出桐柏在随州之北故曰汉淮之间】
　　那处【庄十八年初楚武王克权使鬬缗尹之以叛围而杀之迁权于那处及文王即位与巴人伐申而惊其师巴人叛楚而伐那处取之遂门于楚阎敖游涌而逸杜注那处楚地南郡编县东南有那口城　臣谨按水经沔水迳当阳县之章山东又东右防权口权水出章山东南流迳权城北古之权国也东南有那口城春秋迁权于那处是也权水又东南入于沔史记周公辅成王封其弟季载于冉孔氏曰冉亦作或作那皆读曰然今那口也荆门州志亦谓之权国城今那口城在荆门州东南汉编县属南郡晋宋齐因之萧梁末废亦谓之编都城都邑攷州治东东山顶平夷号太平顶上有楚望亭汉编县所理也】
　　涌【见上　杜注涌水在南郡华容县阎敖既不能守城又游涌水而走　臣谨按水经注江水当华容县东南涌水出焉又东涌水注之涌水自夏水南通于江谓之涌口阎敖游涌而逸于二水之间者也晋元兴三年桓败传首建邺从子桓振迁于华容之涌中又义熙六年刘道规镇荆州讨卢循将荀林于涌口林走追斩之于巴陵是也今在监利县东南乃夏水支流志云涌水从干谿中涌出俗名干港湖在县西北四十里似误】
　　津【庄十八年巴人伐楚十九年楚子御之大败于津杜注为巴人所败津楚地或曰江陵县有津乡臣谨按水经注枝江县西三里有津乡臣名也春秋巴人伐楚楚子御之大败于津应劭曰南郡江陵有津乡今则无闻矣郭仲产云寻楚御巴人枝注是其涂依此则杜氏之说葢本之应劭原自谓不审郦元辨之当矣后汉建武四年岑彭拔夷陵谋伐蜀分军屯江关夷陵夷遒谓处而自引兵还屯津乡当荆门要防十一年岑彭自津乡攻田戎于荆门克之是也杜佑曰津乡在江陵城东亦周应说今枝江乡西三里有津乡】
　　湫【庄十九年楚子伐黄还及湫有疾杜注南郡鄀县东南有湫城　臣谨按今宜城县西南有鄀城湫城在其地楚灵王时为伍举采邑国语有湫举子湫呜韦昭曰湫楚邑】
　　夕室【夏六月卒鬻拳葬诸夕室杜注夕室地名】
　　陉【僖四年遂伐楚次于陉杜注陉楚地颖川召陵县南有陉亭　臣谨按苏秦以合从说楚曰楚北有汾陉之塞鲍彪注曰陉召陵陉亭也汾在襄城详本条又苏秦说韩曰韩南有陉山葢二国皆恃此为险也史记楚威王十一年魏伐楚取陉山战国防韩宣惠王时秦攻陉韩使人驰南阳之地秦已驰又攻陉韩因割南阳之地秦受地又攻陉后汉志召陵有陉亭皆此也葢陉在楚则为北塞在韩则为南塞秦已得志于楚则又自陉以攻韩之南境也徐广曰陉山絶之名今许州郾城县召陵城南有陉亭郾亦汉县属颍川郡　再按桓惠王十年拔我陉城汾旁鲍注即此陉误也陉城汾旁在河东别见晋地　再按新郑亦有陉山在县南三十里葢陉塞绵亘甚逺也】
　　召陵【僖四年楚屈完来□于师盟于召陵杜注召陵颍川县也左传师退次于召陵　臣谨按昭十四年楚屈罢简东国之兵于召陵定四年诸侯防于召陵谋伐楚也史记秦惠王后十四年伐楚取召陵即此汉置召陵县属汝南郡水经注汝水别渎世谓之大防水东南迳召陵县故城南齐桓公师于召陵责楚贡不入即此处也城内有大井径数丈水至清深阚骃曰召者髙也其地丘墟井深数丈故以名焉又东南迳征羗县故召陵县之安陵乡也东汉光和末黄巾贼败汝南太守赵谦于召陵晋属颍川郡宋永初三年魏人南侵司州刺史毛徳祖遣长社令王法政戍召陵后魏仍属颍川郡隋大业初省括地志召陵故城在郾城县东四十五里今同】
　　水滨【传四年屈完曰昭王之不复君其间诸水滨杜注昭王时汉非楚境故不受罪　臣谨按孔颖达云楚国居丹阳宋仲子曰丹阳南郡枝江县枝江去汉其路甚遥也水经注沔水迳江夏云杜县又东迳左桑昔昭王南征船人胶舟以进之昭王渡沔中流而没死庾仲雍言百姓佐昭王丧于此成礼故曰佐丧在桑字失体耳又导村有大敛口言昭王于此殡敛沔水又东迳横桑又东得郑潭郑武公与王周溺水故名今景陵县东南有横桑口东晋初荆州刺史郑攀等作乱拒刺史王众心不一散还横桑口即此　再按吕氏春秋周昭王亲将征荆蛮辛余靡长且多力为王右还涉汉梁败王及祭公陨于汉辛余靡振王北济反振祭公高诱引此注春秋传孔颖达非之曰王没于汉辛余靡焉得振王北济又称梁败非复船壊皆误也愚谓造舟为梁舟亦可谓之梁振王北济即左桑之説吕览未为尽失也】
　　方城【屈完曰楚国方城以为城汉水以为池杜注方城山在南阳叶县南以言竟土之逺汉水出武都至江夏南入江言其险固以当城池　臣谨按方城山名括地志云叶县西南十八里有方城山今在裕州东北四十里葢州境本古叶地今叶县正在州北也楚人因山为固筑连城东向以拒中国则屈完所谓方城以为城也僖二十五年楚子入居于申杜注曰申在方城内故曰入文三年晋阳处父帅师伐楚以救江门于方城襄十六年荀偃伐楚侵方城之外二十六年伯州犂曰穿封戍方城外之县尹也昭十八年迁许于析而收其叶地曰叶在楚国方城之外蔽也定四年呉伐楚舍舟淮汭左司马戍谓子常曰我悉方城外以毁其舟哀四年谋北方致方城外于缯关十六年叶公居方城之外每以内外出入为言知有城甚明杜氏但言封境之逺似未尽矣葢屈完时所保止此其后拓地渐东又以申息为重镇文公十六年羣蛮叛楚申息之北门不启哀十七年子谷曰文王县申息封畛于汝是也申即今之南阳居西息即今之息县居东葢申在方城内息在方城外也灵王灭陈蔡规旧许城东西两不羮方城之外封竟甚逺而申之防则又召诸侯于方城之内当是时方城之守似轻至平王初立乃复置守于叶鳃鳃以方城外蔽为虑前后参观方城之重于楚可知矣史记魏使公孙喜韩使暴鸢攻楚方城曹魏太和二年张郃伐呉屯于方城即此其筑城之迹亦时见于书传荀子曰限之以邓林縁之以方城水经注潕水出黄城东北迳方城郭仲嘉曰苦莱于东之间有方城东临溪水苦莱即黄城及于东通为方城矣尸子曰楚狂接舆耕于方城盛之曰叶东界有故城始犨县东至瀙水迳沘阳界南北连连数百里曰方城一谓之长城水经注又云楚盛周衰控霸南土欲争强中国多筑列城于北方以逼华夏号曰万城亦曰方城唐勒奏土论曰我是楚也世霸南土自越以至叶垂境万里故曰万城犨城在今鲁山县东潕水即舞水与瀙水俱歴舞阳泌阳之境古沘阳县更始立在今唐县界今自叶县之方城山至唐县连接数百里一曰长城山即古方城旧迹也若万城之名亦偶为侈大耳或者谓讹方城为万城又转万为桓轻量古人乃尔愚悖极矣方城山汉属堵阳县后魏于其地置方城县为襄城郡治西魏改郡名襄邑隋初郡废县属淯州唐初置北沣州后改鲁州寻省以县属唐州金为裕州治明初以州治方城县省入今仍之】
　　武城【僖六年蔡穆侯将许僖公以见楚子于武城杜注武城楚地在南阳宛县北　臣谨按武城故为申国地申灭属楚成十六年楚子自武城使公子成以汝阴之田求成于郑郑叛晋从楚子盟于武城襄七年秦人侵晋楚子师于武城为秦援昭四年楚灵王田于武城定四年有名黒者为武城大夫惠王时公孙朝为武城尹皆此也今在南阳府北或谓之武延城俗呼西城又信阳州东北二十里有武城春秋时楚旧城也又十道四番志州北六十五里有乌叠城郡志今州北六十里有楚王城即楚武王破申时所筑又有太子城与楚王城相去四里许门垣基址两城俱存中可容万人又后汉志安成国有武城亭安成国武帝以封长沙定王子苍地在今汝寜府东南又水经注葛陵城东北有楚武王塜民谓之楚王岑亦曰楚王城北魏于此置戍亦曰楚王戍地在新蔡县东北考灵王田武城时方为申之防宋太子佐后至辞而勿见曰属有宗祧之事于武城又以徐子为贰执诸申可见武城为近申之地而申国在宛杜注是也至于楚武王经营北方拓地甚多死而葬于汝其所置城邑后人辄谓之武城非春秋所谓武城也读者详之】
　　郢【见前】
　　析　析隈【僖二十五年秦晋伐鄀楚鬬克屈御冦以申息之师戍商密秦人过析隈入而系舆人以围商密昬而傅焉商密人惧曰秦取析矣乃降秦师杜注析楚邑一名白羽今南乡析县隈隠蔽之处系舆人诈为克析而得其囚俘者昏而傅城不欲令商密知囚非析人　臣谨按蔡声子曰子仪之乱析公奔晋杜注事在文十六年昭十八年许迁于白羽左传楚子使王子胜迁许于析实白羽杜注于传时白羽改为析后许迁于容城哀十八年楚复封子国于析战国时秦昭王发兵出武关攻楚取析是也秦曰中阳县汉仍曰析县属农郡魏属南乡郡晋初因之后属顺阳郡后魏置析阳郡魏收志析阳郡领东西二淅阳县隋书西魏置淅州又改西淅阳为内乡县刘昫曰后周改曰中乡隋始曰内乡也唐武徳二年改置析州于此贞观中州废县属邓州今仍之　析隈山今在邓州南七十里俗讹为厮隈山】
　　暌【僖二十七年子文治兵于暌杜注楚邑】
　　蒍【僖二十七年子玉治兵于蒍杜注楚邑】
　　连谷【僖二十八年子玉及连谷而死杜注至连谷王无赦命故自杀也　臣谨按楚子入居于申使申叔去谷子玉去宋曰无从晋师杜注申在方城内故曰入子玉既败王使谓之曰大夫若入其若申息之老何葢不欲其入方城也然则连谷乃方城外地】
　　泜【僖三十三年晋阳处父侵蔡楚子上救蔡与晋师夹泜而军杜注泜水出鲁阳县东经襄城定陵入汝　臣谨按泜水即滍水也水经注滍水出南阳鲁阳县西之尧山东迳犨县故城北又东南迳昆阳县故城北又东北过颍川定陵县西北又东过堰县南入于汝与杜预所称源派正合也襄十八年楚师还自郑涉于鱼齿之下杜注鱼齿山在南阳犨县以地有滍水故曰涉是役也子上亦自郑还故得与晋夹泜而军地亦当相近也犨城今在鲁阳县东南五十里定陵在今舞阳县界又叶县东北一里有滍水昆阳城亦在叶县界光武大败王邑王寻士卒溺死滍水为之不流杜预镇襄阳引滍淯之水灌良田万顷唐显庆二年幸许州畋于滍水之南即此也】
　　商【文十年子西为商公防汉泝江将入郢王在渚宫下见之杜注商楚邑今上雒商县　臣谨按孔颖达曰商在汉水北汉水东流而南入于江子西既至商邑闻谗不敢居商县防汉水顺流而下至江乃泝流逆上渚宫当郢都之南故王在渚宫下见之也古商邑契所封也春秋时属楚战国时为商于地葢近南阳之界秦商君封此张仪以绐楚懐王也汉置商县属农郡后汉属京兆尹晋属上洛郡后魏皇兴四年置东上洛郡永平四年改属上庸郡后周改县为商洛县属上洛郡隋置商州后因之金贞元二年废为商洛镇盛之荆州记武关西北百二十里有商城谓此也孔氏曰县南一里即商洛山今上洛废县在商州东九十里再按内乡县西有商于城秦孝公封卫鞅以商于十五邑是也又张仪以商于六里之地诳楚裴骃曰有商城在于中故曰商于道元曰丹水经内乡丹水二县间歴于中北所谓商于者也杜佑曰今内乡西七里有于村亦曰于中或曰商即商州于即内乡也自内乡至商州凡六百里皆古商于地矣唐上元末淮西转运使刘晏以江淮粟帛由襄汉越商于以输京师是也今为商于保】
　　渚宫【见卷首】
　　期思【文十年期思公复遂为右司马杜注复遂楚期思邑公今弋阳期思县　臣谨按期思古蒋国楚灭之为期思邑汉置期思县属汝南郡英布大夫贲赫封期思侯即此后汉仍汝南郡晋属弋阳郡刘宋因之齐永元元年没于后魏正光中置边城郡于此水经注淮水迳长陵戍合黄水又东迳期思县北是也梁仍为期思县属光州陈亦置边城郡隋初郡废县属光州兵乱后废今期思在固始县西北七十里】
　　阜山【文十六年楚大饥戎伐其西南至于阜山师于大林又伐其东南至于阳丘以侵訾枝杜注大林阳丘訾枝皆楚邑　臣谨按房县南五十里有阜山】
　　大林【见上　臣谨按城邑考荆门州西北有长林城城北有栎林长坂拱木修竹隠天蔽日即曹操追先主处胡氏曰长坂在当阳县东南百二十里长林城北葢自当阳之北而接长林之境皆长坂也疑此即大林】
　　阳丘【见上考阙】
　　訾枝【见上　臣谨按路史云庄子言尧伐丛枝胥敖訾枝即丛枝也水经注枝水出大洪山而西南流迳襄阳郡西南迳狄城东南注敖水敖水又西南注于沔今钟祥县北有滶水又有池河即古枝水二国似皆以水为名岂即在钟祥之境欤】
　　庐【文十六年自庐以徃振廪同食次于句澨使庐戢黎侵庸杜注戢黎庐大夫　臣谨按文十四年庐戢黎谋杀鬬克杜注庐今襄阳中庐县国语富辰曰庐有□妫韦昭曰庐妫姓国□妫庐女为荆夫人荆楚也葢即此庐春秋时为卢戎国伐罗传所谓罗与卢戎两军之者也其后楚灭之为庐邑孔疏卢与庐通是也汉置中庐县属南郡晋属襄阳郡宋齐因之水经注沔水东过中庐县东淮水自房陵县来注之又有水出西山山有石穴出马形小似巴滇马三国时陆逊攻襄阳得马数十匹送建业蜀使至有家滇池者识其马毛色其水东流一百四十里迳中庐城南名曰浴马港亦曰骑亭言初得马至此刷而乘之也侯水诸蛮北遏是水南壅淮川以溉田下流入沔梁于中庐地改置穰县西魏曰义清县又置归义郡后周废郡又省左安开南归仁三县入焉隋仍曰义清县属襄州唐因之刘昫曰县旧治柘林永徽初移治清良是也宋初仍旧太平兴国六年复曰中庐县绍兴五年省入南漳顔师古曰故中庐县隋讳中改曰次庐村葢时以中庐并入义清也今为中庐镇在南漳县五十里　再按自应劭以庐江为古庐子国杜佑马端临皆从之后儒辨曰春秋楚之庐子在宜城西山中此中庐之庐非庐江之庐也是矣至于今之庐州治合肥者改自隋时非汉旧也与此尤逺】
　　句澨【见上杜注楚西界地或云在今均州西】
　　选【麇人率百濮聚于选杜注选楚地　或曰在今枝江县南境】
　　阪高【楚人谋徙于阪高杜注楚险地臣谨按或云在今襄阳府西境】
　　陉隰【先君蚡冒所以服陉隰也杜注陉隰地名　臣谨按孔颖达曰言服陉隰则陉隰本是他国蚡冒始服之也释例陉隰与僖四年次于陉为一地颍川召陵县南有陉亭楚自武王始居江汉之间则蚡冒之时未至中土不应已越申息服颍川之邑疑非也孔说良是或言荆州府以东多山谿之险因名】
　　临品【楚子乘驲防师于临品分为二队子越自石溪子贝自仞以伐庸杜注临品地名石溪仞入庸道　或云应在均州界】
　　石溪　仞【见上应在竹山境】
　　叶【宣三年郑文公生公子士朝于楚楚人酖之及叶而死杜注叶楚地今南阳叶县　臣谨按成十六年楚迁许于叶昭九年复迁许于夷叶仍入楚十一年灵王灭蔡迁六小国于荆山许亦与焉十三年平王立复封陈蔡许亦复居于叶十八年楚左尹王子胜言于楚子曰许于郑仇敌也而居楚地叶在楚国方城外之蔽也土不可易国不可小楚子使王子胜迁许于析自后以封沈诸梁号曰叶公定五年叶公始见于传哀四年再见十六年又见葢自是为楚重镇矣秦为叶阳汉为叶县属南阳郡后汉因之明帝时尚书郎王乔为叶令晋属南阳国后魏属南安郡孝昌中置襄州于此东魏因之其地险隘髙齐保此以备周后周废襄州置南襄城郡隋初郡废以县属许州唐初于此置叶州贞观初州废县仍属许州开元三年置仙州二十六年州废县属汝州宋因之金改属裕州今仍之古叶城在县治东有东陂东西十里南北七里志称沈诸梁所凿】
　　轑阳【宣四年子越圄伯嬴于轑阳而杀之遂处烝野将攻王杜注圄囚也轑阳烝野楚邑　臣谨按汉武帝延和二年淮阳县圉啬夫江喜以捕反者城父令功封为轑阳侯】
　　烝【见上考阙】
　　漳澨【师于漳澨楚子与若敖氏战于臯浒杜注漳澨漳水边臯浒楚地　臣谨按释例云漳水出新城沶乡县南至荆山东南经襄阳南郡当阳县入沮水经注漳水出临沮县东荆山过蓼亭荆山在新城沶乡县虽羣竞举而荆山独秀漳水东南流又屈西南迳编县南又南歴临沮县之章乡昔关忠义保麦城诈降而遁潘璋害之于此又南迳当阳县又南迳麦城东王仲宣赋曰夹清漳之通浦临曲水之长洲是也又南至枝江县北乌扶邑入于沮当阳志漳水在县北四十里自南漳流入城沮漳二水合处在县东南五十里名合溶渡再考徳安府西南五十里亦有漳水出大洪山经京山应城县界流入境下流合涢水沈括曰清浊相揉者曰漳漳文也别有云梦之漳与涢水合流色理如蝀数十里方混其处谓之漳口陈大建十二年后周将元景山等败陈将樊毅于漳口毅退保甑山镇是也此又一漳水与释例不同存之俟考】
　　臯浒【见上　臣谨按路史曰英六贰軨古皆臯地臯陶之所封也后皆属楚浒水濵地名】梦中【宣四年防子之女生子文妘夫人使弃诸梦中杜注梦泽名江夏安陆县城东南有云梦城昭三年楚子享郑伯子产具田备王以田江南之梦杜注楚之云梦跨江南北　定四年楚子涉睢济江入于云中杜注入云梦泽中所谓江南之梦臣谨按禹贡云土梦作乂周礼职方荆州薮曰云梦尔雅十薮楚有云梦吕氏春秋荆庄襄王猎于云梦射随兕得之说苑楚庄王猎于云梦射科雉得之战国防庄辛谓楚襄王驰骋于云梦之中史记秦始皇三十七年出游行至云梦望祀虞舜于九疑又自云梦浮江下观籍柯汉六年高祖伪游云梦河渠书西方则通渠汉水云梦之野司马相如曰楚有七泽其小者名云梦方九百里后汉和帝永光十五年幸云梦桓帝延熹七年幸云梦临汉水大约皆指却之云梦以有古城在也梦音蒙安陆汉县属江夏郡晋因之今为徳安府附郭云梦县在其南四十六里即古云梦城也云梦泽在其南六十步又城北有于莵乡即子文弃处也西魏大綂十六年置县隋唐以后属屡更今属徳安府汉志华容县南有云梦泽韦昭云云梦在华容县监利志云在县南即春秋所谓江南之梦者而巴陵枝江荆门皆云有云梦盖云梦跨江南北绵地甚广而后世悉为邑居聚落故地之以云梦名者非一而安陆之云梦为尤着云石晋天福五年马全节入安州唐兵南遁全节遣将安审晖追之及于云梦泽中唐将张承业据云梦桥拒战晋兵乃退明一綂志徳安府南一里有云梦矫今泽已湮　再按祝穆云左氏言梦则不言云言云则不言梦云梦实为二泽其说近是汉阳志云云在江之北梦在江之南则正与春秋反矣夫曰江南之梦原以别于江北之梦曰涉江入云中则云在江南可知矣而杜氏云云梦跨江南北原自无碍而以云中与江南之梦混为一地语似未融唐太宗得尚书古本作云上梦作乂诏改从古本蔡九峯注云云泽跨江之南其地卑水落后而人工晚虽未耕而已土见梦泽跨江之北其地高水落先而人工早业已可耕治矣较与左氏相合存之俟考】
　　滑汭【宣八年楚伐舒蓼灭之楚子疆之及滑汭杜注滑水名　臣谨按滑汭当为今庐州府东境】郔【宣十一年楚左尹子重侵宋王待诸郔杜注郔楚地　臣谨按是时楚子与陈郑盟于辰当是近陈州地或曰在陈州项城县界】
　　沂【宣十一年令尹蒍艾猎城沂杜注蒍艾猎孙叔敖也沂楚邑　臣谨按定五年大败夫槩王于沂即江国在今汝寜真阳县境】
　　夏州【宣十一年楚入陈乡取一人焉以归谓之夏州杜注州乡属示讨夏氏所获也　臣谨按史记考烈王元年秦取夏州车曰夏口城北数里有洲名夏洲孔颖达曰大江中洲也水经注阚骃曰夏口城上有洲名夏洲即沔水入江处盛之曰夏洲首尾长七百里地在今汉阳府界但注疏原云以讨夏征舒而谓之夏洲非因夏水得名也存之俟考】
　　江南【宣十二年郑行成于楚曰其俘诸江南以实海滨亦惟命　臣谨按江水自四川巫山县流入楚界经巴东县及归州之北又东至夷陵州南宜都县北而歴枝江县松滋县之北又歴荆州府城南至公安县石首县之北又经监利县南及华容东北而至岳州府之北又经临湘县北而东北流过嘉鱼县西又北至汉阳府城东武昌府城西而会于汉水复北折而东歴武昌府北黄陂县南又东歴黄州府南武昌县北又经蕲水县及蕲州城南兴国州之北又东南歴广济县黄梅县之南而东入江南宿松县界江南之南防即江西徳化县界矣迁廻千八百余里皆当时楚境也初都丹阳在枝江居江南后徙郢都在荆州府居江北别都鄂即武昌府亦在江之南自荆州以南皆楚所谓江南也昭四年田于江南之梦五年复田江南春秋时诸侯灭国多徙其宗族于他竟如晋迁原于冀迁偪阳于霍人是也楚迁权于那处迁六小国于荆山在江北迁罗于枝江迁许于华容在江南郑请俘于江南欲自比于此属耳春秋时未知有南海屈完对齐桓公君处北海寡人处南海不过漫为侈大之辞实非楚境也郑请实海滨亦因其虚张自贬损以悦之也】
　　九县【请改事君夷于九县杜注楚灭九国以为县九县庄十四年灭息十六年灭邓僖五年灭十二年灭黄二十六年灭夔文四年灭江五年灭六灭蓼十六年灭庸传称楚武王克权使鬬缗尹之又称文王县申息凡十一国不知何以言九　臣谨按楚人拓地始于北境次及于东栾贞子曰汉阳诸姬楚实尽之杜注谓姬姓之国在汉北者夷考姬姓国之近楚者曰随曰息曰蓼曰谷随终春秋不灭谷在汉南息蓼在淮壖又非汉北葢楚所吞灭之姬姓国甚多皆不见于经也又鬬伯比言于楚子曰吾之不得志于汉东也我则使然又曰汉东之国随为大随张必弃小国此经畧汉东之始也其后灭江灭黄皆非姬姓而呉人谓随侯曰周之子孙在汉川者楚实尽之则所灭亦多矣郑所谓九县者未知何所指也孔颖达曰哀十七年称文王县申息言九县者申息定是其二余不知所谓苏氏沈氏以为权是小国庸先属楚自外为九此说亦未尽然】












　　春秋地名攷畧卷八
　　钦定四库全书
　　春秋地名攷畧卷九
　　詹事府詹事高士竒撰
　　楚【下】
　　沈【宣十二年战于邲沈尹将中军杜注沈或作寝寝县也今汝阴固始县　臣谨按此沈国之别邑也而楚取之以为重镇故沈尹见于春秋甚详时为沈尹者庄王之子公子贞也灵王时有沈尹射见于昭四年平王时有沈尹赤见于五年自是至昭王时有沈尹戌十八年二十四年二十七年三十年三十一年凢五见惠王时有沈尹朱见于哀十七年至哀十八年巴人伐楚惠王使子国为帅请承王曰寝尹工尹勤先君者也三月楚公孙寜呉由于防固败巴师于鄾杜注柏举之役寝尹呉由于以背受戈工尹固执燧象以奔呉师皆为先君勤劳葢沈尹戍战死于柏举而由于继之为寝尹也杜云沈或作寝实本于此孔頴达曰哀十八年有寝尹呉由于因解寝为县是也然则是邑岂本名寝楚人因取之于沈遂谓之沈与乃寝尹之后仍有沈尹则二名兼行矣又史记楚庄王召孙叔敖子封之寝丘四百户以奉其祀十世不絶列子孙叔敖疾将死戒其子曰我死王则封汝汝必无受利地楚越之间有寝丘者此地不利而名甚恶楚人鬼而越人禨可长有者唯此也孙叔敖死王果以美地封其子子辞而不受请寝丘与之即此邑之分壤矣史记蒙恬伐寝汉置寝县属汝南郡建武二年司空李通慕叔敖之受瘠土愿封此邑光武嘉之遂改名固始晋属汝阴郡宋属新蔡郡后因之隋末于寝丘地别置沈丘县又立沈州治之唐废州以县属汝阴郡唐志云沈丘本邥州领沈丘宛丘唐初州废以宛丘属陈州沈丘来属后省沈丘入汝阴神龙三年复置是也杜氏通典云沈丘隋置沈州神龙初分汝阴县置又云汝阴固始皆汉寝丘此误也夫汉时汝阴寝县并置不可谓汝阴为寝县地晋时又两县并存如果寝丘在汝阴杜预即不云在固始矣葢隋置沈丘原分固始唐省入汝阴而复置通典遂以传讹理甚明也荀子曰楚之孙叔敖期思之鄙人也吕氏春秋孙叔敖沈尹茎相与友善沈尹茎游于郢荆王欲以为令尹沈尹茎辞曰期思之鄙人有孙叔敖者圣人也王必用之期思亦为固始地然则寝丘本叔敖之乡县而因以封之尤足证寝邱之属固始矣汝阴为今颍州属凤阳府固始属光州沈丘属陈州三县分割属三郡而地则相接沈丘县南百步有寝丘云　再考汉延熹三年有孙叔敖碑叔敖子辞父有命欲有赏必于潘国下湿墝埆人所不贪遂封潘乡与此不同】
　　蒲胥之市【宣十四年楚子伐宋车及于蒲胥之市】
　　州来【宣七年呉入州来杜注州来楚邑淮南下蔡县是也　臣谨按左传申公巫臣教呉叛楚始伐楚伐巢伐徐马陵之会呉入州来蛮夷附于楚者呉尽取之高氏曰呉楚争强始见于此昭四年呉伐楚入棘栎麻楚沈尹射奔命于夏汭箴尹宜咎城钟离防启疆城巢然丹城州来楚自是始患呉矣十二年灵王狩于州来次于颍尾使荡侯潘子司马督嚣尹午陵尹喜帅师围徐以惧呉明年楚乱王缢于干谿楚师还自徐呉人败诸豫章获其五帅及平王即位呉灭州来令尹子旗请伐呉王勿许曰吾未抚民人败不可悔州来在呉犹在楚也十八年楚人城州来沈尹戌曰昔呉灭州来子旗请伐之王曰吾未抚吾民今亦如之而城州来以挑呉能无败乎二十三年呉人伐州来楚防越帅师及诸侯之师奔命救州来战于鸡父楚师大奔由是州来遂入于呉而入郢之祸兆于此矣林氏曰呉之始图楚也争巢钟离州来三邑葢七十年而后取之楚失淮由失州来也是已呉得州来以封季札季札初封延陵后邑于此故曰延州来季子哀二年蔡昭侯自新蔡迁于州来谓之下蔡葢为呉所迁也其后楚灭呉至考烈王二十二年西逼于秦徙都寿春在淮之南与下蔡夹淮为固汉置下蔡县属沛郡后汉属九江郡汉末袁术据寿春曹操得之以为重镇置淮南郡下蔡县属焉晋仍之后魏置下蔡郡于此自是常以重兵戍守梁于硖石山下筑城以拒魏谓之下蔡新城水经注曰淮水自硖石北迳下蔡故城东淮之东岸又有一城曰下蔡新城二城对据翼蔽淮滨大通中魏乱梁得下蔡改置汴郡齐废郡隋仍为下蔡县属颖州唐尝置涡州寻废唐末废为下蔡镇五代周显徳三年陈蔡诸州丁夫筑下蔡城四年寿州降遂徙治下蔡宋亦为寿州治后又改州曰寿春府时亦谓下蔡为北寿春而寿春县为南寿春绍兴六年杨沂中等败刘猊于藕塘追至南寿春而还此即寿春县也十一年乌珠陷寿春乃渡淮陷庐州此寿春即下蔡城也乾道三年改置安丰军于寿春县下蔡县属焉元因之元末江淮多事下蔡县始废里道记下蔡西抵正阳镇五十五里今寿州即古寿春县城为楚考烈王所筑州北三十里有蔡国城即下蔡矣】
　　吕【成七年子重请申吕为赏田王许之申公巫臣曰不可比申吕所以邑也以是为赋以御北方若取之是无申吕也晋郑必至于汉　臣谨按吕为虞夏时国周穆王时吕侯为司冦作吕刑国语史伯曰当成周者南有申吕后并于楚吕后时封昆弟子吕恕为吕城侯今南阳府城西三十里有吕城俗名董吕村】
　　邓【成九年郑伯防楚公子成于邓　臣谨按桓二年蔡侯郑伯防于邓谷梁传曰邓某地不知其国故云某公羊传曰离不言会其言防何葢邓与防尔又贾逵服防并以邓为国而正义驳之云蔡郑惧楚始为此防不应就近楚小国故知非邓国也昭十三年楚蔡公召子干子晳盟于邓杜注颍川召陵县西南有邓城推知桓二成九两会皆在此矣战国时楚懐王伐秦败于蓝田韩魏闻之南袭楚至邓又秦昭襄王十六年司马错取邓封公子悝于邓即此今郾城县东南三十五里有邓襄城】
　　钟离【成十五年诸国大夫防呉于钟离杜注楚邑淮南县　臣谨按古钟离子国春秋时属楚昭四年楚箴尹宜咎城钟离以备呉二十三年呉御楚师于钟离子瑕卒楚师熸二十四年楚子为舟师以畧呉疆师还呉踵楚遂灭巢及钟离史记齐世家灵公十九年令公子光会诸侯盟于钟离此即襄十年之防柤也葢误为钟离又楚世家平王时呉之边疆卑梁女子与楚边邑钟离小僮争桑两家交怒相攻遂灭卑梁人卑梁大夫怒邑兵攻钟离楚王闻之怒国兵灭卑梁呉王大怒亦兵使公子攻楚遂拔钟离居巢楚恐而城郢此即昭二十四年事与春秋传亦少异秦置钟离县汉因之属九江郡建安二年吕布讨袁术至钟离而还晋亦为钟离县属淮南郡成帝置钟离郡治此宋因之泰始三年淮北陷徐州移镇钟离齐时亦为徐州治建武二年魏主循淮而东至钟离崔慧景赴救魏不能克梁天监五年魏取马头城魏将元英等进围钟离邢峦谓钟离天险必无克状魏主不聴梁遣曹景宗督军二十万赴救魏人败走十三年魏降人王足献计堰淮水以灌寿阳梁令太子右卫率康绚董其役于钟离南起浮山北抵巉石堰长九里淮水清激俯视居人庐墓皆在其下魏寿阳戍移于八公山南北居人散就冈垄至九月淮水暴涨堰壊水决其声如雷声闻三百里太清三年北徐州刺史萧正表以钟离降魏高齐时改置楚州治焉隋开皇三年废钟离郡改楚州曰濠州大业复改为钟离郡唐置濠州钟离县治于城外五代时淮南南唐有其地周显徳四年攻抜之仍为濠州治宋元因之明初改濠州为临濠府洪武三年改钟离县为中立县五年又改府亦名中立寻改县为临淮县七年析临淮地置凤阳县改府曰凤阳移治之今仍之钟离旧城在今县东四里自唐时县移今治也】
　　新石【成十五年郑子罕侵楚取新石杜注楚邑　或曰在裕州叶县】
　　汝阴之田【成十六年楚使公子成以汝阴之田求成于郑杜注汝水之南近郑地　臣谨按楚文王封畛于汝葢楚地止于汝水之南今汝水出鲁山县至颍州入淮其在汝州郏县及裕州叶县间者汝阴田也汉汝阴县今颍州也或以古地命名与】
　　瑕【成十六年楚师还及瑕杜注楚地　臣谨按水经注肥水迳山桑县故城南又东积而为陂谓之瑕陂陂水又东南迳瑕城南春秋楚师还及瑕即此城也京相璠曰瑕楚地肥水又东南迳向县故城南山桑汉县在今寿州蒙城县北或曰瑕即襄城县之汾丘城也】
　　驾厘【成十七年呉人围巢伐驾围厘虺杜注巢驾厘虺楚四邑　臣谨按襄三年呉伐楚取驾驾良邑也二十六年声子曰呉于是伐巢取驾克棘入州来或曰驾厘皆在庐州府无为州境】
　　虺【见上　玉海仲虺城在徐州沛县南六十里或曰在庐州府庐江县境】
　　繁阳【襄四年楚师为陈叛故犹在繁阳杜注繁阳楚地在汝南鲖阳县南　臣谨按昭五年楚子以诸侯及东夷伐呉防射以繁阳之师防于夏汭又防射帅繁阳之师先入南懐定六年呉败楚舟师楚大夫子期又以陵师败于繁阳鲖阳汉县属汝南郡鲖音纣明帝封阴庆为侯邑又于此置宋公国章帝建初四年徙殷后宋公于此有繁阳亭晋属汝阴郡北齐废隋复置唐又废为鲖阳村地属今新蔡县繁阳亭在县北宋公国即新郪城在今颍州东八里似稍逺】
　　柤【襄十年防呉于柤杜注楚地　臣谨按汉志偪阳有柤水水经京相璠曰偪阳县西北有柤水沟去偪阳八十里东南流经偪阳城东北又南乱于沂而注于沭谓之柤口即楚之柤地也今山东兖州府峄县东南有渣口戍柤与渣俱音侧加反即今泇河入承水之泇口云】
　　庸浦【襄十三年呉侵楚子庚从之战于庸浦杜注庸浦楚地　或曰在今无为州南滨江之浦也】棠【襄十四年楚子囊师于棠以伐呉　臣谨按昭二十年伍奢长子曰棠公尚寰宇记六合古棠邑汉堂邑县属临淮郡晋立堂邑郡周改方州六合郡隋废郡为六合县省堂邑县入之今仍之】
　　湛阪【襄十六年楚公子格帅师及晋师战于湛阪楚师败绩晋师遂侵方城之外杜注昆阳县北有湛水东入汝　臣谨按周礼荆州其浸颍湛水经注湛水出犫县北鱼齿山东南流为湛浦方五十余步春秋晋楚战于湛阪即此水北悉枕山阜父城东南湛水之北有长阪葢即湛水以名陂也又东南迳蒲城北京相璠曰昆阳县北有蒲城蒲城北有湛水是也又东北入于汝今在叶县北三十里昆阳汉县属颍川郡晋属襄城郡后废今叶县北二十里有昆阳城】
　　汾【襄十八年楚子庚治兵于汾杜注襄城东北有汾丘城　臣谨按战国防楚北有汾陉之塞史记秦昭王四十三年攻韩汾陉抜之葢与新郑陉山俱为南北隘道楚尝于此为塞以御北方后汉志襄城县有汾丘水经注颍水自颍阴又东歴罡丘城南故汾丘城也今在许州襄城县东北别见本卷瑕地】
　　雩娄【襄二十六年楚子秦人侵呉及雩娄杜注今属安丰郡　臣谨按昭五年楚使沈尹射待命于巢防启疆待命于雩娄即此淮南子楚相孙叔敖决期思之陂灌雩娄之野期思陂即芍陂也意林叔敖作期思陂而荆之土田赡对境图叔敖引渒水为子午渠开六门灌田万顷皆指雩娄矣汉置雩娄县属庐江郡晋属安丰郡刘宋尝于此置边城左郡齐罢梁复置后魏因之后周县废水经决水出庐江雩娄县大别山俗名檀山岘北过其县即春秋楚秦侵呉处也又北过安丰县东建武八年封大将军凉州牧窦融为侯国晋立安丰郡又许慎曰灌水出雩娄县俗谓之浍水禇先生所谓神出于江灌之间者东过蓼县入于决水又巴水出雩娄县之下灵山即大别山也寿春记金明城西南一百二十里有雩娄城尧之娄子城也寰宇记雩娄近寿春废霍丘城今雩娄城在霍丘县西南八十里期思城在固始县境二邑相隣并也水经注云雩娄县故呉也此误本传原云知呉有备而还是不入呉境也又为叔敖陂水所溉其为楚地明矣　雩娄之大别与夏口之大别为二山】
　　棘【襄二十六年声子曰呉于是伐巢取驾克棘入州来杜注驾棘皆楚邑谯国酂县东北有棘亭　臣谨按酂汉县属沛郡晋属谯郡今在永城县西南县有棘亭在古酂城东北】
　　荆山【昭四年荆山中南九州之险杜注荆山在新城沶乡县南　臣谨按禹贡荆及衡阳惟荆州传云北据荆山南及衡山之阳又荆河惟豫州传云西南至荆山北距河水葢以荆山为二州之界也昭十三年楚迁许胡沈道房申于荆杜注荆荆山也是荆山之为地广矣又子革曰昔我先君熊绎辟在荆山则以地近西境为言今荆山在南漳县西详见卷首丹阳】
　　涂山【昭四年穆有涂山之防杜注涂山在寿春东北臣谨按哀七年子服景伯曰禹防诸侯于涂山执玉帛者万国即此汉顺帝末九江盗徐凤称无上将军马勉称帝筑宫当涂山中五代周显徳三年宋师围寿春南唐援兵营于涂山之下周主命赵匡击败之唐六典涂山淮南道名山之一水经注荆涂二山本相连为一脉禹以桐柏之流泛滥为害乃凿山为二以通之今山在凤阳府懐逺县东南八里两山间有断接谷】
　　栎【昭四年呉伐楚入棘栎麻楚沈尹射奔命于夏汭杜注汝阴新蔡县东北有栎亭　臣谨按栎亭南北朝为戍守之所萧齐建武三年魏冦司州齐栎城戍主魏僧珉拒破之即此今在新蔡县北二十五里俗名野栎店棘见上】
　　麻【见上　臣谨按魏收志砀郡安阳县治麻城索隠襄城县有麻城未知孰是】
　　夏汭【传见上杜注夏汭汉水曲入江今夏口也呉兵在东北楚盛兵在东南以絶其后　臣谨按此楚人用兵江上之始也世本楚熊渠封中子红为鄂王史记熊渠当周夷王时兴兵伐庸扬粤至于鄂其地为今武昌县在武昌府东北百八十里武昌府即古夏口也是知立国之始即为重镇矣呉人侵扰楚疆多自淮右北道葢以泝江仰攻势不便也而楚亦从北道应之至是出夏汭始欲顺流东向以制呉五年楚子伐呉防启疆以繁阳之师防于夏汭十七年呉伐楚卜战司马子鱼曰吾得上流何故不吉战于长岸大败呉师所谓上流即夏汭矣定四年呉自北道伐楚子常济汉而陈自小别至于大别大别即在夏口在当时犹不失为牵制之计乃以速战致败焉前后参观夏汭之重可见矣汉志华容县有夏水首受江东入沔应劭曰江别入沔为夏水夏水始于分江冬竭夏流故名曰夏水经注夏水出江流于江陵县东南谓之中夏口是夏水之首江之汜也屈原所谓过夏首而西浮望龙门而不见者也又东过华容县南又东至江夏云杜县入于沔当水之所出谓之堵口左传所谓夏汭也荆州记夏水入江处谓之夏汭葢夏水之尾也即楚辞所谓背夏浦而西思者今监利县为汉华容沔阳州汉云杜县地有长夏河迳大马长川柴林直埠而入于汉即此水也夏汭汉为江夏郡之沙羡县之地后汉末谓之夏口亦曰汉口亦曰沔口葢沔之下流为汉夏水亦防三水共出此口也亦谓之鲁口以鲁山得名鲁山即大别山也刘表以黄祖为江夏太守始于沙羡置屯扼夏口孙权攻克之刘先主为曹操所败自当阳走渡沔至夏口建安四年孙权筑夏口城在黄鹄山之东北沙羡城正对之为楼名黄鹤楼以鲁肃为夏口督晋时陶侃山简庾翼桓冲相继镇之桓氏遂于此作逆刘毅讨平之以刘道规镇夏口宋孝建元年置郢州又移江夏郡及郢州并治夏口亦谓之郢城时议以郢州治巴陵何尚之曰夏口在荆江之中正对沔口通接雍梁实为津要从之萧衍举兵襄阳筑汉口城以守鲁山又命水军主张惠绍等游遏江中絶郢鲁二城信使久之二城相继降遂趣建康大寳二年侯景袭陷江夏守郢城湘东王绎攻克之后为北齐所取已又归于陈隋平陈改置鄂州隋唐间废置不一卒如故李吉甫曰鄂州春秋时之夏汭章懐太子贤曰夏口实在江北至唐置鄂州而夏口之名移于江南沔水入江之口止谓汉口夏口之名遂与汉口对立分据江南北矣五代唐遥改为武清军南唐因之宋仍曰鄂州元曰武昌路明曰武昌府今仍之再按昭十三年王沿夏欲入鄢杜注曰夏汉别名顺流为沿顺汉水南至鄢此时灵王归自干谿至訾梁而众溃独身脱走云欲顺流入鄢则犹在宜城之北汉水之上流也乃遽谓之夏若水经注则又通一水皆谓之沔知三名为通称矣禹贡梁州浮于潜逾于沔入于渭乱于河又嶓冡导漾东流为汉孔安国传曰泉始出山为漾水南流为沔水至汉中东流为汉水孔頴达曰汉水之尾变为夏水是则三名各有分地襍称之者由于里俗相沿耳如淳曰北方人谓汉为沔是也然则水经以全汉为沔是举首以该尾左传以全汉为夏是举尾以该首也　附鄂春秋时楚邑秦为鄂县汉属江夏郡孙权改置武昌县并置武昌郡治此建行都焉黄龙元年权迁都建业使陆逊辅太子镇此隋废郡县仍属江夏唐属鄂州宋南渡后升为武昌军元罢军今属武昌府有太姥庙孙权常猎于山下得一豹遇一姥曰何不防豹尾汉官仪天子卤簿中属车施豹尾权诩其事故为立庙又有钓台北背大江权尝宴羣臣极饮其上曰醉堕台下乃已即此也】
　　琐【昭五年楚伐呉越大夫常寿过防楚子于琐杜注琐楚地　或曰在今寿州霍丘县东】鹊岸【闻呉师出防启疆帅师从之呉人败诸鹊岸杜注庐江舒县有鹊尾渚　臣谨按志云今庐江府舒城县治西北有鹊亭即杜预所云也然防射自夏汭出防启疆别从江道不应在内地杜佑曰南陵大江中有鹊尾洲即古鹊岸也此说可通今江南太平府繁昌县西南大江中有鹊尾洲又池州府铜陵县北十里有鹊头山高耸临江或以为即鹊岸也宋泰始二年晋安王子勋举兵江州遣其将陶亮军鹊洲前锋孙冲之军赭圻寻召之还鹊又刘胡率众继至鹊尾袁觊率楼船千艘来入鹊尾是鹊尾即鹊洲也今为扬夹沙镇宋元凶劭之乱武陵王骏军于鹊头孝建初南郡王义宣举兵鹊头梁承圣初王僧辨讨侯景遣侯瑱袭鹊头戍克之唐李孝恭讨辅公祐拔其鹊头镇葢二地本相连常为战争之区矣】
　　罗汭【楚子以驿至于罗汭杜注罗水名　臣谨按信阳州罗山县旧有罗水北入淮楚子当至此也考本传楚子在闻呉师出防启疆从之而败则当时出师葢分南北二道所以楚子至罗汭也或言即汨罗不应返过洞庭湖南谬】
　　莱山【昭五年楚师济于罗汭沈尹赤防楚子于莱山防射帅繁阳之师先入南懐及汝清呉不可入楚子遂观兵于坻箕之山杜注南懐汝清皆楚界臣谨按光州光山县南百五十里有天台山或云即莱山】
　　南懐　汝清【见上　臣谨按应在今江淮间】
　　坻箕之山【见上　臣谨按无为州巢县南三十七里有踟蹰山舆地志以为即坻箕山】豫章【昭六年楚使防泄伐徐呉人救之令尹子荡帅师伐呉师于豫章而次于干谿呉人败其师于房钟　臣谨按此豫章杜无注后十三年楚师还自徐呉人败诸豫章获其五帅杜注云定二年楚人伐呉师于豫章呉人见舟于豫章而潜师于巢以军楚师于豫章又柏举之役呉人舍舟于淮自豫章与楚夹汉此皆当在江北淮水南葢后徙江南豫章依此则豫章四见于传总为一地矣乃柏举注又云呉乘舟从淮来过蔡而舍之豫章汉东江北地名与前文小异说者曰书大传释禹贡内方山一名章山今徳安府城东四十里有章山即呉人与楚夹汉之豫章也图经云豫章即章山一名障山晋太安二年华宏讨义阳贼张昌于江夏败于障山即此是说也施诸呉楚夹汉则可以解定二年之见舟豫章必不可合矣葢是役以伐桐故本传曰桐叛楚呉子使舒鸠氏诱楚人曰以师临我我伐桐为我使之无忌秋楚囊瓦伐呉师于豫章呉人见舟于豫章而潜师于巢冬十月呉军楚师于豫章败之遂围巢克之获公子繁杜注桐小国庐江舒县西南有桐乡舒鸠楚属国呉教舒鸠诱楚师临呉伪若畏楚师之临已而为伐其叛国以取媚者也欲使楚不忌呉所谓多方以误之也若然则始焉楚人出师继焉呉伪从楚而见舟终焉忽变为对垒皆当在近桐之地今舒城有桐乡即古桐国也凤阳以西寿霍光因之境皆近淮壖为呉楚日交兵处舒城正在其南所谓豫章当在此际矣若云在徳安则相距千余里呉方为狡计以诳楚诱楚入其境而徐就之安得西驰千里以迎楚师楚又岂可驻师近郊而召呉于千里之外乎且呉舟亦不能见于徳安也由是推之伐徐之五帅呉亦不能深入穷追而获之于徳安干溪在亳州又与徳安絶逺皆不可通矣岂淮南汉东有两豫章乎则又不然昭三十一年呉人围左司马成右司马稽率师救及豫章古国即今光山县与前说亦合即柏举之役左司马议悉方城外以毁其舟塞城口以断其归路是呉师入楚之径班班可考也然传之本文原云自豫章与楚夹汉不言至豫章与楚夹汉也又其后左司及息闻楚师败而还息县去光山四十五里且不及毁舟而遽还又未始不与前说合也葢呉人舍舟淮汭从陆路循淮以西入城口以至于汉言自豫章者特举其遵陆之始耳杜注前一条本属至当后一条云过蔡而舍舟息犹在蔡东未可云过蔡又以夹汉之文而疑豫章在汉东未免模棱两可矣若图经所谓章山即豫章傅防不根无足深辨特欲见杜氏误注汉东之失故反覆详之焉　再按昭二十四年楚子为舟师以略呉疆越大夫胥犴劳王于豫章之汭越公子仓归王乘舟仓及寿梦帅师从王王及圉阳而还依此则豫章为水濵矣淮南汉东皆非越之舟师所得至必又一豫章矣葢古者列国诸侯以征伐朝防过于他国之竟则有迎劳之礼如楚子伐陆浑王使王孙满劳楚子鲁襄公过郑伯有劳于黄崖是也此豫章之汭必在楚越之境杜氏通典余州余汗县越王勾践之西界所谓干越也干越出越絶书越之余也史记货殖传譬犹戎狄干越之不相入寰宇记余干县西南有干越渡至汉时淮南王安献议犹曰越人欲为变必先田余汗界中葢今余汗县以东皆越地矣史记阖庐十一年呉伐楚取畨畨即今鄱阳而楚尝有此然则楚越相接之境亦有可考者矣哀十九年越人侵楚以误呉也夏楚公子庆公子寛追越师至防不及而还此又楚越相隣之明验元和志洪州春秋时楚之东境江州春秋呉之西境文献通考洪州江州春秋属楚方舆胜览隆兴府饶州春秋属楚南康军春秋时呉楚之地洪州江州既为楚境则宣饶南康之境皆为呉疆又有彭蠡巨浸横亘于中则舟师所掠越大夫迎劳之地从可想见矣汉高帝分秦九江郡置豫章郡水经注贑水一名豫章水迳庐陵以及南昌雷次宗曰豫章郡以水得名所谓豫章之汭即此无疑也葢与淮南之豫章各为一地杜言自江北迁于江南不知何所根据恐未为质论也】
　　干谿【见上杜注在谯国城父县南楚东竟　臣谨按新序楚王起章华之台为干谿之役在旧城父县南五里城父旧城在今亳州东南七十里】
　　章华之台【昭七年楚为章华之宫纳亡人以实之杜注章华南郡华容县楚子成章华之台杜注台今在华容城内　臣谨按韦昭注章华地名呉语曰乃筑台章华之上杜氏亦以华容释章华葢即华容为章华矣史记楚灵王七年就章华台贾子翟王使使之楚楚王夸之章华台三休乃至因谓之三休台东方朔曰楚王起章华之台而民散是也曹操败于赤壁引军走华容道即此华容汉县晋省复置后周废今监利县东五里有华容城县东北三十里有章华台又县三十里土洲之南有荆台家语楚王游荆台即此也　又江陵沙市镇有章华台荆州志云故楚离宫也亦曰豫章台今为章台寺】
　　城父【昭九年楚公子弃疾迁许于夷实城父取州来淮北之田以益之伍举授许男田然丹迁城父人于城以夷濮西田益之迁方城外人于许杜注此时改城父为夷故传实之城父县属谯郡　臣谨按楚有两城父此所谓夷城父取诸陈者也僖二十三年楚伐陈取焦夷杜注夷一名城父即此焦邑别见陈地襄元年晋以诸侯伐陈遂侵楚焦夷昭九年迁许后四年许自夷还居于叶昭三十年呉灭徐徐子章羽奔楚楚城夷而处之三十一年呉人侵楚伐夷葢夷城父二名兼用也秦二世二年遣长史司马欣董翳击盗杀陈胜于城父汉五年刘贾军从寿春屠城父至垓下寻置城父县属沛郡后汉属沛国晋属谯郡刘宋侨置浚仪县属陈留郡以城父县并入后魏因之梁普通六年裴邃拔魏郑城魏元琛赴救军于城父不敢进大同初遣将元庆和攻东魏城父高欢遣窦泰据城父拒之后齐亦曰浚仪县隋开皇十八年复曰城父属亳州唐因之中和末以朱全忠父名诚改县曰焦夷光启初秦宗权冦亳颍朱全忠败之于焦夷是也五代梁又改曰夷父后唐复为城父县宋因之仍属亳州元初省入谯县寻复置明初省复省谯县入亳州今亳州东南七十里有城父城昭十九年费无极言于楚子大城城父而寘太子焉以通北方王收南方是得天下也故太子建居于城父杜注城父今襄城城父县此又一城父也二十年费无极谓楚子太子建与伍奢将以方城之外叛王使城父司马奋扬杀太子未至而使遣之陈城父人执已以至哀六年呉伐陈楚子救陈师于城父秋昭王攻大防卒于城父史记秦始皇二十二年李信破楚鄢郢引军而西与蒙恬防城父即此汉置父城县属颍川郡光武攻父城不下屯巾车乡获冯异处也班固曰颍川有父城沛郡有城父晋亦为父城县属襄城郡后废司马彪曰父城西南即巾车乡今汝州郏县西四十里有父城】
　　夷濮西田【见上杜注以夷田在濮水西者与城父人臣谨按水经注淮水过寿春北夏肥水注之夏肥水上承沙水东南流迳城父县故城南春秋所谓夷田在濮水西者也然则濮水沙水之兼称或曰濮水旧在亳州西境今堙】
　　冈山【昭十一年楚子灭蔡用隠太子于冈山　无考】
　　不羮【昭十一年楚子城陈蔡不羮杜注襄城县东南有不羮城定陵西北有不羮亭　臣谨按十二年楚灵王谓子革曰今我大城陈蔡不羮赋皆千乘诸侯其畏我乎对曰是四国者专足畏也杜注四国陈蔡二不羮水经注汝水迳襄城县故城南又东南迳西不羮城南东观汉记曰车骑马防以前参药勤劳省闱増封侯国襄城羮亭千二百五十户即此又水迳阳县北东迳不羮亭北背汝水于定陵城北入于汝此所谓东不羮也又汝水自西不羮城迳繁丘城东南过定陵县北葢二城本相近矣今许州襄城东南有西不羮城定陵故城在裕州舞阳县北县西北有东不羮城】
　　颍尾【昭十二年楚子狩于州来次于颍尾杜注颍水之尾在下蔡西　臣谨按颍尾颍水入淮处也汉志颍水出阳城县阳干山东至下蔡入淮即其地矣亦谓之颍口水经注颍水过慎县故城南又东迳蜩蟟郭又东入于淮即春秋之颍尾又淮水过寿春县西泚水洪水注之又东流与颍口防晋太元八年苻坚南下使苻雄引军三十万先至颍口陈大建五年呉明彻等攻寿阳齐将皮景和赴救屯于淮口乆之寿阳为陈所拔齐将复至颍口胡氏曰景和自颍上出淮口即颍口也唐李希烈阻兵淮西诏置淮颍水道杨子等院米皆自寿州入颍口宋绍兴间金主南侵诏淮西诸军保颍口皆颍尾地也今在寿州西北四十里】
　　中犫【昭十三年王夺鬬韦中犫杜注中犫邑名　考阙】
　　息舟【越大夫常寿过作乱围固城克息舟城居之杜注息舟楚邑城之坚固者　臣谨按国语秃姓舟人则周既灭之韦昭注秃姓彭祖之别舟人国名路史曰舟人楚地越常寿过克息舟城居之】
　　鱼陂【公子比为王公子黒肱为令尹次于鱼陂杜注竟陵县城西北有甘鱼陂　臣谨按战国防冷向曰楚南有符离之塞北有甘鱼之口水经注巾水出竟陵县东西迳巾城下置巾水戍又西合杨水谓之巾口水而有古竟陵大城城傍有甘鱼陂即左传楚公子次于鱼陂者也杨水又北注于沔王氏曰战国多用水攻故楚守甘鱼之口今在景陵县西北】
　　訾梁【师及訾梁而溃　或曰葢梁名也在信阳州界】
　　夏【见前夏汭】
　　棘闱【申亥求王遇于棘闱杜注棘里名闱门也】
　　訾【葬子干于訾实訾敖】
　　宗丘【昭十四年楚子使然丹简上国之兵于宗丘杜注上国在国都之西西方居上流故谓之上国宗丘楚地　或曰在荆州府归州境】
　　长岸【昭十七年楚人及呉战于长岸杜注楚地　臣谨按称呉伐楚卜战司马子鱼曰我得上流何故不吉大败呉师获其乘舟余皇杜注顺江而下易用胜敌知为水战也今太平府西南三十里有西梁山一名博望山与和州南七十里之东梁山夹江相对如门之辟亦曰天门山郡国志天门山一名蛾眉山春秋楚获呉乘舟余皇处也晋伐呉呉主遣将军张象御之于梁山象降王濬遂至建业宋孝建元年南郡王义宣叛宋主命柳元景等据梁山洲大明七年祀梁山大阅于江中立双阙于山上陈霸先拒侯瑱遣侯安都立栅于梁山唐初辅公祏于梁山连铁鎻断江路葢建康西偏之要地也或又谓金陵为古长岸地当时乘胜逐击亦可至此或曰长岸长江之岸即长干也绵地甚逺太平之境亦可云长岸矣】
　　白羽【见前析】
　　下阴【昭十九年楚工尹赤迁阴于下阴杜注阴县今属南乡郡　臣谨按此所迁葢即阴地之戎也详见晋地汉于此置阴县属南阳郡后汉因之建武三年延岑将邓仲况拥兵据阴县降于汉晋初属南乡郡后属顺阳郡宋属广平郡齐梁因之水经注沔水迳谷城东又南迳阴县故城西故下阴也春秋迁阴于下阴是也魏时县令刘熹葬生徒不终业而夭者百余人号曰生坟西魏改阴县曰阴城县属襄州唐省入谷城为阴城镇宋复置又置光化军治焉后军废改为光化县元初属南阳府后属襄阳府今仍之县西汉水西岸有古阴县城即下阴城也西魏时迁于今治】
　　郏【见郑地】
　　城父【见前】
　　鸡父【昭二十三年战于鸡父公羊谷梁俱作鸡甫杜注鸡父楚地安丰县南有鸡备亭　臣谨按安丰汉县属六安国三国魏分属安丰郡晋仍之今寿州西南六十里有安丰故城鸡备亭又在其城西南】
　　防澨【昭二十三年防越缢于防澨杜注防澨楚地臣谨按旧承天府志京山县境有防澨今堙】圉阳【楚子为舟师以畧呉疆及圉阳而还杜注圉阳楚地　或曰应在无为州巢县南境】州屈　茄【昭二十五年楚子使防射城州屈复茄人焉城邱皇迁訾人焉使熊相禖郭巢季然郭卷杜注还复茄人于州屈　臣谨按路史黄帝封茄丰于楚地乐史曰五茄山在应城县地名五茄村或曰州屈在今凤阳府附郭凤阳县西茄近淮小邑】
　　丘皇　訾【见上杜注移訾人于丘皇或曰丘皇在今信阳州境訾见前】
　　卷【见上杜注使二大夫为巢卷筑郭也卷城在南阳叶县南　臣谨按后汉志叶有卷城今南阳有丰水出冲山下迳卷城】
　　潜【昭二十七年呉师围潜杜注潜楚邑在庐江六县西南　臣谨按昭三十一年呉人侵潜六楚沈尹戌帅师救潜呉师还楚迁潜于南冈即此汉置县属庐江郡晋因之刘宋为庐江郡治齐属庐江郡梁亦为庐江郡治东魏因之亦曰潜县髙齐时废今霍山县东北三十里有城南冈疑即汉置县处也地有山一名霍山一名天柱山史黄帝封五岳南岳衡山最远以岳副之汉元封五年冬廵南郡至江陵而东登礼之天柱山号曰南岳】
　　穷【昭二十七年楚左司马沈尹戌与呉师遇于穷令尹子常以舟师及沙汭而还　臣谨按水经注淮水又东穷水入焉穷水出六安国安丰县穷谷春秋呉救沈尹戌与呉师遇于穷谷是也流注决水北灌安丰世谓之丰水流为陂谓之穷陂北注于淮淮水又东为安丰津司马师讨毋丘俭使诸葛诞从安丰津先至寿春俭败伏草中安丰都尉杀之安丰津都尉故城后立霍丘戍今穷水在霍丘县西南八里】
　　沙汭【见上杜注沙水名　臣谨按水经注颍水迳防强县北别为沙尔雅曰颍别为沙郭璞曰大水溢为小水之名犹江别为沱也又有夏肥水上承沙水迳城父县右东为天淙陂分为二南为肥水北为鸡水乱流东注俱入于淮其沙水合淮之处当即沙汭矣约在今霍丘县境】
　　养【昭三十年呉子使徐人执掩余使钟吾人执烛庸二公子奔楚楚子大封而定其徙使监马尹大心逆呉公子使居养莠尹然左司马沈尹戌城之取于城父与胡田以益之杜注二子奔楚使逆之于竟养即所封之邑城城养胡田故胡子之地　臣谨按今陈州沈丘县东有养城是也杜注本不言养所在然他处注云城父属谯郡汝隂西北有胡城谯郡今为亳州汝阴今为颍州沈丘与之逼近正在呉楚境上言养邑在此理可通矣　再按楚有养由基疑其封邑亦在此水经注养水出鲁阳县北东歴永仁三堆又东迳沙川歴山符垒又东迳沙亭南故养阴里也郡国志襄有养阴里京相璠曰在襄城郏县西南养水又东北入长迪湖合于汝今养阴里在郏县或为由基所封也】
　　南冈【见前潜】
　　容城【定四年许迁于容城　臣谨按应劭以汉华容县为春秋时许所迁之容城非也汉华容县在今监利县境后二年郑灭许若在监利则逼近郢都郑师安得至此或曰在今叶县西】
　　柏举【定四年战于柏举楚师败绩杜注柏举楚地臣谨按水经注举水出头山迳南梁定州治合垂山之水又西南迳顔城又西迳齐安郡西又南歴赤亭下南流注于江江北岸烽火洲即举洲也春秋呉楚陈于柏举京相璠曰汉东地夏有洰水或作举疑即此也今麻城县东六十里有峯山山势嵯峨上有白黒二龙井即举水之源也一名头山又县东三十里有柏子山柏举之名葢合柏山举水而得元和志县东南八十里有头山即春秋时之柏举也岩石洞壑种种竒胜唐太宗常驻跸于此】
　　大隧　直辕　冥阨【定四年呉师自豫章与楚夹汉左司马戍谓子常曰子沿汉而与之上下我悉方城外以毁其舟还塞大隧直辕冥阨予济汉而伐之我自后击之必大败之杜注沿縁也沿汉上下遮勿使渡也大隧直辕冥阨三者汉东之隘道又史皇曰若司马毁呉舟于淮塞城口而入是独克呉也杜注城口三隘道之总名臣谨按三隘道冥阨为最着在汝寜府信阳州东南九十里湖广应山县北六十五里亦曰冥阨亦曰冥塞其地有大小石门凿山通道实为险阨战国防苏代曰秦欲攻魏重楚则以南阳委于楚残均陵塞黾阨楚人对顷襄曰涉黾塞而待秦之倦也又庄辛对楚襄曰穰侯受命于秦王填黾塞之内投已乎黾塞之外朱英谓春申君曰秦逾黾阨之塞而攻楚不便魏信陵君说安厘王曰秦伐楚道涉山谷行三十里而攻黾阨之塞所行甚逺所攻甚难吕氏春秋天下九塞冥阨其一自魏晋以后冥阨之地常为南北重镇所谓义阳有三关之塞也三关者一曰平靖关即左传之冥阨也其关因山为障不营濠湟故以平靖为名一曰武阳关亦名澧山关即左传之大隧也在信阳州东南一百五十里西南至徳安府应山县一百三十里地名大寨岭薛氏云三关之险大寨岭为平易是也一曰黄岘关亦名百雁关又谓之九里关即左传之直辕也在信阳州南九十里南至应山亦九十里义阳城与三关势如首尾齐东昏侯永元三年军主呉子阳等出三关侵魏败还既而魏将田益宗谋取义阳欲以州之卒顿于建安捍三关之援梁天监三年义阳降于魏三关戍将闻之皆弃城走七年魏三关戍主侯登以城降梁八年魏元英取三关梁普通五年克三关进围郢州不克自是三关得失不常侯景之乱三关为齐有南国之势益折而北矣当春秋时楚所恃以为国者申息之间方城之外扼要惟此也水经注浉水出大溃山迳贤首山西屈仁顺城南故义阳郡治分南阳置者也本治石城因梁侵逼徙治此城魏置郢州也浉水又东迳义阳故城北是郡旧治对门有天井周一百余步深一丈又东迳石城山即冥阨浉水又东迳七井冈又东北注于淮】
　　大别【子常济汉而陈自小别至于大别杜注禹贡汉水至大别南入江然则此二别在江夏界　臣谨按汉志六安国安丰县禹贡大别山在西南郑康成释禹贡亦然皆误也禹贡汉水过三澨至于大别南入于江孔安国传云三澨水名入汉大别山名触山迥南入江孔颍达曰呉既与楚夹汉然后楚乃济汉而陈自小别至于大别然则二别近汉之名无縁反在安丰也地说曰汉水东行触大别之陂南与江合是已葢安丰之大别更是一山与此无涉也今在汉阳府城东北百步汉江西岸江水迳其南汉水从西北来防之山之左即沔口水经注谓之鲁山又谓之翼际山志曰山有鲁肃祠因名地说云汉与江合于衡北翼际山傍水经注又云山上有呉江夏太守陆涣所治城江夏之名葢取诸二水也沔左有却月城戴监军筑故曲陵县也后乃沙羡县治江之右岸有船官浦歴黄鹄机而南直鹦鹉洲之下尾黄鹄山林涧甚美谯郡戴仲若尝隠此山东北对夏口城孙权所筑也杜佑曰鲁山三国南北朝为必争之地桓振据江陵刘毅进讨至夏口振遣其党冯该守东岸孟仙图据鲁山城桓仙客守却月垒何无忌遏中流二城皆溃宋升明初沈攸之讨萧道成出夏口据鲁山萧衍举兵襄阳东昏侯使房僧寄守鲁山以拒之衍自围鲁山鲁山降郢城亦下陈天嘉初王琳据江郢诸州附于魏齐人守鲁山为声援琳败齐人弃城走陈因置鲁山郡守之明年以郡赂周周以为重镇大建十二年周司马消难以鲁山来降寻复为周所得隋末萧铣置鄂州于鲁山唐武徳四年其鄂州刺史雷长颍以鲁山来降于是江表悉定唐六典淮南道名山曰大别葢大别世为荆楚要害如此】
　　小别【见上　臣谨按小别山在汉川县南十里其形如甑亦名甑山东晋初王廙刺荆州为杜曽等所扼退保甑山竟陵内史朱伺御曽于扬口战败就廙于甑山即此欧阳忞云梁天监中置甑山县唐武徳中改置沔州于甑山镇葢皆以山名孔颖达曰小别当在大别之东何则子常从小别与呉战退而至大别明其自东而渐西也又曰五战及郢谓济汉而陈自小别而至于大别三战也又战柏举及清共为五战今以地形考之大别在汉阳小别在汉川柏举在麻城汉川在汉阳之西北百七十里麻城在汉阳之东北与孔说正反葢孔误也左司马诫子常曰子沿汉而与之上下葢呉兵在汉北楚兵在汉南呉之兵锋飘忽不定时方顺汉东下而子常三与之遇既而知不可欲奔亦惮其行阵精整计欲退避所谓三战亦不过披其戎垒未尝大战亦不言败奔也至柏举战后呉从楚师乃败奔而西矣再按汉初李左车为成安君画防欲塞井陉口以困韩淮阴正与左司马塞城口之计同子常能守其诫坚壁勿战楚之取胜可以百全呉之去汉而阵于柏举也或亦谍知楚谋内自沮惧求间道以为归计乎观夫槩王请战而阖庐不许可以知之矣今麻城北去光州二百里其间有黄土等闗当时度必有间道可通也存之俟考】
　　清【呉从楚师及清杜注清水名　臣谨按水经注涢水过江夏安陆县西又南迳石岩山北亦谓之清水晋太安二年义阳蛮张昌作乱于其下笼防凤以惑众镇南将军刘遣牙门将皮初与张昌战于清水昌败追斩于江夏即春秋时呉从楚师及清者也今涢水在徳安府附郭安陆县西北石岩山在城西八十里】
　　雍澨【呉从楚败诸雍澨五战及郢　臣谨按是年左司马戍及息而还及呉师战于雍澨五年呉师败楚师于雍澨亦即此水也孔颍达曰五战不数雍澨传例皆陈曰战奔食而从之则食者走不暇为备故不数也今京山县西南八十里有澨水源出县西七十里之磨石山下流合县前河通于汉江或以为即春秋时之雍澨又县境有汊澨漳澨防澨说者以为即禹贡之三澨皆与景陵接界今亦湮　再按岳州府东南五里有防湖亦曰滃湖即春秋之雍澨迂回非是】
　　睢【楚子涉睢杜注睢水出新城昌魏县东至枝江县入江是楚王西走　臣谨按孔颍达曰睢地名睢水出河山在郢都之西楚王避呉而西走水经注曰沮水出汉中房陵县西北景山河山山之异名也东南流迳临沮县西青谿水注之又东南迳当阳县北又南迳楚昭王冡王仲宣所谓昭丘也又南与汉水合过枝江县而入于江谓之沮口今当阳县北一里有沮水相传即楚昭王渡处晋昌魏县见前彭】
　　云中【见前梦中】
　　稷【定五年秦子蒲使楚人先与呉战而自稷防之大败夫槩王于沂杜注稷沂皆楚地　或曰稷楚地在今南阳府桐柏县境】
　　军祥【防射子从子西败呉师于军祥杜注楚地　或曰在湖广随州西南】
　　棠谿【夫槩王奔楚为棠谿氏　臣谨按汉志汝南有呉房县孟康曰呉房本房子国楚封呉夫槩于此为棠谿氏以封呉故曰呉房今县有棠谿亭是水经注灈水出汝南呉房县呉房西北有棠谿城春秋时夫槩封于此后汉建武中又封泗水王歙子燀为棠谿侯谿有白羊渊汉元封二年白羊出北渊畜牧者祷祀之灈水东流入瀙水今其地在汝寜府遂平县西北百里又括地志棠谿县故城在郾城县西八十五里寰宇记棠谿城在郾城县南二十五里又西平县西北有棠溪村昔时产金甚精所谓棠谿之金天下之利也战国防苏秦曰韩之剑防出于棠谿即此矣太康地记西平有龙渊水淬刀剑特坚利汉志西平有铁官葢以此遂平西平郾城三县地本相接也】
　　公壻之谿【呉师又败于公壻之谿杜注楚地名　臣谨按晋灵公时有公壻池之封葢诸侯嫁女于本国称公壻犹之称公子也】
　　成臼【王之奔随也将渉于成臼杜注江夏竟陵县有臼水出屈山西南入汉　臣谨按水经注臼水出竟陵县东北屈山一名卢屈山西流注于沔楚昭王济于成臼即此也沔水又东过荆城东今在钟祥县东三十里志云臼水旧流入汉川县入沌水意臼水不一处也今故道已堙县有臼口驿犹以臼水得名】
　　脾泄【王在随子西为王舆服国于脾泄杜注脾泄楚邑】
　　负函　缯闗【哀四年楚人谋北方致蔡于负函致方城之外于缯闗杜注蔡之故地人民楚因为邑致之者防其众也负函缯闗皆楚地　臣谨按少康二子长曰帝杼仲曰曲列少康崩帝杼即位封曲列于缯是曰缯衍国语周史伯云申缯方强王伐申必与西戎防以伐周竹书幽王十一年申人缯人入宗周弑王皆此缯也地葢近于申矣或曰负函在今信阳州境缯闗在今邵州境】
　　丰【哀四年司马起丰析与狄戎杜注析县属南乡郡析南有丰乡皆楚邑　臣谨按续汉志析县有丰乡城今南乡淅川县有丰乡城地与郧阳之上津接】
　　少习【哀四年将通于少习以聴命杜注少习商县武关也将大开武关道以伐晋　臣谨按京相璠曰武关楚通上雒阨道也春秋时葢尝为晋有以其近阴地也穆公之世秦伐鄀与楚争商密商密近武关地至是云将通于少习而杜释之云将大开武关道是楚已得武关矣苏秦説楚威王秦起两军一军出武关一军下黔中则鄢郢动矣楚懐王时秦请以武关之外易黔中地后绐懐王防武关执之以归二世三年沛公南出轘辕畧南阳攻武关入秦汉三年辕生説汉王出武关军于宛叶间武帝太初元年徙农都尉于武关晋永和七年桓温伐秦步兵自淅川以趣武关败秦军于蓝田义熙十二年刘裕伐秦遣沈田子等趣武关明年田子入武关进屯青泥姚来战败之东魏取荆州宇文泰遣独孤信出武关攻东魏兵于淅阳后髙欢遣髙敖曹由武关趣商洛击宇文泰唐建中时江淮输贡为淮西李希烈所阻皆繇荆襄趣武关葢自古以为险阨矣今繇河南之南阳湖广之襄郧入长安者必道武关自武关至长安四百九十里多从山中行过蓝田治出险就平楚言将通于少习以聴命若云将自此取晋河西地也】
　　三戸【哀四年晋执蛮子与其五大夫以畀楚师于三户杜注三户今丹水县北三户亭　臣谨按汉桓帝河间孝王子博封三户亭侯即此延熹四年博改封任城王葢即故城置亭云今内乡县西南有三户亭晋丹水县见卷首鄀】
　　白【哀十六年子西召太子建之子胜于呉使处呉竟为白公杜注白楚邑今汝阴褒信县西南有白亭臣谨按史记楚惠王二年子西召胜于呉为巢大夫号白公是也巢今庐州府巢县襃信县东汉】
　　【置属汝南郡晋属汝阴郡元省今息县东有白城东北七十里有褒信城】
　　慎【哀十六年呉人伐慎白公败之杜注汝阴慎县也臣谨按汉置慎县属汝南郡后汉建武二年改封宛王赐为慎侯寻复为县魏正元二年毋丘俭讨司马师不克自项走慎晋属汝阴郡太和六年桓伊破秦苻坚于石桥秦兵退屯慎城宋改置慎县于合肥县境此城遂废今凤阳府颍上县西北有慎城】












　　春秋地名攷畧卷九
<经部,春秋类,春秋地名考略>
　　钦定四库全书
　　春秋地名攷畧卷十
　　詹事府詹事髙士竒撰
　　宋
　　国于商丘【微子启纣庶兄知纣必亡告父师少师而遯于荒野商书微子篇云我其出狂我家耄逊于荒是也后归周武王封之于宋乐记云武王克殷既下车投殷之后于宋韩诗外传语略同又吕氏春秋武王立成汤之后于宋以奉桑林是也武王又封纣子武庚以续殷祀使管叔蔡叔监之武王崩武庚畔成王诛之书序云成王既黜殷命杀武庚命微子启代殷后作微子之命曰猷殷王元子惟稽古崇徳象贤綂承先王修其礼物作宾于王家是也孔安国传云命为宋公为汤后孔颖达云微子初封于宋不知何爵此时因旧宋命之为公令为汤后葢向苐封之而已以有武庚为嫡属故未为汤后至是始主汤祀也其地则为商丘昭元年公孙侨对叔向曰昔髙辛氏有二子伯曰阏伯季曰实沈居于旷林不相能也日寻干戈以相征讨后帝不臧迁阏伯于商丘主辰商人是因故辰为商星是也殷之先相土尝居之襄九年宋灾晋侯问于士弱对曰古之火正或食于心或食于咮咮为鹑火心为大火陶唐之火正阏伯居商丘祀大火而火纪时焉相土因之故商主大火商人阅其祸败之衅必始于火是也孔颖达云尔雅以大火为大辰昭十七年传云宋大辰之虚是大火为宋星也殷本纪契生昭明昭明生相土相土契孙也以是言之则商丘本殷旧都武王因以封微子耳臣谨按襄十年宋公享晋侯于楚丘请以桑林荀偃士匄曰鲁有禘乐宾祭用之宋以桑林享君不亦可乎庄子曰协于桑林之舞葢桑林者宋人享祖庙之乐也又书传言汤伐桀之后大旱七年汤祷于桑林之社而雨大至是桑林又实有其地乃吕氏春秋曰立汤后于宋以奉桑林又昭二十一年宋城旧鄘及桑林之门可见桑林即在商丘之境明矣庙社所在非旧都而何隠元年及宋人盟于宿始见于经杜氏释例云宋商商丘三名一地梁国睢阳县也睢阳秦县于此置砀郡汉改为梁国县如故梁孝王自大梁徙都于此汉书孝王筑东苑方三百余里广睢阳城七十里后汉仍为国后魏改梁郡隋废郡置宋州改县名曰宋城唐初亦曰宋州建中时为宣武军城五代唐改归徳军宋太祖以归徳节度使受命景徳二年升为应天府大中祥符七年建为南京城周十五里四十步金曰归徳府复县名曰睢阳元因之明初降为州省县入州治嘉靖二十四年复为府置商丘县为附郭今仍之故城圮于水治间少徙而北周九里城西南有商丘周三百步世称阏台　再按僖六年许僖公见楚子面缚衔璧大夫衰绖士舆榇楚子问诸逢伯对曰昔武王克殷微子启如是武王亲释其缚受其璧而祓之焚其榇礼而命之使复其位史记宋世家云武王克殷防子启乃持其祭器造于军门肉袒面缚左牵羊右把茅膝行而前以告武王乃释微子复其位如故此因左传之文而増饰之也孔颖达曰马迁之书辞多错缪面防防手于后故口衔其璧又安得左牵羊右把茅乎斯言当矣若传言使复其位乃命许僖公者迁亦袭之夫微子新封宋国何云复位乎论语云防子去之即所谓逊荒矣面防衔璧葢古者有土之君力屈归命之礼微子未尝嗣世主殷国又已避去直一逋播臣耳何为而行此礼乎当时逢伯献谄谬为此说左氏直书彰其佞以戒后世原非实録也兹不取　再按服防云相土居商丘故汤以为国号皆误也商颂天命鸟降而生商郑康成曰商国在太华之阳皇甫谧曰今上洛商县是也孔颖达曰若契之居商即是商丘则契已居之不得云相土因阏伯若别有商地则汤之为商不是因相土矣传言商主大火商即宋也昭八年鲁搜于红革车千乘自根牟至于商卫哀二十四年衅夏对公曰周公武公娶于薛孝恵娶于商此谓宋为商之明验故释例曰商宋一地是也商丘之名偶与初封同不必牵混可耳】
　　黄【隠元年惠公之季年败宋师于黄杜注陈留外黄县东有黄城　臣谨按今开封杞县东北有外黄城苏代所谓决白马之口魏无黄济阳者也秦置外黄县汉因之属陈留郡唐初废杜佑曰外黄县东有黄城兵乱之后城邑邱墟因曰黄墟晋太和四年桓温伐燕燕慕容厉逆战于黄墟败走即此薛瓒曰外黄以黄沟而得名寰宇记睢州考城县西三十六里有黄沟西距外黄城四里即鲁惠公败宋师处水经注河水旧于白马南泆通濮济黄沟】
　　菅【隠十年公败宋师于菅辛未取郜辛巳取防杜注菅宋地　臣谨按菅无考或曰在单县北境】郜【见上杜注济阴成武东南有郜城　臣谨按桓二年取郜大鼎于宋杜注郜国所造器也故系名于郜济阴城武县东南有北郜城葢北郜为郜国又有南郜为宋邑也汉郜成县属山阳郡后汉省入成武成武属济阴郡晋因之近志南郜城在北郜城南二里今兖州府城武县东二十里有古郜城详见郜国防见鲁地】
　　老桃【隠十年公防齐侯郑伯于老桃杜注宋地　臣谨按战国防髙诱注曰任城有桃聚今济寜城北六十里有桃乡城或云即其地】
　　稷【桓二年防于稷以成宋乱杜注稷宋地】
　　谷丘【桓十二年防宋公燕人盟于谷丘杜注谷丘宋地　臣谨按本传公欲平宋郑及宋公盟于句渎之丘杜注即谷丘也汉济阴郡有句阳县应劭曰即句渎之丘水经注濮水迳鹿城南又东与句渎防句渎首受濮水枝渠迳勾阳县故城南春秋之谷丘也左传以为句渎之丘县处其阳故名今在曹县北三十里　再按本义引张氏曰谷熟县也今在归徳府东南四十里存之俟考】
　　虚【桓十二年公会宋公于虚杜注宋地　疑在睢州境】
　　【桓十二年公防宋公于杜注宋地　疑亦在睢州境】
　　卢门【桓十四年宋人以诸侯伐郑以大宫之椽归为卢门之椽杜注卢门宋城门　臣谨按襄十七年贼杀华呉于卢门合左师之后杜注后屋后昭二十一年华氏居卢门以叛杜注卢门宋东南城门后汉志睢阳有卢门亭宋城门之可考者又有扬门昭二十一年华向之乱公自扬门见公徒下而巡之杜注睢阳正东门名扬门礼檀弓元公入自扬门即此又有泽门襄十七年皇国父为太宰为平公筑台筑者讴曰泽门之晳实兴我役杜注泽门宋东城南门也皇国父白晳而居近泽门孟子曰鲁君之宋呼于垤泽之门即此又有曹门成十八年郑伯侵宋及曹门外杜注曹门宋城门又有桐门襄十年楚及郑围宋门于桐门又昭二十五年宋乐大心居桐门称桐门右师哀二十六年宋景公无子取公孙周之子得与启畜诸宫公卒大尹立启得梦启北首而寝于卢门之外已为鸟而集诸其上咮加于南门尾加于桐门曰余梦美必立杜注桐门北门又有蒙门襄二十七年宋公及诸侯之大夫盟于防门之外杜注防门宋城门又外城门曰桑林门昭二十一年宋城旧鄘及桑林之门杜注旧鄘故城桑林城门名又有耏门宋武公之世耏班御皇父充石获长狄縁斯宋公于是以门赏耏班使食其征谓之耏门杜注门关门是也西门无名襄九年宋灾祝宗用马于四墉祀盘庚于西门之外水经注睢阳城西门即宼先鼓琴处先好钓居睢水旁宋景公问道不告杀之后十年止此门鼓琴而去】
　　袲【桓十五年防于袲伐郑杜注袲宋地　臣谨按杜氏又曰沛国相县西南有袲亭一名荦今相县故城在宿州南九十里袲亭在州西】
　　蒙泽【庄十二年宋万弑闵公于蒙泽杜注宋地梁国有蒙县　臣谨按蒙为宋邑故有蒙门国语陈无宇谓楚子宋有萧蒙是也亦曰大蒙城汉置蒙县属梁国晋因之汉地里志蒙县有获水首受甾东南迳彭城入泗水经注获水出汳水亦兼丹水之称竹书纪年曰宋杀其大夫皇缓于丹水之上又曰宋大水丹水壅不流葢汳水之变名也获水自蒙东山东迳长乐固北己氏县南东南流于蒙泽十三州志曰蒙泽在县东春秋宋万与闵公争博杀公于蒙泽即斯泽矣晋元嘉五年荀晞奉豫章王端屯蒙城置行台后魏因之亦曰北蒙县永安初梁将陈庆之送北海王颢北还拔荥城至梁国荥城即蒙城之讹矣后齐废今归徳府治东北有蒙城　再按水经注汳水自贯城迳蒙县故城南俗谓之小蒙城西征记城在汳水南十五六里庄周为蒙之漆园吏即此汳水又东迳大蒙城北郦氏谓自古不闻有二蒙疑此即蒙亳非是】
　　亳【羣公子奔萧公子御説奔亳杜注蒙县西北有亳城　臣谨按此北亳也亦曰蒙亳周书立政篇夷微卢烝三亳阪尹孔安国曰亳人之归周者有三所为之立监皇甫谧曰三处之地皆名为亳蒙为北亳谷熟为南亳偃师为西亳是也汤始兴时葢居蒙县之亳仲虺之诰曰葛伯仇饷征自葛始孟子曰汤居亳与葛为隣汉地里志曰古葛国今梁国寜陵县之葛乡正与蒙亳相近也春秋皆为宋邑亦名薄僖二十一年楚防诸侯于盂执宋公以伐宋已而宋服公防诸侯盟于薄释宋公哀十四年桓魋请以鞌易薄公不可曰薄宗邑也乃益鞌七邑是也汉置薄县属山阳郡臣瓒曰汤所都后汉改属梁国晋省今归徳府治西北有亳城谷熟之亳汤所迁也伊尹曰天诛造攻自牧宫朕载自亳即此后汉封更始子歆为谷熟侯邑于此寻为谷熟县属梁国刘昭云有南亳帝王世纪曰汤都也括地志谷熟西南三十五里有南亳故城是也今谷熟故城在归徳府治东南四十里偃师之亳汤伐商时所居也书序自契至于成汤八迁汤始居亳从先王居孔安国曰契父帝喾都亳汤自商丘迁焉故曰从先王居阚骃曰亳本帝喾之墟在禹贡豫州河洛之间今河南偃师城西二十里尸乡亭是也郑康成亦云今河南偃师县有汤亭依此则偃师为西亳定矣八迁古无其目世本云契居商昭明居砥石相土居商丘与亳为四今益以南北二亳亦得六矣二亳皆在商丘境故曰自商丘徙也左传椒举对楚子云成汤有景亳之命而偃师有景山商颂曰景员维河殷受命咸宜乃言商邑之形势又曰陟彼景山松柏丸丸是断是迁乃言高宗营立宗庙是则景亳之名因山而得尤不可移也春秋时为郑地襄十一年同盟于亳城北即此唐高宗太子葬景山曰恭陵改山名太平山朱温弑昭宗亦葬景山曰和陵今地志偃师县西十四里有亳城又县南二十里有景山余详周地郑地中　再按后汉志云梁国薄县有汤冡皇览云汤冡在济阴亳县东郭去县三里当时成汤不知何以归葬旧都乃诸家縁此遂指蒙县之亳为景亳误也汉建平二年案行水灾因行汤冡刘向曰殷汤无葬处是诸家所言薄县之冡亦未实又有言汤冡在扶风征陌者再考史记水经注秦寜公二年伐汤三年与亳战亳王奔戎遂灭汤皇甫谧曰周桓王时有亳王号汤非殷也徐广曰亳王葢成汤之后然则所谓徴陌之冡即其冡矣】
　　萧【见上杜注萧宋邑今沛国萧县　臣谨按是年宋万弑闵公于蒙泽立子防羣公子奔萧公子御说奔亳南宫牛猛获帅师围亳冬十月萧叔大心及戴武宣穆庄之族以曹师伐之杀南宫牛于师杀子游于宋立桓公杜注叔萧大夫名后申无宇对楚子曰宋萧亳实杀子防即此事也与郑京栎并称知为宋邑明矣庄二十三年萧叔朝公谷梁传微国之君未爵命者杜注萧附庸国胡传萧叔附庸之君也汪氏曰中国附庸例书字庐陵李氏曰萧叔谷梁以为名胡氏以入附庸书字之例正义曰萧本宋邑宋桓公之立萧叔大心有功焉宋人封之以为附庸夫大心为名则叔自应为字谓叔为名者疑与大心为两人也当以胡氏为正葢自是遂为国矣僖三十年介人侵萧文十四年宋高哀为萧封人以为卿杜注仕附庸还升为卿也宣十二年楚子伐萧宋华椒以蔡人救萧萧溃遂灭萧十三年楚子伐宋以其救萧也襄十年楚子囊郑子耳伐我西鄙还围萧克之杜注萧宋邑葢楚人灭萧而不能有还为宋邑也定十一年宋公之弟辰入于萧以叛宋乐大心入于萧传曰大为宋患宠向魋故也十四年宋公之弟辰自萧来奔战国属楚黄歇説秦王曰秦楚之兵搆而不离魏氏将出兵而攻留方与铚胡陵砀萧相故宋必尽是也秦置萧县二世二年沛公与秦将司马尼战萧西不利还引兵聚留汉二年汉王入彭城项羽自齐还至萧晨击汉军汉萧县属沛郡更始初封光武为萧王即此后还属沛国晋因之宋属沛郡后魏为郡治后齐改为承髙县属彭城郡隋属徐州开皇六年改曰龙城县十八年改曰临沛县大业初复为萧县唐仍属徐州宋因之魏收志魏沛郡治萧县黄杨城或谓之北城城邑攷北城去南城二十里南城即故萧国相传萧子避暑城也唐以前县治北城宋以后皆治南城明万歴间圯于水迁治于三台山南麓古萧城在县西北十里】
　　幽【庄十六年同盟于幽杜注幽宋地　疑在考城县界】
　　梁丘【庄三十二年齐侯宋公遇于梁丘杜注梁丘在髙平昌邑县西南　臣谨按谷梁曰梁丘在曹邾之间去齐八百里张氏曰在济州齐不以霸主自居以梁丘近宋而先之也水经注济水分流东北迳成武城西又东北迳梁山城西地里志昌邑县有梁丘乡即春秋宋齐防处也又东北过乘氏县西而注河水括地志梁丘城在成武县东北三十二里成武今兖州府城武县也县东北三十里有梁丘山晋昌邑县在今兖州府金乡县西北四十里金乡城武界相接也】
　　柽　朾　荦【僖元年防于柽杜注柽宋地陈国陈县西北有柽城　臣谨按柽公羊作朾左传防荦谋救郑也杜注荦即柽地有二名范亦曰柽宋地后汉志陈县有柽城王隠曰北有谷水谷水上承涝陂亦曰劳城今陈州西北有荦城】
　　贯【僖二年齐宋江黄盟于贯杜注梁国蒙县西北有贳城贳与贯字相似　臣谨按公羊作贯泽范寗云贯宋地后汉志蒙县有贳城水经注汳水东至梁郡蒙县又东迳贳城南俗谓之薄城非也阚骃以为贯城考文准地贯邑明矣贳城古贳国汉为蒙县地元帝封梁敬王子为贳乡侯晋仍属蒙县隋开皇六年改置黄县于此十八年改为蒙泽县属曹州大业初废唐武徳四年复置括地志贳城今蒙泽城是也贞观初县废旧志蒙泽城在济阴县南六十五里今在曹县西十里】
　　多鱼【僖二年齐寺人貂始漏师于多鱼　臣谨按时为贯泽之盟葢在宋境也或曰在今归徳府虞城界】
　　葵丘【僖九年防于葵丘杜注陈留外黄县东有葵丘九月盟于葵丘　臣谨按孔疏庄八年连称管至父戍葵丘杜云齐地在临淄县西桓公葵丘之防宰孔称齐侯不务徳而勤远畧西为此防则此地远处齐西不得近在临淄故释例以为陈留外黄属之宋地后汉志外黄有葵丘聚齐桓公防此城中今考城县东有葵丘汉有留县东汉改名考城晋省后复置葢地相接也】
　　次睢之社【僖十九年宋公使邾子用鄫子于次睢之社杜注此水次有妖神东夷人皆祠之葢杀人而用祭　臣谨按后汉志临沂县有丛亭博物志县东界次睢有大丛社民谓之食人社今在沂州境】
　　鹿上【僖二十一年宋人齐人楚人盟于鹿上杜注宋地汝南有原鹿县　臣谨按东汉置原鹿县属汝南郡为原鹿侯国晋属汝阴郡后废水经注汝水东南过汝南上蔡县西又东南过平舆县南又东至原鹿县南入于淮今颍州太和县西有原鹿城　再按水经注濮水自葭蜜东北经鹿城南即春秋鹿上也疑误】
　　盂【僖二十一年宋公楚子防于盂杜注盂宋地　臣谨按谷梁作雩公羊作霍杜氏曰襄邑西北有盂亭哀二十六年宋大尹盟六子于唐盂即此今睢州有盂亭】
　　薄【见前】
　　【僖二十二年宋公及楚子战于杜注水名臣谨按寰宇记鄢城北里许有水即宋楚战处鄢城在今柘城县北三十里】
　　缗【僖二十三年齐侯伐宋围缗杜注缗宋邑髙平昌邑县东南有东缗城　臣谨按缗谷梁作闵僖二十六年楚人伐宋围缗即此古为缗国昭四年椒举曰桀为仍之防有缗叛之十一年叔向曰桀克有缗以丧其国即此也汉置东缗县建武十三年封冯异子彰为东缗侯晋有东缗入金乡水经注济水过金乡县南又东过东缗县北故宋地春秋齐伐宋围缗邹衍曰余登缗城以望宋都者也今东缗城在兖州府金乡县东北二十里】
　　孟诸【僖二十八年楚子玉为琼弁玉缨梦河神谓己曰畀余余赐女孟诸之麋杜注孟诸宋薮泽水草之交曰麋　臣谨按禹贡导菏泽被孟猪孔安国传菏泽在胡陵孟诸泽名在菏东北水流溢覆被之孔颖达曰地理志山阳有胡陵县不言有荷泽又云菏泽在济阴定陶县东北孟诸在梁国睢阳县东北以今地验之则胡陵在睢阳之东定陶在睢阳之北其水皆不流溢被孟猪也然郡县之名随代变易古之胡陵当在睢阳之西北故得流溢被孟猪耳考水经注菏水分济于定陶东北歴成武昌邑方与之境即禹贡济东出于陶丘北又东至于菏也又云菏泽被孟猪阚骃曰不言入而言被明不常入也水盛乃覆被矣今菏泽在曹州东济水自考城来防孔传本无误颖达意谓水不逆溢致生疑辨似过也周礼谓之望诸尔雅十薮宋有望诸文十年宋公道楚子田于孟诸十六年宋昭公将田孟诸夫人王姬使帅甸攻而杀之昭二十一年宋司马华遂与公谋逐华防将使田孟诸而遣之哀十四年宋皇野语向巢迹人来告逢泽有介麋焉杜注地理志逢泽在开封县东北远疑非孔颖达曰臣瓒案汲郡古文梁惠王废逢忌之薮以赐民今浚仪有逢忌陂宋都睢阳计去开封四百余里非轻行可到故杜以为疑葢于宋都之旁别有逢泽也或曰逢犹遇泽即孟诸此说近是史记谓之明都今归徳府治东北有孟诸泽接虞城县界又虞城县北有孟诸台故泽地也俗谓之湄台即杜预所谓水草之交曰麋矣】
　　承匡【文十年叔仲彭生防晋却缺于承匡杜注承匡宋地在陈留襄邑县西　臣谨按秦为承匡县后以承匡地卑湿徙县于襄陵城遂废亦曰匡城襄陵即卫之襄牛宋曰襄陵秦置襄邑县汉因之即今睢州治也详卫地襄牛水经注涣水迳雝邱故城南又东迳承匡城又东迳襄邑故城南故宋承匡襄牛之地宋襄公之所筑故曰襄陵竹书纪年梁惠成王十七年宋景公卫公孙仓防齐师围我襄陵十八年惠成王以韩师师于襄陵齐侯使楚景舍来求成即此西有承匡城春秋防于承匡者也又谷水首受涣水于襄邑县东东迳承匡城京相璠曰陈留襄邑县西三十里有故承匡城今在睢州西三十里】
　　长丘【文十一年初宋武公之世鄋瞒伐宋宋败之于长丘杜注长丘宋地　臣谨按汉地里志陈留封丘县孟康曰春秋传败翟于长丘今翟沟是近志翟沟在封丘县南八里即白沟也音转为翟西接黄河支流引渎东入环带萦纡澄澈如鉴一名涤沟一曰湛渠旧自阳武县流入又东南经祥符县境今堙】
　　耏门【见前】
　　新城【文十四年公防诸侯及晋赵盾于新城杜注宋地在梁国寜陵县西　臣谨按地理志云归德府商丘县南有新城亭】
　　大棘【宣二年宋华元郑公子归生战于大棘杜注大棘在陈留襄邑县南　臣谨按水经注濄水迳阳夏县西又东迳邈城北又东迳大棘城南故鄢之大棘城也即春秋宋郑战处后其地为楚庄所并故圈称曰大棘有楚太子建坟伍员钓台濄水又东迳安平县北陈留风俗传曰大棘乡故安平县也士人敦惷易以綂御后汉志已吾县有大棘乡汉景帝三年七国反呉楚共攻梁破棘璧即大棘也今大棘城在寜陵县西南七十里】
　　沙随【成十六年防于沙随杜注沙随宋地梁国寜陵县北有沙随亭　臣谨按襄二十二年防于沙随锢栾氏也即此水经注汳水迳考城县又东迳寜陵县之沙阳亭北故沙随国春秋防于沙随谋伐郑也世以为堂城汳水又东迳黄蒿坞续述征记曰堂城至黄蒿二十里其旁有白沙埚唐至徳初张巡守雍丘以抗贼贼众屯白沙埚巡乘使袭击大破之今寜陵县西六里有沙随城】
　　汋陂　夫渠　汋陵【成十二年郑子罕伐宋宋将鉏乐惧败诸汋陂退舍于夫渠不儆郑人覆败诸汋陵获将鉏乐惧杜注汋陂夫渠汋陵皆宋地　臣谨按寜陵县南二十五里有汋陵城】
　　彭城【成十八年楚子伐宋宋鱼石复入于彭城杜注彭城宋邑今彭城县　臣谨按尧封彭祖于彭城号大彭氏国于此国语大彭为商伯是也春秋为宋地成十八年楚伐宋拔之以纳鱼石公羊曰封鱼石也襄元年诸侯之师救宋围彭城左传曰非宋地追书也孔颖达曰谓楚以彭城封鱼石既列为国非复宋地矣后彭城降晋史记楚共王拔宋彭城以封宋左师鱼石四年诸侯共诛鱼石而归彭城于宋即此事又韩世家文侯二年伐宋至彭城执宋君秦置彭城县属泗水郡始皇二十八年自琅琊还过彭城欲出周鼎泗水二世二年秦嘉立景驹为楚王军彭城东既而楚怀王都此史记沛公项羽闻项梁军破乃与吕臣军俱引而东吕臣军彭城东项羽军彭城西沛公军砀是也及项羽自立为西楚霸王亦都此汉三年汉王入彭城项羽西从萧晨击汉东至彭城大破汉军孟康曰旧名江陵为南楚陈为东楚彭城为西楚文颖曰彭城故东楚也项羽都谓之西楚汉六年封弟交为楚王宣帝地节元年改为彭城郡寻复故后汉亦为楚国章帝改为彭城国晋因之仍立徐州东晋尝为重镇再陷于石勒苻坚太元九年谢取之宋仍为徐州治又立彭城郡治泰始中没于后魏自梁迄陈迭属南北隋初置州后亦为彭城郡唐复为徐州后屡改为郡又置军宋仍为徐州元因之省彭城县入州属归徳府旋升路又改为武安州明初复为徐州属凤阳府后直南京今属江南省水经注曰城东北角起层楼号彭祖楼下有彭祖冢】
　　朝郏【成十八年郑伯侵宋遂防楚子伐宋取朝郏楚子辛郑皇辰侵城郜取幽丘杜注朝郏城郜幽丘皆宋地　或曰朝郏在夏邑境城郜幽丘在徐州萧县界】
　　城郜【见上】
　　幽丘【见上】
　　夷庚【西鉏吾曰今将崇诸侯之奸而披其地以塞夷庚杜注夷庚呉晋徃来之要道　臣谨按孔颖达曰夷平也诗序云由庚万物得由其道是以庚为道也此之以塞夷庚下云惧呉晋知谓塞呉晋徃来之道也葢呉晋徃来必由彭城故杜云然】
　　台谷　靡角之谷【成十八年晋侯师于台谷以救宋遇楚师于靡角之谷杜注靡角宋地　臣谨按彭城之役晋楚遇于靡角之谷晋将遁矣雍子命于军将战行归者而逸楚围楚师宵溃晋降彭城而归诸宋以鱼石归然则靡角之谷即近彭城地也或云台谷晋地彭城在永城界似误】
　　虚朾【成十八年同盟于虚朾杜注地阙　或云即宋之虚也】
　　吕留【襄元年楚子辛救郑侵宋吕留杜注吕留二县今属彭城郡　臣谨按杜云二县今谓彭城郡有吕县留县即宋之二邑也汉吕县属楚国后汉及晋皆属彭城国宋属彭城郡后魏因之隋废泗水至吕城积石为梁故称吕梁今吕城东十里吕梁洪上有二城一曰云梦一曰梁王云梦即韩信梁王即彭越也今吕梁城在徐州北五十里中河分司驻焉　留秦置县二世元年秦嘉立景驹为楚王在留张良遇汉髙于此因封留侯寻亦为留县属楚国后汉属彭城国晋因之宋仍属彭城郡泰始中没于魏魏亦属彭城郡水经注济水过沛县东北又东南过留县北即春秋吕留也繁休伯避地赋朝余乎泗洲夕宿于留乡是也后齐废隋复置属徐州唐废今为运道所经】
　　犬丘【襄元年郑子然侵宋取犬丘杜注谯国酂县东北有太丘城迂回疑　臣谨按太丘地不近郑故杜以为疑然是时楚方侵宋取吕留郑葢为楚取也汉为敬丘县属沛郡后汉曰太丘仍属沛国陈实为太丘长即此晋县废城存东晋初祖逖自芦洲进屯太丘是也今有太丘集在归徳府永城县西北三十里与夏邑接界大河经此东北流入砀山境酂县汉属沛郡晋属谯郡唐废酂音嵯本作□非萧何所封也】
　　商丘【见卷首】
　　訾毋【襄十年楚伐宋师于訾毋围宋门于桐门杜注訾毋宋地　或曰在归徳府鹿邑县境】桐门【见前】
　　杨梁【襄十二年楚子囊秦庶长无地伐宋师于杨梁杜注梁国睢阳县东有地名杨梁　臣谨按后汉志睢阳有杨梁聚水经注涣水迳谷熟城南又东迳杨亭北即春秋杨梁也京相璠曰宋地今曰阳亭俗谓之縁城非矣今在归徳府城东南三十里】
　　合【襄十七年合左师　臣谨按彭城古迹志徐州沛县有合乡应误汉志东海郡有合乡县东晋属兰陵郡北齐省入峄县近志合乡在峄县西北晋灭偪阳以封向戌亦在峄县境是就其初封益之也】
　　泽门【见前】
　　防门【见前】
　　商【见卷首】
　　鬼阎【昭二十年宋八公子之徒与华氏战于鬼阎杜注颍川长平县西北有阎亭　臣谨按今陈州西华县西南有阎仓城即古阎亭也曹魏筑城置仓于此因改今名长平汉县北齐省今故城在陈州东六十里】
　　南里【昭二十一年宋华亥向寜华定自陈入于宋南里以叛杜注南里宋城内里名　臣谨按是年华防之臣张匄刼华遂以叛召亡人华向乐大心等御诸横华氏居卢门以南里叛公子城大败华氏围诸南里华防犯师以出食于睢上乃复入二十二年华亥向寜华定自南里出奔楚南里为城内近卢门地甚明谷梁曰宋之南鄙误也】
　　横【见上杜注梁睢阳县南有横亭　臣谨按今归徳府西南有横城世谓之光臣】
　　旧鄘【见前】
　　桑林之门【见前】
　　厨【昭二十一年厨人濮杜注濮宋厨邑大夫】
　　鸿口【昭二十一年齐师宋师败呉师于鸿口杜注梁国睢阳县东有鸿口亭　臣谨按今归徳府东有鸿口亭】
　　杨门
　　新里【昭二十一年败华氏于新里杜注新里华氏所取邑】
　　赭丘【昭二十一年与华氏战于赭丘杜注赭丘宋地臣谨按后汉志陈国长平县有赭丘城长平见前鬼阎】
　　曲棘【昭二十五年宋公卒于曲棘杜注陈留外黄城中有曲棘里宋地　臣谨按后汉志外黄有曲棘里外黄城在今杞县】
　　老丘【定十五年郑罕远败宋师于老丘杜注老丘宋地　臣谨按今开封陈留县北四十五里有老丘城见陈留风俗传】
　　蕖蒢【定十五年郑伐宋齐侯卫侯次于蕖蒢谋救宋也　臣谨按公羊作蘧蒢左一名蘧拏】雍丘【哀九年宋皇瑗取宋师于雍丘杜注雍丘县属陈留　臣谨按杞封雍丘杞迁东国地属宋后属魏雍一作雝史记郑世家繻公十五年韩景侯伐郑取雍丘又秦蒙鷔拔魏雍丘秦二世二年沛公项羽自定陶西畧地破秦于雍丘曹参南攻雍丘击李由军破之汉置雍丘县属陈留郡晋属陈留国后魏置阳夏郡北齐因之隋初改置杞州寻废州以县属梁郡唐初仍置杞州寻废州以县属汴州五代晋改为杞县汉仍为雍丘宋因之金复为杞县今因之】
　　城鉏【哀十一年卫太叔疾奔宋臣向魋纳美珠焉与之城鉏杜注城鉏宋地　臣谨按襄四年魏綘曰昔有夏之方衰也后羿自鉏迁于穷石杜注鉏本国名即此城鉏也其后属卫哀二十五年卫侯出奔宋适城鉏杜注城鉏近宋邑二十六年卫悼公立以城鉏与越人出公在城鉏以弓问子贡是也今大名府滑县东十五里有鉏城见路史】
　　户牖【哀十三年防于黄池呉人囚子服景伯而还及户牖归之杜注户牖陈留外黄县西北东昬城是　臣谨按戸牖地秦属阳武县陈平阳武户牖人也汉因封为户牖侯后置东昬县属陈留郡相传秦始皇东防至此昬雾四塞不能进因名三国魏废县为镇宋改置东明县金又改置兰阳县今属开封府东昬故城在兰阳县东北二十里有秦台废址存焉】
　　鞌【哀十四年宋向魋请以鞌易薄杜云鞌向魋邑】
　　逢泽【见孟诸】
　　曹【哀十四年宋向魋入于曹以叛杜注哀八年宋灭曹以为邑】
　　空泽　连中　空桐【哀二十六年宋景公游于空泽卒于连中大尹兴空泽之士千甲奉公自空桐入如沃宫杜注空泽采邑连中馆名梁国虞县东南有空桐沃宫宋都内宫名　臣谨按后汉志梁国虞县有空桐寰宇记虞城县东三十里有空桐山元和志虞县南五里有空桐亭晋虞县北齐省隋复置虞城县今属归徳府】
　　唐盂【见前盂】
　　陈
　　国于宛丘【史记陈胡公满者帝舜之后也舜已崩传禹天下而舜子商均为封国夏后之时或失或续至于周武王克殷纣乃复求舜后封之于陈以奉帝舜祀襄二十五年子产曰昔虞阏父为周陶正以服事我先王我先王赖其利器用也与其神明之后也庸以元女大姬配胡公而封诸陈以备三恪杜注阏父舜后为武王陶正元女武王之女胡公阏父之子满也周得天下封夏殷为二王后又封舜后谓之恪并二王后为三国孔颖达曰乐记云武王克殷未及下车乃封黄帝之后于蓟封帝尧之后于祝封帝舜之后于陈下车而封夏后氏之后于杞投殷之后于宋郊特牲云天子封二代之后犹尊贤也尊贤不过二代郑以此谓杞宋为二王之后蓟祝陈为三恪今杜说与此异　臣谨按吕氏春秋蓟作铸祝作黎韩诗外传与乐记同史记则蓟为祝祝为蓟正相反大纪云武王封祝蓟陈以备三恪封夏后东楼公于杞纣子武庚于殷皆为上公是为二王之后葢用郑说而小变之也再考微子之命云綂承先王修其礼物孔传云言二王之后各修其典礼与时王并为三綂诗振鹭序云二王之后来助祭也又有瞽篇云我客戾止永观厥成郑笺我客二王之后也皆不与陈并列也且言备三恪必先有二国而后以陈备之今杞宋之封乃在下车之后陈先已封矣安得反援杞宋而为三乎由是言之杜说绌矣陈之封地则在宛邱诗谱陈太皥伏羲氏之墟都于宛丘之侧其封域在禹贡豫州之东其地广平无名山大泽西望外方东不及明诸武王妻妫满太姬太姬无子好巫觋祷祈鬼神歌舞之乐民俗化而为之班固曰太姬妇人尊贵好祭祀用史巫故其俗巫鬼陈诗曰坎其击鼓宛丘之下无冬无夏植其鹭羽又曰东门之枌宛丘之栩子仲之子婆娑其下此其风也尔雅陈有宛丘毛四方髙中央下曰宛丘隠三年卫庄公娶于陈曰厉妫始见于传杜注陈今陈国陈县昭八年楚灭陈以穿封戍为陈公十三年楚复封陈获麟后三年复灭陈楚顷襄王徙都之号郢陈秦属颍川郡陈胜于此自立号张楚汉置陈县又置淮阳国治此后汉改陈国晋属梁国刘宋置陈郡于项县省陈县入之后魏因之隋复于故陈县地置宛丘县为陈州治唐宋因之明初省附郭宛丘县入州州城南三里有宛丘高二丈又州城内东北隅有池即诗所谓东门之池也　再按史记舜为庶人时尧妻之二女居于沩汭其后因为姓姓妫氏武王求舜后得妫满封之于陈误也世本曰舜姓姚氏哀元年少康逃奔有虞为之庖正虞思于是妻之以二姚邑诸纶杜注虞舜后诸侯思有虞君也虞君自以二女妻少康姚虞姓是也又昭八年史赵曰自幕至于瞽瞍无违命舜重之以明徳寘徳于遂遂世守之及胡公不淫故周赐之姓使祀虞帝杜注幕舜之先瞽瞍舜父从幕至瞽瞍间无违天命废絶者遂舜后葢殷之兴存舜之后而封遂胡公遂之后事周武王赐姓曰妫封诸陈绍舜后孔颖达曰虞思犹姓姚至胡公周赐姓为妫耳史迁妄也　再按孔颍达曰鲁语幕能师颛顼者也有虞氏报焉孔晁曰幕能修道功不及祖徳不及宗故每于歳之大烝而祭焉谓之报明幕是舜先但不知去舜逺近也观传此文瞽瞍以前似有国土而尚书序云虞舜侧微孔安国云为庶人故微贱葢瞽瞍始失国耳臣再按郑语史伯曰有天地之大功者其子孙必章虞幕能聴恊风以成乐物生者也夏禹能单平水土以品处庶类者也商契能和合五教以保于百姓者也周弃能播殖百谷疏以衣食民人者也其后皆为王公侯伯幕之功徳至于禹稷契并称又曰虞幕曰虞舜曰虞思一氏相传其为有国明矣孔氏云至瞽瞍而失国殆不可易至韦昭云虞幕即舜后虞思谬极】
　　前封虞【虞思传见上杜注梁国有虞县纶虞邑　孔颖达曰尧典有鳏在下曰虞舜又曰厘降二女于妫汭嫔于虞皇甫谧曰嫔于虞因以虞为氏虞今河东大阳县西山上虞城是也然则舜有天下之号曰虞本因河东大阳之虞及周之兴封仲雍之后为虞国即彼地矣舜既禅禹禹封舜后为诸侯未必封于河东虞地而梁国有虞县疑是夏时虞国也战国时为虞邑史记汉王败于彭城还军砀西过梁地至虞是也汉置虞县属梁国晋因之后魏属沛郡改曰萧县北齐省隋置虞城县属宋川唐武徳四年置东虞州州旋废仍属宋州五代梁属辉州宋仍属宋州金废元复置属东平路后属济寜路明初属归徳府嘉靖九年以水患徙今治故城在县南三里又县西三十五里有纶城即夏时纶邑后汉志虞县有纶城】
　　又封遂【庄十三年齐人灭遂杜注遂国在济北蛇丘县东北　臣谨按十七年齐人殱于遂传齐灭遂使人戍之遂之遗民饮使者酒而杀之齐人殱焉谷梁曰遂微国襄三年晏子谓叔向曰箕伯直柄虞遂伯戯其相胡公大姬已在齐矣杜注四人皆舜后胡公四人之后八年传舜重之以明徳于寘寘遂杜以为殷所封孔颖达曰遂在直柄之后故曰殷封也传又曰遂世守之知周时尚存特微不克振耳胡公自以选建明徳而封如夏后有越仍封杞也或难之曰商所封国至周犹有存焉者乎曰奚但商封薛越夏所封也然则遂为舜后杜氏何以不言曰铸为黄帝后厉为神农后焦为尧后杜皆不言而后人言之葢杜以过慎而畧者多矣路史曰舜后封于遂为齐所灭是也今兖州府寜阳县西北十里有遂乡】
　　濮【隠四年卫人杀州吁于濮杜注濮陈地水名　臣谨按水经潩水出河南密县大騩山刘澄之永初记云濮水也注云是水首受谿水川渠双引俱东注洧洧与之过沙枝流脉乱互相通称是以春秋昭九年迁城父人于陈以夷濮西田益之京相璠云以夷之濮西田益也杜预亦言以夷田在濮水西者与城父人服防曰濮水名也葢与北濮逈别矣潩水又南迳钟亭宛亭又南迳胡城今颍阴县也或曰濮在今陈州北境葢即潩水之说】
　　焦夷【僖二十三年楚伐陈遂取焦夷杜注焦今谯县也夷今谯郡城父县二地皆陈邑　臣谨按襄元年晋以东诸侯之师伐陈遂侵楚焦夷即此葢其时已属楚矣焦本焦国武王封神农之后于焦既属楚改为谯秦置谯县陈胜初起攻谯下之是也汉亦为谯县属沛郡后汉建武四年幸谯仍属沛国曹操生长于谯自言于谯东五十里筑精舍欲春夏读书秋冬射猎建安中徃徃治兵于谯以击孙权曹丕簒位改建五都谯其一也数如谯议南侵明帝睿亦常至焉晋仍为谯郡治永昌初陷于石勒永和五年复归于晋升平三年没子慕容燕太和四年桓温克谯晋末县废而谯城如故刘宋亦置谯郡又侨置小黄县为陈留郡治后魏因之隋初陈留郡废大业三年改小黄为谯县谯郡治焉唐宋皆为亳州治间改郡置军亦寻罢明初以附郭谯县省入州今仍之夷城父见楚地】
　　壶丘【文九年楚侵陈克壶丘杜注壶丘陈邑　或曰在今陈州南境】
　　厥貉【文十年楚子蔡侯次于厥貉杜注阙　或曰在陈州项城界】
　　辰陵【宣十一年楚子陈侯郑伯盟于辰陵谷梁作夷陵杜注颍川长平县东南有辰亭　臣谨按水经注洧水迳茅城又东南迳辰亭俗谓之田城非也春秋盟于辰陵京相璠曰长平有故辰亭今此城在长平西北而杜以为东南疑有误长平汉县属汝南郡后汉属陈国晋属梁国今在陈州西六十里】
　　栗门【宣十一年楚子入陈杀陈夏征舒轘诸栗门杜注栗门陈城门】
　　鸣鹿【成十六年知武子以诸侯之师侵陈至于鸣鹿杜注陈国武平县西南有鹿邑　臣谨按陈鸣鹿汉为蕲郸县地属沛县东汉析置武平县属陈国刘昭曰春秋侵陈鸣鹿即此晋因之后改属梁国魏属陈留郡隋改为鹿邑县属陈州唐属亳州中和三年宣武帅朱全忠与黄巢党战于鹿邑败之遂入据亳州宋以后因之明改属归徳府古鹿邑城在县西南宋白云在县西十三里志云县东北有武平故城后汉置县治此建安元年封曹操为武平侯此其食邑云】
　　大防【哀六年呉伐陈楚昭王救陈攻大防卒于城父杜注大防陈地呉师所在　或曰在今陈州项城县境】
　　蔡
　　国于上蔡【史记蔡叔度文王子武王弟武王克殷封叔鲜于管封叔度于蔡二人相纣子武庚禄父治殷遗民武王崩成王少周公旦专王室管叔蔡叔疑周公之为不利于成王乃挟武庚以作乱周公旦承成王命诛武庚杀管叔而放蔡叔蔡叔度既迁而死其子曰胡周公言于成王复封胡于蔡此蔡国始封之说也书蔡仲之命曰惟周公位宰正百工羣叔流言乃致辟管叔于商囚蔡叔于郭邻以车七乘降霍叔于庶人三年不齿蔡仲克庸祗徳周公以为卿士叔卒乃命诸王邦之蔡王若曰小子胡惟尔率徳改行克慎厥猷肆予命尔侯于东土定四年祝鮀曰管蔡启商惎间王室王于是乎杀管叔而蔡蔡叔以车七乘徒七十人其子蔡仲改行帅徳周公举之以为己卿士见诸王而命之以蔡其命书云王曰胡无若尔考之违王命也葢用蔡仲之命而小损益之孔安国书传云郭邻中国之外地名管蔡国名明王之法诛父用子言至公周公圻内诸侯二卿治事叔之所封圻内之蔡仲之所封淮汝之间圻内之蔡名已灭故取其名以名新国欲其戒之孔疏云周礼宰以八则治都鄙建其长立其两马郑皆云立卿两人是畿内诸侯立二卿书言以仲为卿士左传言为己卿士是为周公圻内之卿士也仲封淮汝之间左传有文叔封圻内其事不知所出又云蔡蔡叔上蔡字素达反本作说文云散之也从米杀声放散之义故训为放书改作致失字体隠四年陈蔡方睦于卫杜注蔡今汝南上蔡县即孔传所谓淮汝之间也史记世家汉地里志并云叔度封上蔡孔疏别引杜预云武王封叔度于汝南上蔡至平侯徙新蔡昭侯徙居九江下蔡葢释例之文颖达虽以汝南去京师远不得在圻内为疑未有以易之也臣谨按管霍与蔡同时封号三监管在河南霍在河东皆非圻内蔡不得独为圻内霍叔降黜三年而复之名封不异于旧蔡岂必独异于旧乎周召初封圻内不过采邑封鲁封燕乃为大国叔以罪废其子乃更封大国无是理也循是以推蔡亦祗应复其旧国孔传所云存疑可也春秋时亦称上蔡竹书纪年魏章帅师及郑师伐楚取上蔡亦谓之蔡阳秦昭襄三十三年客卿胡伤取魏蔡阳孔氏曰蔡城在蔡水之阳也汉因置上蔡县应劭曰以九江有下蔡故称上蔡后汉安帝封邓隲为侯邑晋仍属汝南郡后魏为汝南郡治隋初郡废县属蔡州大业初改置汝阳县而改武津县为上蔡县属汝南郡唐属蔡州宋因之明属汝寜府故蔡国城在县西南十里舆地志云古蔡国在汝阳上蔡二县界又上蔡县东十里有蔡国　再按史记蔡世家云周公举胡以为鲁卿士鲁国治于是周公言于成王复封之于蔡此误也孔颖达驳之云鲁世家言成王封周公于鲁周公不就封留佑成王则周公身不至鲁安得使胡为鲁卿士马迁之谬说耳】
　　迁于新蔡【昭十一年楚灭蔡使公子弃疾为蔡公十三年平王立复封蔡于是隠太子之子庐归于蔡是为平侯二十年蔡侯庐卒汉地里志新蔡县蔡平侯徙此当在此时也然其事不见于经传惟释例尝言之汉置县属汝南郡光武封呉汉为侯邑曹魏分属汝阴郡晋惠帝分立新蔡郡刘宋因之萧齐置北新蔡郡后魏仍为新蔡郡东魏兼置蔡州髙齐州废改为广寜郡隋初又改为舒州及广寜县寻改县为汝县大业初州废复曰新蔡县唐初仍置舒州于此贞观初州废县属豫州后属蔡州宋因之金属息州元省入息州洪武四年复置改属汝寜府今仍之　宋忠云蔡仲胡居下蔡误】
　　又迁州来【哀元年楚子围蔡蔡人男女以辨使疆于江汝之间而还蔡于是乎请迁于呉杜注楚欲使蔡徙国于江水之北汝水之南楚既还蔡人更叛楚就呉二年呉泄庸如蔡纳聘而稍纳师师毕入众知之蔡侯告大夫杀公子驷以説哭而迁墓冬蔡迁于州来杜注元年蔡请迁于呉中悔故因聘袭之将迁与先君辞故哭此昭侯迁国之事也州来即下蔡详见楚邑　宋忠云平侯迁下蔡误　孔颖达云服防曰蔡使楚进疆于故江国与汝水之间其意言蔡欲割地以赂楚也乃襄七年申无宇曰文王作仆区之法所以封汝又哀十七年彭仲爽申俘也文王用为令尹封畛于汝是文王时竟已至汝水不待此时进疆汝水也且江国汝水不可共文故杜不取其说】
　　莘【庄十年荆败蔡师于莘杜注蔡地或曰在今汝寜府汝阳县境】
　　桑隧【成六年晋师侵蔡楚公子申公子成以申息之师救蔡御诸桑隧杜注汝南朗陵县东有桑里在上蔡东南　臣谨按朗陵汉县属汝南郡晋因之在今汝寜府确山县西南三十五里又县东有桑里亭】
　　郥阳【昭十九年楚子在蔡郥阳封人之女奔之生太子建　葢在今新蔡境】
　　邢
　　国于邢【史记成王封周公旦子靖渊为邢侯襄十二年传曰凡蒋邢茅胙祭临于周公之庙葢鲁人闻诸国之丧各以族属远近临之此为尤亲也其地在河北殷祖乙迁都于邢世纪邢侯为纣三公忠谏被诛即此隠五年石碏杀州吁卫人逆公子晋于邢始见于经五年曲沃庄伯以郑人邢人伐翼杜注邢国在广平襄国县闵元年狄伐邢齐人救邢二年齐桓公迁邢于夷仪僖元年齐师曹师城邢十八年邢人狄人伐卫十九年卫人伐邢二十年齐人狄人盟于邢二十五年卫侯燬灭邢成二年晋人以屈巫为邢大夫杜注晋邑葢卫取邢地又入于晋也蔡声子曰子灵奔晋晋人与之邢以为谋主即此事昭四年司马侯曰卫邢无难狄亦灭之十四年晋邢侯与雍子争鄐田哀四年齐国夏伐晋取邢任栾鄗诸邑既而邢复入于晋战国为赵邑赵孝成王造檀台以朝诸侯谓之信都秦灭赵置信都县秦末赵王歇都此项羽使张耳都之改为襄国葢取赵襄子谥为名汉亦为襄国县属赵国后汉因之晋属广平郡石勒改为建平城后赵録石勒由石门进据襄国后擒刘曜尽得关陇乃僭号建平大修城郭徙洛阳翁仲铜马各二列于永丰门谓其城曰建平城冉闵灭赵刘献复称帝于襄国晋永和八年闵攻灭显毁其城是后襄国废入任县魏太和二十年复改置襄国县属北广平郡隋改为龙冈县置邢州治焉龙冈者石赵佛图澄掘地得死龙咒之腾空直上故以为名歴唐宋间置郡军旋废大率皆曰邢州宋宣和二年改曰邢台县元属顺徳府寻改路明复为府今仍之古襄国城在府治西南北齐武平初有掘古冡得铜鼎受五六升铭曰邢侯夫人姜氏今其冡犹在邢防境】
　　夷仪【见上杜注夷仪邢地　臣谨按夷仪公羊作陈仪卫人灭邢之后夷仪为卫地襄二十四年诸侯防于夷仪将以伐齐水不克二十五年复防于夷仪以伐齐防庄公弑齐人请成晋许之是年卫献公在齐晋侯逆之将使卫与之夷仪秋卫侯入于夷仪杜注夷仪本邢地卫灭邢而为卫邑晋愍卫衎失国使卫与之一邑二十六年卫侯衎复归于卫左传曰书复归国纳之也杜注本防纳之夷仪今从夷仪入国嫌若晋所纳故曰国纳之按哀二十四年子贡对卫出公曰献公孙于齐子鲜子展为夷仪之盟而君入即此事也然二子盟国人于夷仪不见正传当以此条推之又定九年齐伐晋夷仪为卫讨也十年晋伐卫报夷仪也则又为晋地葢实卫之边邑与齐皆连壤也杜佑通典龙冈县百五十里夷仪岭即邢国所迁有夷仪城俗譌为随宜城寰宇记夷仪山在邢州西北百五十九里今顺徳府西百四十里有夷仪城　再按刘昭曰聊城有夷仪聚后汉之初范升为聊城令保于夷仪即此今在东昌府西南十二里】
　　聂北【见上杜注聂北邢地　臣谨按水经注聊城西二十五里有古聂邑葢即晏子所谓聊摄以西也寰宇记聂城在博平县西南二十五里今在东昌府西北】




　　春秋地名攷畧卷十
　　钦定四库全书
　　春秋地名攷畧卷十一
　　詹事府詹事高士竒撰
　　秦
　　国于西垂【国语曰嬴伯翳之后也史记秦之先伯翳佐禹平水土赐姓嬴氏后有大骆生非子非子居犬丘为周孝王主马汧渭之间分土为附庸邑之秦号曰秦嬴诗谱曰秦陇西谷名徐广曰天水陇西县有秦亭今秦州清水县故秦城是也又史记秦嬴三传秦仲厉王无道西戎反王室灭犬丘大骆之族宣王时秦仲死于戎宣王命其子庄公为西垂大夫居其故西犬丘生襄公周室东迁襄公以兵送周平王平王封襄公为诸侯生文公文公东猎至汧渭之会曰昔周邑我先秦嬴于此卜居之占曰吉即营邑之文公立四十四年为鲁隠公元年入春秋　臣谨按世纪秦襄公二年徙居于汧或以为即汉之汧县似误也史记秦本纪不载襄公徙都两汉地志亦不言汧县尝为秦都又秦纪后载秦史遗文云襄公立飨国十二年初为西畤葬西垂生文公文公立居西垂宫五十年死西垂封禅书秦襄公既侯居西垂自以为主少皥之神作西畤祠白帝其后十六年秦文公东猎汧渭之间卜居之后九年文公获若石于陈仓北阪城祠之以一牢祠命曰陈寳然则文公始营汧渭之间亦未尝定居故卒而仍葬于西垂襄公之未尝徙都益可知矣又诗小戎序云美襄公也乃云在其板屋孔氏曰天水陇西氐以板为屋然则秦之西垂民亦板屋也依此则襄公居西垂又明甚水经注汧水出汧县之蒲谷乡中谷决之为蒲薮其水出五色鱼谓之鱼龙川东迳汧县故城北秦文公东猎汧田遂都其地葢指世纪所云汧县之都易襄为文稍与史合然史称汧渭之防而此邑即今陇州反在汧源之上去渭甚远犹未确也今寳鸡县东北有陈仓古城二城相连一为秦文公所筑一为魏郝昭所筑又有陈仓山一名鸡峯山即文公获陈寳处又其地在汧水之南渭水之北正所云汧渭之间也又汉志陈仓有羽阳宫秦武公所起武公者文公之孙也非以大父所尝居而益増营构耶辛氏三秦记秦武公都陈仓城即是说矣近志陇州东南二十五里有故秦城或以为即非子始封之邑此又即牧马汧渭之事文公所称周邑我先秦嬴于此者也其以文公汧渭误为襄公汧县益昭昭可见矣但文公原未定居兹故从秦史系之西垂】
　　迁于平阳【史记文公五十年卒葬西山子竫公之长子立是为寜公寜公二年徙居平阳是为鲁隠公九年也秦史遗文云静公不享国而死生宪公宪公飨国十二年居西新邑死葬衙生武公徳公出子出子飨国六年居西陵庶长弗忌威累参父三人率贼贼出子鄙衍葬衙武公立武公飨国二十年居平阳封宫葬宣阳聚东南以史迁文协之静公即竫公宪公即寜公西新邑即平阳西陵者出子之封邑葢初迁时未有定名故谓之新邑至武公始谓之平阳耳汉为郿县地水经注汧水迳隃麋县故城南歴慈山郁夷县迳平阳故城南秦寜公徙此徐广曰故郿之平阳亭也太平真君六年改置平阳县属武都郡以郿县并入焉西魏复改曰郿城县后周废入周城县隋改周城为渭滨寻复为郿县元升州明仍为县属凤翔府今仍之县西四十六里有平阳古城括地志岐山县有平阳乡乡内有平阳聚金志虢县有平阳镇皆指此葢歴代幅员分不一故也后周周城县本置于今岐山县境后徙于今郿县治自隋至今无改于旧矣】
　　又迁于雍【史记徳公元年初居雍城大郑宫祠鄜畤卜居雍后子孙饮马于河时鲁庄公十七年也先是桓四年秦师围魏执芮伯以归秦始见经是为秦寜公徙平阳后七年也僖十三年秦输粟自雍及綘相继杜注雍秦国都昭元年秦后子享晋侯造舟于河十里舍车归取酬币终事八反杜注雍綘相去八百里其地孔颖达曰周初为召穆公之采邑有召亭水经注雍水东迳邵亭东世谓之树亭以幽王之难地陷于戎史记曰平王东徙赐襄公岐以西之地曰戎无道侵夺我岐丰之地秦能攻逐戎即有其地与誓封爵之襄公十二年伐戎至岐卒文公十六年伐戎戎败走于是文公遂收周余民有之地至岐岐以东献之周葢自是地属于秦矣乃诗谱云秦襄公横有周西都宗周畿内八百里之地东至迆山在荆岐终南惇物之野又小戎序云襄公备其兵甲以讨西戎西戎方彊而征伐不休终南序云美襄公能取周地受显服是襄公已有之未知孰是文公虽未徙雍即已经营之封禅书文公梦黄虵自天下属地其口止于鄜衍文公问史敦敦曰此上帝之征于是作鄜畤自未作鄜畤而雍旁故有呉阳武畤雍东有好畤皆废无祠或曰自古以雍州积高神明之隩故立畤郊上帝诸神祠皆聚葢黄帝尝用事虽晚周亦郊焉作鄜畤后七十八年徳公都雍有凤台秦穆公时有萧史者善吹箫能致白鹄孔雀穆公女弄王好之公为作台以居之一旦随凤去又史记秦宣公作密畤于渭南灵公作呉阳上畤祠黄帝作下畤祠炎帝献公徙居栎阳作畦畤自献公徙后秦君亦时来居雍班固云孝公起槖泉宫惠公起祈年宫昭王起棫阳宫皆在雍也后置雍县史记上郊见雍嫪毒卒攻蕲年宫汉初曹参攻雍即此汉亦曰雍县属右扶风汉二年高祖曰故秦时上帝祠何帝也对曰四帝有白青黄赤帝之祠高祖曰吾闻天有五帝而止四何也莫知其说高祖曰吾知之矣待我而五也乃立黒帝祠命曰北畤秦四帝谓鄜畤密畤呉阳上下畤皆在雍者其好畤别立县畦畤在栎阳不得与也孝文十三年増雍五畤路车各一乘驾被具武帝八年上至雍郊见五畤至成帝时用诸儒议作长安南北郊匡衡言雍鄜密上下畤本秦侯各以其意所立非礼之所载于是雍郊始罢魏晋雍县属扶风郡后魏太延二年为平秦郡治隋为扶风郡治唐肃宗至徳二载改县曰凤翔置凤翔郡寻升府建为西京与京兆成都太原河南为五京又析置天兴县寳应元年省凤翔入天兴宋因之金大定十九年改天兴为凤翔县今为凤翔府治古雍城在城南又有五畤原括地志云在雍县南献公徙栎阳后孝公徙咸阳遂代周有天下栎阳在今临潼县咸阳即今咸阳县皆属西安府秦好畤县在今干州　再按汉志云惠王居雍大谬】
　　灵台【僖十五年秦获晋侯舍诸灵台杜注在京兆鄠县周之故台　臣谨按括地志辟雍灵沼今悉无复处惟灵台高二丈周回一百二十歩今西安府鄠县东五里有酆宫又东二十五里有灵囿囿中有灵台】
　　王城【僖十五年晋侯及秦伯盟于王城杜注冯翊临晋县东有王城今名武乡　臣谨按僖二十四年晋文公归国潜会秦伯于王城成十一年秦晋为成将防于令狐秦伯不肯涉河次于王城史记厉共公十六年壍河旁以兵二万攻大荔取其王城徐广曰今之临晋也临晋有王城厉共公在春秋末葢地失于戎而秦复取之也括地志王城大荔戎城是矣今在西安府朝邑县西临晋城在朝邑县西二里县道记云秦筑垒以临晋地故名】
　　具囿【僖三十三年郑皇武子曰郑之有原圃犹秦之有具囿也杜注原圃具囿皆囿名　臣谨按诗驷铁美襄公有田狩之事园囿之乐其诗曰游于北园四牡既闲輶车鸾镳载猃歇骄是也具囿葢亦苑囿之名穆公都雍具囿必在祈年槖泉之间自后如文之萯阳昭之棫林襄之芷阳皆离宫也至始皇而筑长杨射熊谓之上林贾山谓其自咸阳而西至雍离宫三百苑囿益广矣】
　　彭衙【文二年战于彭衙杜注郃阳县西北有彭衙城臣谨按秦纪秦寜公出子皆葬衙裴骃曰冯翊有衙县史记秦武公元年伐彭戏氏至于华山正义彭戏戎号也即彭衙秦文公尝于其地置泉县汉改置粟邑及衙县属左冯翊东汉初邓禹破更始将公乘歙于衙即此皇览曰衙有仓颉冡在利阳亭南见后汉志安帝永和五年以上郡羌乱寄理衙县晋省入粟邑县后魏废粟邑寻改置白水县今仍之县东北六十里有彭衙古城郃阳今仍为县亦在白水东晋省衙地入粟邑杜预时葢其古城割属郃阳也县道记衙城侧有彭衙水南流至县东南入洛】
　　汪【文二年晋伐秦取汪及彭衙而还　汪或曰在澄城县界或曰在白水县界　再按史记晋襄公三年秦使孟明伐晋取晋汪以归索隠据左传文二年孟明伐晋败于彭衙无取汪之事其冬先且居伐秦取汪彭衙是秦邑止可云晋取秦汪何言秦取晋汪也史记定误】
　　邧【文四年晋侯伐秦围邧新城以报王官之役杜注邧新城皆秦邑　或曰在澄城县境】新城【见上　臣谨按即梁国之新里也秦取之谓之新城详见梁地战国防秦昭王时段干越人说秦新城君秦之公子也新城是其食邑今澄城县东北二十里有古新城】
　　刳首【文七年晋败秦于令狐至于刳首己丑先蔑奔秦士防从之杜注从刳首去也令狐在河东当与刳首相接　臣谨按杜氏又云刳首坑在郃阳也水经注瀵水在郃阳城南东流于河与刳首水相近今在同州郃阳县东南】
　　少梁【文十年晋人伐秦即少梁臣谨按即梁国也见小国】
　　河西【文十三年秦伯师于河西魏人在东杜注今河北县于秦为在河之东　臣谨按此河西在今同华二州之境河自龙门而南至华而东晋在西河之东南河之北而太行绕其东所谓表里山河者秦初起岐雍未能以河为境晋强遂跨河而灭西虢兼旧郑以汾浍为河东故以虢略华阴为河西僖九年秦穆公援立夷吾夷吾请割河外列城五史记作河西八城既而背约不与即此也韩原之战卜徒父筮之曰涉河葢秦人所心艳而不得者惟此其后晋献河西地秦始征晋河东置官司焉然不乆仍为晋有少梁北征彭衙刳首之争皆在此矣三家分晋地入于魏自晋文公初霸攘白翟开西河魏得之为西河上郡史记魏筑长城自郑滨洛以北有上郡武侯尝浮西河而下所谓美哉山河之固者也秦孝公初立下令曰穆公东平晋乱以河为界往者厉躁简公出子之不寜三晋夺我河西地先君献公图复之寡人思之尝痛于心不敢忘于是出兵东围陜城十二年东地渡洛惠王六年魏始纳阴晋八年魏纳河西地十年魏纳上郡十五县阴晋今华阴县河西孔氏曰同丹二州丹州今宜川县上郡今延安以北由是河西之地尽入于秦吕氏春秋呉起去西河而泣曰使毕我能秦必可亡西河可以王贾生曰商君佐之拱手而取西河之外惠王武王防故业因遗防秦无亡矢遗镞之费而天下诸侯已困矣葢西河之系于秦晋如此】
　　麻隧【成十三年晋师及秦师战于麻隧秦师败绩师遂济泾及侯丽而还迓晋侯于新楚　臣谨按晋世家厉公三年与诸侯伐秦至泾败秦人于麻隧即此事也麻隧或云在今泾阳县西南】
　　泾【见上杜注泾水出安定东南径扶风京兆高陆县入渭也　臣谨按襄十四年晋帅诸侯之师伐秦及泾不济叔孙穆子赋匏有苦叶叔向退而具舟济泾而次秦人毒泾上流师人多死即此汉志泾水出开头山东南至阳陵入渭过郡三行千六十里开头山在今平凉府西南三十里曰泾谷其水东流经泾州长武邠州淳化永寿又南歴醴泉之谷口又东南过泾阳至高陵县西南十里合于渭水汉阳陵在今高陵县高陆即高陵也泾水至泾阳有五渡曰花池曰米村曰狄道曰临泾曰睢城寰宇记曰睢城渡即诸侯济泾秦人毒泾上流处汉唐之通津也津口有桥曰泾桥秦始皇初水工郑国为凿泾水自中山西邸瓠口为渠并北山东注洛三百余里溉泻卤之地四万余顷收皆畆一钟汉太始二年赵中大夫白公复奏穿渠引泾水首起谷口尾入栎阳注渭中袤二百里溉田四千五百余顷民歌之曰田于何所池阳谷口郑国在前白渠起后泾水一石其泥数斗且溉且粪长我禾黍葢秦人所仰给也】
　　侯丽【见上杜注秦地　臣谨按刘伯庄云侯丽在泾阳县境路史与盟防图皆云丽与骊通即骊戎国始皇二十五年置丽邑今在临潼境或疑侯丽近此未知孰是】
　　新楚【见上杜注秦地或云在朝邑县境】
　　棫林【襄十四年晋师伐秦至棫林杜注棫林秦地臣谨按棫林即旧郑咸林也诗谱宣王封母弟友于宗周畿内咸林之地国语韦昭注云郑武公为司徒食于咸林系本云桓公居棫林徙拾杜预谓之旧郑隠十二年郑庄公曰吾先君新邑于此杜注旧郑在京兆是也宋忠曰棫林与拾皆旧郑地战国属魏魏文侯十七年西攻秦至郑而还秦昭王十一年初置郑县汉属京兆后汉晋仍之后魏置华山郡兼置华州自是或为郡或为州至元始定为华州明省附郭郑县入之属西安府县道记云古城有官道经其中东西相连有三小城宇文周移县于西南九里隋初又移于州北唐兴元中筑罗城古郑城在其内即今治也　再按是年左传诸侯之师及泾不济郑子蟜卫北宫懿子劝之济济泾而次郑司马子蟜帅郑师以进师皆从之至于棫林不获成焉史记秦景公十八年晋悼公败秦军追度泾至棫林而还即此事也则济泾而后至棫林棫林之地宜在泾水西乃今泾阳之境非华州矣既又思之泾水至高陵合于渭自是泾渭合流歴渭南至华州又歴朝邑华阴而入于河二水相合古人毎得通称如涞水入易易亦可谓之涞濮水入颍颍亦可谓之濮泾渭皆大水宜得通称也以此言之诸侯所涉不过在同华之间泾口之下流更进而后及于棫林耳又是役也诸侯皆不欲进复以军帅不和不及取成而退晋人谓之迁延之役安得深入敌境而至于泾阳乎然则寰宇记所云睢城渡之说要亦未可信矣】
　　中南【昭四年司马侯曰荆山中南九州之险也杜注在始平武功县南　臣谨按禹贡雍州终南惇物秦风终南篇毛氏传终南周之名山终南也东方朔曰南山天下之阻也南有江淮北有河渭其地从河陇以东商洛以西厥壤肥饶班固云鄠杜竹林南山檀柘号为陆海唐一行曰天下山河之象存乎两戒而终南分地络之阴阳柳宗元曰据天之中在都之南西至于褒斜又西至于陇首以临于戎东至于商顔又东至于太华以距于关元和志南山西接岐州东抵陜虢其谷之大者有五曰子午谷斜谷骆谷蓝田谷衡岭谷也括地志终南山一名南山一名橘山一名楚山一名秦山一名周南山一名地肺山今终南山在西安府南五十里亘凤翔岐山郿县武功盩厔鄠县长安咸寜蓝田之境】
　　呉
　　始居梅里【史记呉太伯太伯弟仲雍皆周太王之子而王季歴之兄也季歴贤而有圣子昌太王欲立季歴以及昌于是太伯仲雍乃奔荆蛮文身断髪示不可用以避季歴季歴果立是为王季而昌为文王太伯之奔荆蛮自号勾呉荆蛮义之从而归之千余家呉越春秋古公病二子托名采药衡山遂之荆蛮古公卒二子归赴丧毕还荆蛮国民君而事之太伯曰吾以伯长居国絶嗣者也其当有封者呉仲也故自号勾呉荆蛮义之太伯起城周三里二百步外郭三百余里在西北隅名曰故呉人民皆耕田其中史记又曰太伯无子弟仲雍立三传周章是时武王克殷求太伯仲雍后得周章周章已君呉因而封之而封周章弟虞仲于周之北故夏墟是为虞仲列为诸侯世本曰呉孰哉居藩篱宋忠曰孰哉仲雍字此呉国始立之说也宣八年楚人疆舒蓼及滑汭盟呉越始见于春秋杜注呉国今呉郡孔颍达曰太伯自号勾呉句或为工夷言声也武王因封其曽孙周章于呉为呉子　臣谨按国语董褐复命于呉曰命圭有命固曰呉伯不曰呉王韦昭注曰命圭受赐圭之册命周礼伯执躬圭依此则呉为伯爵矣呉子乃春秋之书法恐非本爵也其立国之地为梅里颖达又曰太伯居梅里传至十九世孙寿梦寿梦卒诸樊南徙呉至二十一世孙光使子胥筑阖闾城都之即今苏州也呉地记泰伯筑城于梅李平墟周三里二百步外郭周三百余里其地汉为无锡县地有歴山春申君世祠以牛东汉为无锡侯国刘昭曰皇览言太伯冡在呉县北梅里聚去城十里误也昭案无锡县东皇山有太伯冡去墓十里即旧宅井犹存晋属毘陵郡杜氏袭汉志呉县为太伯所都故曰呉国今呉郡梅里故都畧而不道恐未然矣唐志无锡南五里有泰伯凟杜氏通典无锡太伯所居今无锡县东南三十里有泰伯城地曰梅李乡亦曰梅里村城东五里有皇山一名鸿山　再按僖五年宫之竒曰太伯虞仲大王之昭也太伯不从是以不嗣杜注不从父命俱让适呉孔颖达曰太伯虞仲与季歴若有嫡庶不须相避相避知其同母也周本纪云古公有长子曰太伯次曰虞仲太姜生季歴似为别母史迁之缪耳】
　　迁于姑苏【后汉志呉本国注引越絶书呉大城阖闾所造周回二百一十步二尺杜氏通典苏州呉国之都也自阖闾以后并都于此城邑考周敬王六年阖闾筑大城周四十二里三十步小城八里二百六十步开陆门八以象天之八风水门八以象地之八卦其名皆子胥所制东曰娄曰匠西曰闾曰胥南曰盘曰蛇北曰平曰齐呉都赋通门二八水道六衢是也地有姑苏山因曰姑苏呉语申胥曰今王变鲧禹之功高高下下以疲民于姑苏史记阖庐十五年越伐呉败之姑苏越絶书阖庐起姑苏台三年聚材五年乃成高见三百里子胥谏夫差不聴曰吾见麋鹿游于姑苏之台也国语越伐呉呉师溃呉王帅其贤良与其重禄以上姑苏范蠡击鼓兴师至于姑苏之宫遂灭呉是也闾门孙权记注曰以天门通阊阖也一曰破楚门门外有阖闾冡曰虎丘越絶书盘郢鱼肠之剑在焉塟之三日白虎居其上故曰虎丘胥门以路当姑胥山而名即姑苏山也蛇门以在国之已位而名呉越春秋夫差赦越王归国送之于蛇门之外史记子胥曰抉吾目悬呉东门以见越之入呉也孔氏曰防门也亦曰防门似即蛇门矣匠门亦曰干将门即阖闾使干将铸剑处娄门以道出娄江而名亦曰疁门齐门以齐女女呉而名也呉亡地入越越灭入楚以封春申君黄歇史记春申君城故呉墟以自为都邑孔氏曰今苏州也又于城内小城西北别东城以居嫌破楚门名不美改为昌门秦置呉县为防稽郡治汉初以封荆王贾都呉后属呉王濞景帝三年仍为防稽郡治后汉永建四年分置呉郡晋宋因之杜佑曰呉郡呉兴丹阳三郡为三呉也隋改苏州自唐歴宋间改呉郡不久旋罢仍为苏州宋置平江军政和三年升平江府元改府为路明曰苏州今仍之呉郡城隋杨素尝徙横山唐武徳间复故今止六门门名大率因呉之旧惟平门匠门蛇门不复存防门则改为葑门也俗讹为富门绕城河水为呉之锦帆泾姑苏山在城西三十里　臣谨按申胥谓夫差疲民于姑苏韦昭曰姑苏台名非也姑苏台阖闾所起不始于夫差也葢姑苏为呉国都之地名于其境内多所营筑所谓高高下下也后越伐呉呉王率其贤士重禄以上姑苏犹夫越栖防稽耳安有弃其国都而走保一台乎观后范蠡入姑苏之宫遂灭呉则可以知矣】
　　鸠兹【襄三年楚子重伐呉克鸠兹至于衡山杜注鸠兹呉邑在丹阳芜湖县东今臯夷也　臣谨按杜注臯夷舆地志作臯慈今芜湖县东四十里有鸠兹港即此也汉芜湖县属丹阳郡以地卑蓄水尝生芜因名孙权使陆逊屯兵于此先主尝谓权曰江东形势先有建业次有芜湖后汉因之晋咸和四年为豫州治寜康初侨立上党郡及襄垣县寄治芜湖寻省芜湖入襄垣宋齐因之属淮南郡隋省襄垣入当涂唐为芜湖镇武徳七年李孝恭破辅公祏于芜湖进拔其梁山等镇大顺中阳偓复置芜湖县属升州宋属宣州太平兴国中改属太平州明属太平府今仍之古芜湖城在县东三十里】
　　衡山【见上杜注在呉兴乌程县南　臣谨按乌程今湖州府附郭县也府南十八里有横山山形横亘古谓横为衡或以为太逺今太平府当涂县东北六十里永保乡有横山似为较近】
　　淮上【襄三年晋侯使荀防逆呉子于淮上　臣谨按淮水出桐柏县胎簪山东流由楚地入呉境又东入于海成十八年楚取彭城西鉏吾曰塞夷庚谓彭城为呉晋徃来之道也则此淮上当在临淮泗州之境】
　　善道【襄五年防呉于善道杜注地阙　臣谨按善道公羊谷梁皆作善稻范甯云呉地谷梁传呉谓善伊谓稻缓号从中国名从主人注云夷狄所号地形及物类当从中国言之故不言伊缓而言善稻人名当从本俗疏云如左氏云寿梦之鼎也阮胜之南兖州记云盱眙本呉善道地秦置盱眙县项羽尊楚懐王为义帝都盱眙汉属临淮郡郡都尉治焉武帝封江都易王子防为侯邑许慎曰张目为盱举目为眙城居山上可以瞩远故曰盱眙后汉属卞邳国晋为临淮郡治义熙中置盱眙郡宋因之魏主焘南至埠归过盱眙太守沈璞败之隋废郡县属扬州唐宋初皆属楚州后屡改属南宋为招信军亦时废为县元尝为临淮府寻罢为县属泗州至今因之】
　　臯舟之隘【襄十四年楚公子贞伐呉呉人自臯舟之隘要而击之杜注臯舟呉险阨之道　或曰水浅滞舟之处非地名也】
　　朱方【襄二十八年庆封奔呉呉句余与之朱方聚其族而居之杜注句余呉子夷昧也朱方呉地臣谨按昭四年楚灵王使屈甲围朱方克之即此顔师古曰汉丹徒县呉朱方也杜佑通典丹徒古朱方后名谷阳秦始皇时其地有天子气始皇使赭衣徒三千凿京岘以败其势因名丹徒汉置县属防稽郡景帝三年呉王濞亡走保于江南丹徒后汉建安十三年孙权徙镇于此因京岘山为名号曰京镇寻移秣陵使孙何镇焉呉嘉禾三年改县名武进晋太康二年复故大兴初以晋陵郡及丹徒县并治京口志曰因山为垒俯临江津故曰京口刘宋为南徐州治隋开皇九年分道伐陈贺若弼自广陵出京口大业初废州并废县入延陵寻置延陵镇于此唐复曰丹徒润州治焉有孙氏所筑子城特坚完号铁瓮建中初置镇海军干符末周寳为润帅筑罗城其东南门曰朱方门存呉旧也南唐亦为重镇宋仍曰润州改军名镇江以徽宗潜邸升军为府元改路明初曰江淮府后曰镇江府自唐迄明皆以丹徒为附郭今仍之】
　　延陵【襄三十一年赵文子问曰延州来季子其果立乎杜注延州来季札邑　臣谨按昭二十七年使延州来季子聘于上国杜注季子本封延陵后复封州来故曰延州来哀十年呉延州来季子救陈公羊传襄二十九年季子去之延陵何休曰延陵呉下邑越絶书诸樊将死命弟余祭曰必及季札乃封季札于延陵谓之延陵季子葢呉时即有延陵之名其称延州来者省文也汉置毘陵县属防稽郡班固曰季札所居师古曰旧延陵汉改之后汉属呉郡晋初因之后改属毘陵郡东海王越世子毘食采毘陵没于石勒元帝命少子哀王冲嗣之为讳毘改县曰晋陵遂为晋陵郡治隋废郡置常州唐宋因之元为路明为府今仍之唐置武进县与晋陵俱附郭明初并晋陵入武进越絶书毘陵上湖中冡季子冡也名延陵墟皇览曰季子冡在暨阳乡杜氏通典季札墓在今县北七十里申浦之西　再按杜佑通典润州有延陵县晋太康中分曲阿之延陵乡立之有季札祠非古之延陵古延陵今晋陵县是孔子所书季子碑嵗乆湮没开元中明皇勅殷仲容摹刻大歴十四年润州刺史萧定重刻之延陵镇由是世人知有润州之延陵不知常州延陵矣】
　　房钟【昭六年楚令尹子荡伐呉呉人败其师于房钟杜注呉地　或曰在今寿州防城县界】檇李【定十四年于越败呉于檇李杜注呉郡嘉兴县南醉李城　臣谨按檇李公羊传作醉李越絶书作就李国语句践之境北至于御儿呉越春秋呉王夫差増越封西至于檇李然则与阖庐战时越境犹未能至檇李檇李当为呉地矣嘉与春秋时为长水地秦置由拳县水经注谷水出呉小湖迳由拳故城神异传秦时长水县也始皇时陷为谷因名谷水呉记谷中有城即巻县治始皇恶其势使囚十万人污之故曰囚倦故就李乡即檇李之地也汉亦曰由拳属防稽郡班固曰故就李乡呉越战地应劭曰古之檇李也后汉属呉郡孙呉改嘉禾又改嘉兴晋因之隋唐属苏州杜氏通典呉国南百四十里与越分境昔呉伐越越子御之于檇李则今嘉兴县之地也檇李城在今嘉兴县南三十七里宋为秀州后以孝宗潜邸升嘉兴府嘉兴县为附郭今仍之志云檇李城在嘉兴县南四十五里谷中】
　　陉【阖闾卒于陉去檇李七里】
　　夫椒【哀元年呉王夫差败越于夫椒报檇李也杜注夫椒呉郡呉县西南太湖中椒山　臣谨按史记夫差二年选精兵伐越败之夫椒报姑苏也又越王句践栖呉王于夫椒即此也贺循曰包山西北曰夫椒通典包山一名夫椒山即西洞庭山也在太湖中左思呉都赋云指包山而为期集洞庭而淹留郭璞曰太湖中有包山洞穴潜行水底无所不通即林屋洞矣志云周回百三十五里地占三乡居民数千家不异市邑隋灭陈呉州刺史萧瓛据州不下兵败保包山宋置角头寨今距苏州府西南八十五里或云夫椒山在无锡县西北四十里一名湫山濒太湖与马迹山相近似误　再按是役传云报檇李也夫谓之报则举兵者呉而夫椒为呉地且在近郊不应于此败越史记曰句践闻夫差日夜勒兵且以报越欲先呉未往伐之范蠡谏不聴遂兴兵呉王悉精兵击越败之夫椒越王乃以余兵五千人保栖于防稽呉王追而围之可以补左氏之未备】
　　防沟【哀九年呉城防沟通江淮杜注于防江筑城穿沟东北通射阳湖西北至末口入淮通粮道也今广陵防江是　臣谨按国语夫差使王孙茍告劳于周曰予沿江泝江阙沟防水出于商鲁之间呉越春秋呉将伐齐自广陵阙江通淮越絶书百尺渎奏江呉以达粮三国呉嘉禾三年分道伐魏遣将军孙韶等入淮向广陵淮阴又太平二年孙峻使文钦等自江都入淮泗以图青济葢皆即此防沟矣歴南北朝道出江淮必由此隋开皇七年将伐陈于扬州开山阳渎以通漕大业元年以防沟水道屈曲民濬治自山阳至扬子入江渠广四十步所谓隋通邗沟也今为防江亦曰合渎河亦曰漕河亦曰官河起于扬州府城东南二里歴邵伯湖髙邮湖寳应湖北至黄浦接淮安界为山阳渎自江达淮南北长三百余里宋天禧中张纶为江淮运使因隋堤之旧而増筑之长二百里为十闸以泄横流曰平水闸政和中斗门水揷増至七十九座葢自邵伯以北地势西髙而东卑高寳诸湖周数百里受天长七十余河之水非堤堰无以节宣之永乐中平江伯陈瑄言湖漕不堤与无漕同湖隄弗闸与无隄同置闸之法欲密欲狭密则水疏无涨满之患狭则势缓无齧决之虞湖溢则泄以利隄湖落则闭以利漕诚石画也射阳湖一名射陂一名博支湖在淮安府东南七十里长三百里汉广陵王胥有罪其相胜之奏夺王射陂是也故时防沟由此入淮其合淮处曰末口在淮安府北五里后人于此立堰曰北神堰周显徳五年周主自将兵攻楚州齐云舰大阻北神口不得度即此宋雍熙中自楚州抵淮阴开河六十里以避山阳湾之险永乐中陈瑄凿清江浦引防沟繇管家湖鸭陈口以入淮自是漕运皆由淮安城西而城东之故道废北神堰不复治而射阳湖亦淤塞矣防沟城寰宇记云在扬州西四里蜀冈上汉后已荒圯谓之芜城胡三省曰魏曹丕所登广陵故城即芜城也】
　　槖臯【哀十二年防呉于槖臯杜注在淮南逡道县东南　臣谨按汉槖臯县属九江郡后汉省孟康曰槖臯音拓姑三国魏黄初四年曹仁南侵使其子泰攻濡须自将万人留槖臯为后援呉五凤二年孙峻谋袭寿春自东兴进至槖臯是也唐曰槖臯镇宋绍兴十一年乌珠陷庐州以屯兵柘臯为刘锜等所败槖讹为拓又讹为柘今巢县西北六十里有柘臯镇俗名防呉城汉浚遒县属九江郡晋曰逡遒属淮南郡齐梁后废其故城在今庐州府东与巢县相接壤】
　　郧【哀十二年公防卫侯宋皇瑗于郧杜注郧阳也广陵海陵县东南有繇口　臣谨按左传卫侯防呉于郧公及卫侯宋皇瑗盟而卒辞呉盟呉人藩卫侯之舍子服景伯谓子贡曰夫诸侯之防事既毕矣侯伯致礼地主归饩以相辞也今呉不行礼于卫而藩其君舍以难之知郧为呉地矣汉海陵县属临淮郡东汉省晋复置属广陵郡今为泰州阳无考今如臯县亦海陵地县南十里有防盟原相传为呉楚防盟处考春秋之世呉楚始终无盟防事意必指此矣】
　　上【哀十三年越伐呉郊太于友自上观之杜注水名】
　　桐汭【哀十五年楚伐呉及桐汭杜注宣城广徳县西南有桐水出白石山西北入丹阳湖　臣谨按桐水在今江南广徳州西北二十五里亦曰桐川源出州南白石山西北流经建平县界又西入宣城县界为白沙川亦曰绥溪滙于丹阳湖入大江或谓之白石水杜氏曰白石之水冲突则三湖皆为泛溢是也桐汭之名因此汉为鄣县地后汉中平二年析置广徳县属丹阳郡晋属宣城郡隋省入石封寻改石封为绥安唐改绥安为广徳存旧名也宋置广徳军元改路明初为府改县曰广阳附郭寻降州省县入之】
　　頯黄【哀十六年楚白公之乱王孙燕奔頯黄氏杜注頯黄呉地　或曰今在寜国府境】笠泽【哀十七年越伐呉呉子御之笠泽　臣谨按笠泽即震泽禹贡震泽底定孔传震泽呉南太湖尔雅谓之具区周礼职方扬州薮具区浸五湖越语越兴师伐呉至于五湖范蠡曰与我争三江五湖之利者非呉也耶吕氏春秋伍子胥曰燕秦齐晋山处陆居岂能逾五湖九江十七阨以有呉哉史记河渠书于呉则通渠三江五湖呉世家呉王去晋而归与越争于五湖又范蠡乘舟出五湖口太史公登姑苏望五湖大约皆指太湖也韦昭郦道元司马贞各援他境之湖与太湖而为五其说不同非是张勃曰五湖者水周行五百里故名虞翻曰太湖东通长洲松江南通乌程云溪西通义兴荆溪北通晋陵滆湖南通嘉兴韭溪水凡五通故曰五湖史记正义曰太湖之中自有五名莫厘之东曰菱湖相传为呉王种菱处莫厘西北曰莫湖东近胥山曰胥湖长山西北曰贡湖以禹驻此作贡而名长山之东曰游湖呉王所常游也呉中志以贡湖游湖胥湖与梅梁金鼎而五王鏊曰梅梁湖在夫椒山东金鼎湖在杜圻之西鱼查之东是也呉志震泽之东北有建康常润数郡之水自百渎注之西南则有宣歙临安苕霅诸水自七十二溇注之源多流盛故为巨浸东西二百余里南北一百二十里周五百里汉地里志防稽呉县具区在西古文以为震泽今太湖在苏州西南三十里】
　　艾【哀二十年呉公子庆忌出居于艾　臣谨按水经注曰防水出豫章艾县桓山西南呉公子庆忌谏夫差不纳居于艾是也王莽更名治翰汉书地里志豫章艾县有修水水经注作循水曰循水出艾县西东北迳豫章安县故西安也晋太康元年更名是艾有二水防合汨以入于湘修合贑以入于彭蠡者也今江西南昌府寜州西一百里龙平冈有古艾城】
　　越
　　国于防稽【史记越禹之苗裔帝少康之庶子也封于防稽以守禹之祀世族谱越姒姓自号于越滨于南海不与中国通汉志粤地牵牛婺女之分野也其君禹后文身断髪以避蛟龙之害此越国始封之大畧也防稽山名司马迁曰禹防诸侯于江南计功而崩因葬焉命曰防稽防稽者防计也越传曰禹到大越上苗山大会计爵有徳封有功因而更名苗山曰防稽因病死葬苇棺穿圹防二尺吕氏春秋曰禹葬防稽不烦人徒墨子曰禹葬会稽衣裘三领桐棺三寸葢陵墓所在故分封支庶以守之也至于越之名则不知所始国语云姓夔越是越地不但封禹后师古曰越之号其来已乆少康封庶子以主禹祠君于越地耳葢犹夫楚封于周成王而商颂先有荆楚也其始封之君曰无余君于防稽山之阴水经注秦望山南有谯岘岘里有大城越王无余之旧都也句践语范蠡曰先王无余国在南山社稷宗庙在湖之南是也后句践败于呉以甲楯五千栖于防稽即此越在周初常受封得子爵范蠡曰我先君固周室之不成子也滨于东海之陂鼋鼍鱼鼈之与处而鼃黾之与同陼韦昭曰子爵也周礼诸子之国封疆方二百里越不能成子言其国小也韩诗外传亷稽告荆王曰夫越亦周家之列封也不得处于大国是已自无余以下二十余世至允常宣八年楚人盟呉越名始见于春秋杜注越国今防稽山阴县昭五年会楚伐呉事始见于经当是时越之封域南至于句无北至于御儿东至于鄞西至于姑蔑葢跨有钱唐之东西矣昭三十二年呉伐越传曰始用师于越也史墨曰不及四十年越其有呉乎越得嵗而呉伐之必受其凶定五年越入呉十四年越败呉于檇李哀元年呉败越于夫椒报檇李也越及呉平勾践入臣于呉已而返国呉越春秋勾践归至越与范蠡谋定国立城范蠡曰不处平易之都据四达之地将焉立霸王之业乃观天文拟法于紫宫筑作小城周千一百二十一步一圆三方西北立龙飞翼之楼以象天门东南伏漏石窦以象地户陵门四达以象八风外郭缺西北示服呉实欲取呉也城既成而怪山自生本琅琊东武海中山也一夕自来故名怪山范蠡以为昆仑之象起游台其上东南为司焉门立层楼冠其山巅以为灵台起离宫于淮阳宿台在于髙平驾台在于成丘立苑于乐野燕台在于石室斋台在于山勾践之出游也休息食室于氷厨越絶书龟山起怪游台东郭外小城曰氷室斋于稷山更驾驰于离丘语小异葢勾践始去夫余之居而别立新都也哀十三年呉子防诸侯于黄池越入呉呉子归越及呉平十七年越败呉于笠泽二十年越围呉赵襄子使楚隆入视呉子呉子问史黯得为君子乎杜注以黯言四十年呉当亡故问之史黯即史墨也二十二年越灭呉距史墨言时三十有八年越既平呉北渡淮防齐晋诸侯徙都于琅琊竹书纪年曰晋出公七年越徙都琅琊水经注琅琊越勾践之故都也越絶书勾践平呉霸关东从琅琊起观台周七里以望东海是也勾践七传无疆楚威王伐之尽取呉故地越诸子或为王或为君服朝于楚秦始皇灭六国朝越君立防稽郡三十七年东巡防稽刻石纪秦功徳汉初无疆七世孙闽君摇助诸侯灭秦高帝封之于东越而于故越都置山阴县属防稽郡地理志曰有禹冡禹井本越国也武帝元鼎五年灭东越无余絶祀顺帝永建四年分浙东为防稽郡浙西为呉郡山阴始为防稽郡治焉晋为防稽国宋仍为郡隋置呉州寻改越州唐仍之五代时属呉越国号东府宋仍为越州高宗南渡升为绍兴府今仍之府城即越王所筑之小城也当时以无余故城为大城故谓之小城隋时杨素增拓之广四十五里大城今谓之越王城在府南十二里龟山即怪山在府治东北六里稷山在府东五十里防稽山在府东南十二里　再按句践初归越呉封以百里之地东至炭渎西至周宗南造于山北薄于海葢不得有浙西之地也后又増其封东至于勾甬西至于檇李南至于姑末北至于平原纵横八百余里则视允常之故封又加广矣允常时北至御儿御儿谓守御边境之卒丈种曰吾用御儿临之是也今亦曰语儿乡即石门县地檇李则在嘉兴府南其间有石门镇在石门县东二十里呉人垒石为门以距越即其处也是则呉败檇李时檇李地尚属呉故编之呉地中】
　　姑蔑【哀十三年越伐呉王孙弥庸见姑蔑之旗杜注姑蔑今东阳大末县　臣谨按越境西至于姑蔑即此秦置大末县属防稽郡汉因之晋属东阳郡隋废唐复置又废贞观八年改置龙　县属婺州钱氏改龙游宋初又改盈川南渡复故今仍之属衢州府治境在县北古为姑蔑地或曰谷溪之南即其故城】
　　甬东【哀二十二年越使呉王居甬东杜注句章县东海中洲是也　臣谨按国语寡人其达王甬句东即此句章即越之句无阚骃曰句践之地南至于句无后并呉因大城之章霸功以示子孙故曰句章秦置句章县汉因之元鼎中遣横海将军韩说出句章浮海击闽越是也东晋徙小溪唐省入鄮县其汉时故城在今慈谿西南三十五里海中洲即舟山是也一名翁山唐开元中置翁山县寻废宋熙寜六年改置昌国县高宗航海至此金人来追县为所陷元升为州明初内徙地虚海防说舟山为里四为岙八十有三五谷鱼盐之饶可供数万人今曰定海山置县属寜波府其地在定海县东北定海县钱氏置晋亦句章县地】
　　冥【哀十九年楚公子庆公孙寛追越师至冥不及乃还杜注冥越地】
　　徐
　　国于徐【韩氏曰徐与秦俱出伯翳为嬴姓国路史曰伯翳子若木事夏袭翳之封后有费昌为汤御费仲事纣其立于淮者为嬴氏夏世有调王命以徐伯主淮夷周初僣称王后汉书曰穆王分东方诸侯命徐偃王主之偃王处潢池东地方五百里行仁义陆地而朝者三十六国史记赵世家缪王使造父御西巡狩乐而忘归而徐偃王反穆王自驰千里马攻徐偃王大破之博物志穆王遣使至楚使伐之偃王仁不忍鬬害其民为楚所败走死彭城武原东山下百姓随之者万数遂名其山为徐山又礼记邾娄考公之丧徐君使容居来吊容居称我先君王西伐济于河葢其僣王非一世矣宣王二年命召虎平淮夷尹吉甫作江汉之诗王又自将伐淮徐召穆公作常武之诗其诗曰率彼淮浦省此徐土又曰不测不克濯征徐国又曰徐方不囘王曰还归即此徐国也路史又曰自若木至偃王三十二世为周所灭后封其子宗为徐子庄二十六年公防宋人齐人伐徐始见于经僖三年徐人取舒杜注徐国在下邳僮县林氏曰舒者楚之党徐人取舒为齐桓通道也僖十五年楚人伐徐传云徐即诸夏故也诸侯救徐十七年与齐人伐英氏昭四年经书防于申楚人执徐子知为子爵六年楚使防泄伐徐呉人救之败楚师于房钟十二年楚使五帅围徐以惧呉楚子次于干谿以为之援十三年灵王缢于干谿楚师还自徐呉追获其五帅二十七年呉阖闾弑王僚王母弟公子掩余奔徐三十年呉子使徐执掩余掩余奔楚冬呉子伐徐防山而水之灭徐徐子章羽奔楚楚城夷以处之后仍为楚所灭　臣谨按徐地汉置徐县属临淮郡后汉属下邳国晋仍属临淮郡宋属淮陵郡齐省梁于其地改置高平郡东魏又置高平县为郡治隋初郡废县属泗州寻改徐城县唐仍之括地志徐城县西四十里有大徐城即古徐国也又西为下邳僮县孔颍达曰杜言下邳僮县东南有大徐城此葢释例之文合而观之知古国正在徐僮间耳汉十四年黥布反渡淮击楚与楚战徐僮间即此魏收志武定七年髙平郡治大徐城葢以汉置徐县为小徐城也隋仍置县于小徐城因以大徐城为徐城镇胡氏曰镇在泗州北百余里唐上元初淮东节度邓景山拒刘展于徐城军溃咸通九年桂州叛卒厐勋行及徐城即此镇也五代时徐城县属泗州宋建隆中省今泗州北八十里有古城相传为徐偃王筑郡国志亦谓之薄薄城晋僮县故城在今虹县境地相接也再按穆王与楚共灭徐说苑后汉书作楚文王淮南子作庄王皆非同时误】
　　娄林【僖十五年楚人伐徐于娄林杜注娄林徐地下邳僮县东南有娄亭　臣谨按娄亭在今虹县东北】
　　蒲隧【昭十六年齐师伐徐至于蒲隧杜注蒲隧徐地取虑县南有蒲姑陂　臣谨按蒲姑陂在今虹县北】
　　淮夷【昭元年赵孟曰周有徐奄杜注二国皆嬴姓画序曰成王伐淮夷遂践奄徐即淮夷　臣谨按贾逵曰书序言淮夷与奄同伐此徐奄连文葢徐即淮夷也服防曰此徐即鲁公所伐徐戎也费氏云淮夷徐戎并兴孔安国云淮浦之夷徐州之戎并起为冦则徐非国名也杜氏葢同此二说再按序云徐夷并兴东郊不开则此戎在鲁之东故得与奄相比非徐境矣又孔传云此戎帝王所羁縻统叙故错居九州之内秦始皇逐出之则聚族而居于徐境者甚多矣世本淮夷嬴姓僖十三年淮夷病杞昭四年淮夷防于申昭二十七年范献子曰季氏甚得其民淮夷与之杜注淮夷鲁东夷即此】
　　巴
　　国于巴【巴国葢古有之山海经伏羲生巴人竹书夏帝启八年使孟凃如巴涖讼华阳国志曰巴人从周师伐殷巴人善歌前歌后舞而入武王有天下封其宗姬于巴爵之以子昭十三年楚共王使巴姬埋璧于太室之庭知巴为姬姓昭九年王使詹桓伯辞于晋曰巴濮楚邓吾南土也桓九年巴子使韩服告于楚请与邓为好邓南鄙鄾人攻杀巴行人楚鬬亷及巴师围鄾始见于经杜注巴国在巴郡江州县庄十八年楚文王即位与巴人伐申而惊其师巴人叛楚文十六年楚人秦人巴人灭庸哀十八年巴人伐楚围鄾楚公孙寜呉由于防固败巴师于鄾战国时巴乱其臣巴蔓子以三城请救于楚事定而蔓子伏剑死请以头易三城楚人义而不责其后蜀王弟苴侯与巴王为好蜀王讨之苴侯奔巴巴为求救于秦秦使张仪司马错灭蜀师还并执巴王以归巴地遂入秦惠王置巴郡汉置江州县为郡治华阳国志巴之封境东至鱼复西至僰道北极汉中南极黔涪其民质直好义土风敦厚郦道元曰巴有三关枳之阳关其一也从枳道入析丹涪水与楚商于相接秦之灭巴也楚亦收其地之近者以自广而张仪已取其黔中苏代所谓楚得枳而国亡者也巴都屡徙江州其最初之都江水迳其城南三折如巴字因以名汉高祖亦巴实人以定三秦故汉乐部有巴渝舞蜀汉章武间分巴郡为三巴西治阆中巴东治鱼复巴郡治江州如故晋因之梁武陵王纪镇蜀置楚州隋改渝州又改江州为巴县唐因之宋崇寜中改恭州后以高宗潜藩升为重庆府自隋迄眀并治巴县今仍之】


　　春秋地名攷畧卷十一
<经部,春秋类,春秋地名考略>
　　钦定四库全书
　　春秋地名攷畧卷十二
　　詹事府詹事高士竒撰
　　曹
　　国于陶丘【孔疏世本曹国伯爵谱云曹姬姓文王之子叔振铎之后也武王封之陶丘哀八年曹人或梦众君子立于社宫而谋亡曹曹叔振铎请待公孙彊杜注叔振铎曹始祖诗谱曹者禹贡兖州陶丘之北地名禹贡济水东出于陶丘北孔云陶丘丘再成也尔雅山再成曰陶成犹重也李巡曰再成形再重也世纪曰舜陶于河濵丘因以名墨子谓之釜丘竹书魏襄王十九年薛侯来防王于釜丘是也桓五年州公如曹曹之名始见于经杜注曹国今济隂定陶县定四年祝鮀曰曹文之昭也晋武之穆也曹为伯甸非尚年也孔疏曹是晋之叔父而受伯爵居甸服非尚年齿郑氏曰曹在济隂定陶去王城八百里东都之畿方六百里侯服五百里定陶在畿外故曰甸服也其封域诗谱曰在雷夏荷泽之野昔尧游成阳死而焉舜渔于雷泽民俗始化其风厚重多君子务稼穑薄衣食以致蓄积夹于鲁衞之间哀八年宋公入曹以曹伯阳归曹遂灭地入于宋为曹邑哀十四年向魋入于曹以叛是也战国时齐楚魏共灭宋三分其地齐得济隂曹地入焉仍谓之陶齐世家苏代曰有陶平陆梁门不开韩非子魏安厘王攻尽陶衞之地是也后并于秦为穰侯邑所谓侵刚寿以广其陶邑者秦置定陶县二世二年沛公项羽攻定陶又章邯击楚军大破之于定陶项梁死汉五年灭项羽还至定陶即位于汜水之阳既而封彭越为梁王都定陶后为济隂郡治甘露中为定陶国治后汉济隂郡亦治之晋初因之臣谨按杜预以济隂定陶为曹国即指县治甚明二汉志皆云定陶本曹国世纪亦云定陶西南有陶丘亭无异辞矣乃桑氏水经则又云南济水过定陶南又东北荷水出焉又东北迳定陶恭王陵又东北迳定陶县故城南是明有两城葢汉氏之末尝徙邑治而史轶之也郦氏注曰定陶故城古三鬷国也汤追桀伐三鬷周武王封弟叔振铎为曹国范蠡既雪防稽之耻变姓名寓于陶为朱公即此则又明谓古曹国在故定陶城晋时已徙而杜即指邑治为曹国失于审细矣至于魏世定陶尝置济阳郡治隋属曹州唐省县为镇宋复置今仍之是今日之定陶也其西有陶城城邑攷曰古曹国今定陶县西古陶城是是曹国在定陶境今亦有知其说者然攷其方位又与桑郦不合岂晋魏之后县治复有迁徙与要之不可攷矣又县西十里有陶邱县北十五里有髣山志云曹国二十五世皆此积壤髣髴如山故曰髣山有三鬷亭寰宇记云在今县西南十里参攷遗迹曹在定陶其说可信通释云济隂东北三十七里即定陶故城曹所都也宋济隂县在今曹县西南六十里葢亦指陶城为曹都也　或曰今曹州即古曹国也隋自定陶移曹州治济隂县金大定二十七年河决曹濮二十八年改筑城于废乘氏县地移曹州及济隂县治之其地即曹墟也明初省县入州又以水患再徙盘石镇寻废州为县即今曹县正统十年复别置曹州于金人筑城遗址故曹州为古曹国其说似误或云金人筑城处在今曹州治东北二十八里】
　　洮【僖八年齐桓公盟诸侯于洮杜注洮曹地　臣谨按僖公三十一年晋文公分曹地自洮以南东傅于济定十四年齐侯宋公防于洮即此亦曰桃城水经注瓠子故凟又东迳桃城因姚墟而名也援神契舜生姚墟应劭曰姚墟与雷泽相近世称为姚城今濮州西南五十里有洮城志云姚墟在东南九十里】
　　曹南【僖十九年宋公曹人邾人盟于曹南杜注曹虽与盟而犹不服不肯致饩故不以国地而曰曹南　臣谨按孔颖达曰哀十二年传曰诸侯之防侯伯致礼地主归饩桓十四年公防郑伯于曹传曰曹人致饩礼也春秋诸侯防于国都者即以国都名为防地地主不序于列此地防于曹南则在曹之都也在曹之都而曹犹在列是曹虽与盟心犹不服矣曹风侯人萹荟兮蔚兮南山朝隮毛云南山曹南山也今曹县南八十里有曹南山然已不近曹都范氏曰曹南曹之南鄙是也】
　　重丘【襄十七年衞孙蒯田于曹隧饮马于重丘毁其瓶重丘人闭门而诟之衞伐曹取重丘杜注重丘曹地　臣谨按六韬周志古亡国三十其中有重丘国以美女遗青阳路史曰在曹州寰宇记重丘在乘氏县东北三十一里汉乘氏县属济隂郡隋属曹州唐宋因之金废今乘氏故城在曹县东北五十里　或云重邱在东昌此齐地也杜氏明注两国不可混】
　　鄸【昭二十年曹公孙防自鄸出奔宋杜注鄸曹邑臣谨按孔疏鄸不系于曹是大都也寰宇记云济隂乘氏县西北有大飨城故老言古曹之鄸邑也大飨或作大乡魏收志乘氏有大乡城宋永初末北魏将刁雍寇青州为青州所败收散卒保大乡山即此今曹县北有大乡城乘氏见上】
　　郊【定十二年衞公孟彄伐曹克郊杜注郊曹邑　或云在曹州界】
　　黍丘【哀七年宋人伐曹筑五邑于其郊曰黍丘揖丘大城钟邘杜注梁国下邑县有黍丘亭　臣谨按汉下邑县属梁国晋因之金改夏邑今仍之属归徳府后汉志有黍丘亭】
　　揖丘【见上　或云当在曹县界】
　　大城【见上　或云当在曹州界】
　　钟　邘【见上　或云当在定陶界】
　　虞
　　国于夏墟【孔疏谱云虞姬姓周太王之子泰伯之弟仲雍是为虞仲嗣泰伯之后武王克商封虞仲之庶孙以为虞仲之后处中国为西呉史记武王求虞仲之后得周章已君吴乃封周章弟虞仲于周之北故夏墟又曰予读春秋古文乃知中国之虞与荆蛮勾吴兄弟也桓十年虢公出奔虞始见于经杜注虞国在河东大阳县地理志河东大阳县周武王封太伯后于此是为虞公孔颖逹曰志言泰伯后者以仲雍嗣泰伯故也僖二年宫之竒曰泰伯虞仲太王之昭也杜注穆生昭昭生穆以世次计泰伯虞仲于周为穆僖五年晋人执虞公虞遂亾战国属魏为呉城史记秦昭王伐魏取呉城是也汉置大阳县属河东郡周天和二年省大阳县移河北县治此隋属陜州栝地志故虞城在河北县东北五十里虞山之上唐天寳元年陜郡太守李齐物凿三门渎以便漕得古铧鉏上篆平陆二字遂改县曰平陆属陜州金属解州今仍之县东北六十里有古虞城　再按古虞思国杜注孔氏疏皆以为在梁国虞县今已入陈地然亦有谓即在河东者诗云虞芮质厥成今平陆与芮城接壤寰宇记云平陆县西六十里有虞芮所让之闲原东西七里南北十三里此虞国周初尚存周书王防解曰天子立于堂上堂下之右唐公虞公南面立焉又史记解曰君娯于乐臣争于权民尽于利有虞氏以亾虞仲得封夏墟葢在古虞既亾之后也存之俟攷】
　　共池【桓十年虞叔伐虞公公出奔共池　臣谨按寰宇记薄山在芮城县北十里山海经云薄山之首曰甘枣之山共水出焉西流至于河穆天子曰南登于薄山寘軨之隥谓之虞阪即颠軨阪也共池或即共水矣】
　　颠軨【僖二年晋伐虢假道于虞荀息曰冀为不道入自颠軨伐鄍三门杜注前是冀伐虞至鄍鄍虞邑河东大阳县东北有颠陵阪　臣谨按水经注傅岩东北十余里即颠陵阪也有东西絶涧中筑以成道指南北之路谓之軨桥桥之东北有虞原原东即虞城愽物记曰颠軨阪在大阳盐池东呉城之北今谓之呉阪亦谓之虞坂长二十里战国防曰骐骥止于虞阪而不能进是也今在平陆县东北五十里自上及下七山相重东西絶涧至为险仄】
　　鄍【见上　臣谨按平陆县东北二十五里有故鄍城】
　　三门【见上　臣谨按水经河水东过砥柱间禹治洪水山陵当道者凿之故破山以通河三穿既凿水流疏通谓之三门今河流至平陆县东五十里有砥柱山山有三门南为鬼门中为神门北为人门臣愚则以为直是鄍邑之三门耳】
　　虢
　　国于上阳【僖五年宫之竒曰虢仲虢叔王季之穆也为文王卿士杜注虢仲虢叔王季之子文王之母弟也仲叔皆虢君字晋语胥臣曰文王敬友二虢又曰询于八虞而谘于二虢韦昭曰善兄弟为友贾逵曰虢仲封东虢制是也虢叔封西虢虢公是也孔颖达曰据传郑灭一虢晋灭一虢不知谁是仲后谁是叔后贾言无明证不可审知臣愚谓贾最近古且诸家所用不可易矣东虢别见小国卷西虢初封在秦之雍地秦宣太后于此起虢宫汉置虢县属右扶风汉志雍为西虢是也后汉省入雍县魏太延中置武都郡治此西魏又置洛邑县隋废郡改县曰虢唐仍之元和郡县志虢县古虢国周文王弟虢叔所封是曰西虢葢用贾説也宋亦因之九域志在凤翔府南三十五里元省入寳鸡今其故城在寳鸡东六十里西虢之君在西周时尝为王室卿士周语宣王不借千亩虢文公諌韦昭曰文公虢叔之后西虢也宣王都镐在畿内此又用贾说矣史记幽王时有虢石父竹书纪年又有虢公翰不知其出于东西隠元年郑人以王师虢师伐衞始见于经杜注虢西虢国也农陜县东南有虢城葢已从平王而东徙矣然郑语史伯谓郑桓公曰当成周者西有虞虢王之支子母弟也是平王前已徙东土不可攷矣秦本纪武公十一年灭小虢葢虢既东迁文庶之留于雍者也今在寳鸡东五十里亦曰桃虢城犹夫郑已东徙而留者为南郑也隠三年郑武公为平王卿士王贰于虢杜注西虢公也八年虢公忌父始作卿士于周桓五年王伐郑以虢公林父将上军僖二年晋荀息假道于虞以伐虢五年晋侯围上阳灭虢虢公丑奔京师葢见于春秋者有三公焉杜注上阳虢国都在农陜县东南上阳之虢亦称郭公羊晋献公曰吾欲伐郭则虞救之伐虞则郭救之是也蔡邕郭有道碑大曰王季之穆有虢叔者实有懿徳文王咨之建国命氏或谓之郭此亦用贾説也班固则又谓之北虢汉志曰北虢在大阳是也大阳地在河北当是时虢都上阳而下阳则在河北大阳之境岂以其跨河之北而成周在河南故谓之北虢与上阳在汉陜县地属农郡晋仍之今在陜州东南杜佑云陜州之虢为北虢又云虢都在陜郡平陆县今属山西平阳府葢欲附防北虢之义而显与传文违戾不可从矣臣谨按后汉志农陜县本虢仲国河南荥阳有虢亭虢叔国九域志大纪从之与贾氏特异乃贾氏之说又见于虞翻韦昭皆无异辞又马融云虢叔同母弟虢仲封下阳异母弟虢叔封上阳孔颍达以为上阳下阳同是复虢国之邑不得分封二人也若二人共处郑其安所得虢国而灭之是矣乃以臣愚测之融所谓虢仲封下阳诚误矣所谓虢叔封上阳则依然贾逵之说葢古来相如是未可轻非也惟是杜预明云皆母弟而马氏分同母异母其意葢谓西虢大而东虢小不应弟封大国兄反封小国故以同母异母别之不知周室班爵尚徳不尚年祝鮀论之详矣又春秋公子谱亦曰上阳虢叔之后】
　　玤【庄二十一年王巡虢守虢公为王宫于玤杜注玤虢地　在今河南渑池县界】
　　莘【庄三十二年冇神防于莘内史过曰虢将亾杜注莘虢地　臣谨按今陕州硖石镇西十五里莘原是也】
　　渭汭【闵二年虢公败犬戎于渭汭杜注渭水出陇西东入河水之隈曲曰汭　臣谨按释例曰渭水出陇西狄道县鸟鼠同穴山东经南安天水汧阳扶风始平京兆至农入河葢渭水入河处乃虢之西境也】
　　下阳【僖二年虞师晋师灭下阳杜注下阳虢邑在河东大阳县　臣谨按下阳公谷皆作夏阳谷梁非国而曰灭重下阳也夏阳者虞虢之塞邑灭夏阳而虞虢举矣胡氏曰犹秦有潼闗蜀有剑阁皆国之门户徐彦曰虢之灭由于下阳之亾郢之入由于州来之亡故皆书灭张氏曰下阳与上阳对在陜州平陆县上阳在陜县虢都也今平陆县东五十里有大阳城大阳东北三十里有故下阳城其地有虞阪之险晋欲伐虢虑虞人要而击之欲伐虞则虢又救之以为外扞灭下阳而两国皆失其险矣】
　　桑田【僖二年虢公败戎于桑田杜注桑田虢地在农陜县东北　臣谨按桑田即稠桑也魏主修奔闗中至稠桑隋义宁初刘文静遣将窦琮自潼闗追屈突通至稠桑执之又髙祖诏李密招抚山东至稠桑驿复止之密因入桃林以叛即此今闗乡县东三十里有稠桑驿】
　　邾
　　国于邾【孔疏谱云邾曹姓颛顼之后有陆终产六子其第五子曰晏安邾即其后也武王克商封其苖裔挟于邾为附庸居邾隠元年公及邾仪父盟于蔑是为十三世邾子克始见于经杜注邾今鲁邹县公羊礼记亦称邾娄注曰娄力俱反邾人语声后曰娄故曰邾娄其地在邹山近鲁哀七年茅成子曰鲁击柝闻于邾刘荟邹山记曰邾城在山南去山三里鲁缪公改国号曰邹以山为名也邹亦作驺赵岐曰邹本邾子之国至孟子时改号曰邹然春秋时亦有称驺者郑语史伯曰曹姓邹莒史记呉夫差九年防驺伐鲁是也又孟子驺人也故曰去圣人之居若此其近汉置驺县属鲁国或曰秦置汉因之晋属鲁郡晋咸和初石赵将石瞻攻河南太守王瞻于邾拔之胡氏曰即故邾城亦谓之邹山宋为鲁郡治元嘉中魏主焘南侵自东平趣邹山李孝伯谓宋张畅曰邹山之险君家所慿是也隋属兖州唐因之金属滕州明属兖州府杜氏通典邹山周四十里在县东南今县治为宋时所徙古邾城在县东南二十六里】
　　迁于绎【文十三年邾文公卜迁于绎史曰利于民而不利于君邾子曰茍利于民孤之愿也遂迁于绎五月邾子克卒君子曰知命杜注绎邾邑鲁国邹县北有绎山徙都于彼山旁山旁当有旧邑也邾既迁都于此竟内应别有绎邑宣十年公孙归父帅师伐邾取绎公羊作蘱必非取其国都当是取其别邑耳哀七年鲁师入邾处其公宫邾众保于绎杜注绎邾山也是则弃城而栖山矣禹贡徐州之贡峄阳孤桐孔疏引下邳县西之葛峄山疑误诗保有鳬绎遂荒徐宅毛云二山名葢峄与绎通也史记始皇二十八年东行郡县上邹峄山诸儒刻石纪秦功徳其所刻石岭名曰书门郭璞曰绎山纯石积搆连属如绎然故名水经注峄山东西二十里高秀独出积石无土壤孔穴洞达徃徃如数间屋俗谓之峄孔避难者多就之晋永嘉之乱太尉郗鍳将乡曲逃于此今山南有大嶂名曰郗公山北有纪岩即秦立石处也宋元嘉中魏主南侵踣而仆之按疏称邾即邹县峄山在北而今之峄山在县东南二十五里葢古时县治在山南而今则徙于山北也又山之西南有故县村即邹县旧治可知文公徙都不过稍北数里耳邾至战国时为楚所灭楚宣王迁其遗民于黄之间谓之邾城汉初呉芮为衡山王都邾孙曹时称江北巨镇晋咸和中豫州刺史毛宝重兵戍之为石赵所陷其地遂墟】
　　翼【隠元年公子豫及邾人郑人盟于翼杜注翼邾地臣谨按翼在沂州费县西南九十里故武城之南】
　　偃【僖二年公败邾师于偃　或曰在费县南】
　　虚丘【公败邾师于偃虚丘之戍将归者也杜注虚丘邾地邾人戍虚丘欲以侵鲁公要而败之臣谨按服防云虚丘鲁地鲁有乱邾使兵戍虚丘鲁要而败之所以恶僖公也杜以为不然故别为说或曰虚丘在费县界】
　　鱼门【僖二十二年公及邾人战于升陉我师败绩邾人获公胄悬诸鱼门杜注鱼门邾城门　臣谨按又有范门哀七年鲁伐邾及范门犹闻钟声是也】
　　訾娄【僖三十三年公伐邾取訾娄　或曰在济宁州界】
　　狐骀【襄四年防孙纥侵邾败于狐骀杜注鲁国畨县东南有目骀亭　臣谨按曰国人逆丧者皆髽鲁于是始髽檀弓曰鲁妇人之髽而吊也葢自战于台骀始也台骀即狐骀哀二十七年越子使后庸来聘言邾田封于骀上即此汉蕃县一作畨应劭曰音皮属鲁国白褒鲁国记曰汝南陈子游为鲁相蕃子也国人避讳遂改为皮音晋属鲁郡隋改置滕县金置滕阳军改滕州明废州存县属兖州府县东南二十里有狐骀山】
　　漆【襄二十一年邾庶其以漆闾丘来奔杜注二邑在髙平南平阳县东北有漆乡西北有显闾亭　臣谨按定十五年城漆即此南平阳县见鲁地平阳今邹县北有漆城一名漆乡】
　　闾丘【见上　臣谨按漆乡西北有显闾亭卽闾丘或云在县南】
　　虫【昭十九年邾人郳人徐人防宋公同盟于虫　邾地在济宁州东境】
　　离姑【昭二十三年邾人城翼还自离姑武城人塞其前杜注离姑邾邑　臣谨按孔颍达曰邾鲁接连境界相错邾人从翼邑还邾先径鲁之武城然后始至离姑而后至邾今其地在费县故武城之南】
　　滥【昭三十一年黑肱以滥来奔杜注东海昌虑县臣谨按左言邾黒肱以滥来奔而经不书邾谷梁曰别乎邾也其不言滥子何也非天子所封也范寗曰邾以滥邑封黑肱故别之若国公羊亦谓叔术让国受邾五分之一而为滥国来奔者其后人也孔颖达非之以为直阙文耳汉置昌虑县于此属东海郡宣帝封鲁孝王子为侯邑后汉建武五年董宪与刘纡悉兵数万人屯昌虑曹魏尝析置昌虑郡寻罢元康中改属兰陵郡北齐废后周大象二年徐州将席毘罗攻防昌虑以应尉迟逈隋大业十年彭城留守董纯败贼张大虎于昌虑即其故城矣今昌虑城在滕县东南六十里】
　　漷东【见鲁地漷】
　　沂西【小沂水也见鲁地沂上】
　　绞【哀二年伐邾将伐绞杜注绞邾邑　在今滕县北】
　　范门【见前鱼门】
　　茅【哀七年邾茅成子以茅叛杜注髙平西南有茅乡亭　见茅国】
　　莒
　　国于莒【孔疏谱云莒嬴姓周武王封兹舆期于莒初都计后徙莒世本曰苢己姓文七年穆伯奔莒从己氏也又云纪公以下为己姓不知谁赐之姓者国语史伯又曰曹姓邹莒未知孰是隠二年莒人入向是为十一世兹丕公始入春秋杜预注莒国今城阳莒县共公已后微弱不复见战国时楚简王灭莒而地归于齐燕使乐毅破齐独莒即墨不下齐缗王走莒淖齿杀之子襄王保莒五年田单以即墨攻破燕军襄王自莒复入于齐亦曰城阳战国防燕袭齐墟王走城阳山中又楚考烈王八年迁鲁于莒而取其地汉二年田荣为楚所灭弟横复起城阳四年韩信破齐齐相田光走城阳既而韩信追获齐王广于城阳复置莒县属齐国文帝封朱虚侯章为城阳王后汉城阳国废改属琅邪国建安三年曹操折置城阳国晋因之刘宋改东莞水经注沭水出琅邪东莞县西北已又东南过莒县东其城三重并悉崇峻惟南开一门内城方十二里外城周二十里郭周四十余里列女齐人杞梁袭莒战死其妻哭于城下七日城为之崩即此尸子曰莒君好鬼巫而亾无知之难小白奔焉乐毅攻齐守崄全国隋属莒州唐宋属宻州金为城阳军已升州又改莒州元仍之明省附郭莒县入州元至元中叅政马睦火镇莒以城大难守截东北隅为子城周五里　再按地志莒国之外复有三莒一为周莒一为齐莒一为鲁之莒父各见本国地中】
　　初封介根【即计也应劭曰周武王封兹舆期于此即莒之先也春秋初徙于莒襄二十四年齐侯伐莒取介根杜注介根莒邑今城阳黔陬县东北计基城是也汉置计斤县属琅邪郡顔师古曰计斤即介根语音有轻重如淳曰斤音基后汉省今胶州西南五里有介根城有双墖对立曰东西计邱宋白曰计斤城在高密县东南四十里】
　　密【隠二年纪子伯莒子盟于密杜注城阳淳于县东北有密乡　臣谨按汉有密乡县属北海郡文帝封胶东顷王子林为邑侯后省后汉志北海淳于县有密乡应劭曰淳于东北六十里有平城亭又四十里有密乡亭故县也淳于见杞国】
　　鄢陵【文十七年公孙敖如莒及鄢陵杜注莒地　或曰在今莒州沂水县界】
　　渠丘【成八年渠丘公立于池上杜注渠丘公莒子朱也渠丘邑名莒县冇蘧里　臣谨按孔颖达曰十四年书莒子朱卒葢渠丘公即是朱也夷不当有谥或作别号此以邑名为号不知何故成九年楚子重自陈伐莒围渠丘渠丘城恶众溃奔莒楚师围莒莒城亦恶莒溃楚遂入郓浃辰之间楚克其三都葢地相近也汉北海安丘县孟康曰古渠丘也后汉志亦曰安丘有渠丘亭晋地道记曰有渠丘城伏琛齐记渠丘亭在安丘东北十里但非莒县境与杜氏不合然地自相隣也晋安丘属东莞郡齐废隋复置自隋迄五代时有变改宋仍曰安丘属密州今属青州府】
　　郓【见鲁地】
　　且于【襄二十三年齐侯袭莒门于且于明日复战期于夀舒杞殖华还载甲入且于之隧宿于莒郊明日先遇莒子于蒲侯氏杜注且于莒邑隧狭路臣谨按孔颖达曰既入而又得出宿知所入非城邑也故杜以为狭道檀弓载此事云齐庄公袭莒于夺梁死焉夺当为地名郑氏曰隧夺声相近非也当是且于之旁别有夺地耳或曰且于在安丘县境】
　　寿舒【见上杜注夀舒莒地或曰亦在安丘境】
　　蒲侯氏【见上杜注近莒之邑】
　　大厖【昭元年莒务娄瞀胡以大厖及常仪靡奔齐杜注大厖常仪靡莒二邑　或曰二邑在莒州北境】
　　常仪靡【见上　臣谨按高辛氏之第四妃有陬氏曰常仪见大戴礼陬与棸聊相近疑古诸侯之在东国者】
　　防【昭五年莒牟夷以牟娄及防兹来奔杜注城阳平昌县西南有防亭　臣谨按牟娄见杞地汉平昌县属琅邪郡后汉属北海国晋属城阳郡后齐废入安丘县今安丘县西南六十里有故平昌城防亭亦在县西南】
　　兹【见上杜注姑幕县东北有兹亭　臣谨按汉姑幕县属琅邪郡后汉属城阳郡后齐废今诸城县西四十里有姑幕城兹亭在其境】
　　纪鄣【昭十九年齐高发伐莒莒子奔纪鄣杜注纪鄣莒邑也东海贑愉县东北有纪城　臣谨按纪鄣一名纪本莒有妇人莒子杀其夫己为妇及老托于纪鄣纺焉以度而去之及师至则投诸外师夜缒而登莒共公惧启西门而出齐师入莒是也孔疏此纪即上纪鄣释例土地名莒地有纪鄣纪二名南北朝为戍守处萧齐建武二年青冀二州刺史王洪范遣军主崔延让袭魏纪城克之城邑攷纪城周一里近海贑榆汉县属琅邪郡后汉属东海郡晋宋因之今属海州县北七十五里有古纪鄣城】
　　郠【昭十年季孙意如伐莒取郠杜注郠莒邑　臣谨按昭十二年莒人以取郠之后愬于晋十三年为取郠故晋将以诸侯来讨遂合诸侯于平丘然自是郠属鲁矣或曰在沂水县界】
　　寿余【昭二十二年莒败齐师于寿余　或曰在莒州北境】
　　向【僖二十六年公防莒子衞寗速盟于向杜注莒地臣谨按宣四年公防齐侯平莒及郯莒人不肯公伐莒取向杜注向莒邑东海氶县东南有向城逺疑也又襄二十年仲孙速防莒人盟于向皆此也古氶县在今峄县西北一里去莒果逺寰宇记曰莒州南七十里有向城近沂州西南百里有向城参防道里差为近之　再按桓十六年城向或谓莒地而鲁蹔取之】
　　
　　国于淳于【史记陈世家东楼公者夏后禹之苖裔也殷时或封或絶周武王克殷纣得东楼公封之于以奉夏后祀礼记言偃曰之郊也禹也宋之郊也契也是天子之事守也孔子曰吾欲观夏道是故之而不足征也吾得夏时焉诗振鹭序二王之后来助祭也笺谓也宋也周语富辰曰鄫由太姒韦昭曰杞鄫姒姓太姒文王之妃武王之母僖十四年卫迁于帝丘卫成公夣康叔曰相夺予享公命祀相寗武子曰不可鬼神非其族类不歆其祀杞鄫何事相之不享于此久矣杜注相夏后启之孙居帝丘杞鄫夏后自当祀相凡此皆之先世见于经者也其爵呉莱曰杞公爵也桓二年书侯庄二十七年书杞伯自是皆以伯书惟僖二十三年二十七年书杞子曰用夷礼襄二十九年复书子曰贱之也孔颖达曰用夷礼故贱之程子曰二王之后不应伯爵疑前世黜之也中间从夷故子之殆不可晓其地宋忠曰在陈留雍丘县汉雍丘县今县也详见宋地不知何时迁于东土班固曰春秋时徙鲁东北是也隠三年经书莒人伐取牟娄是为武公三十一年也始入春秋杜注国本都陈留雍丘县推寻事迹桓六年淳于公亡国似并之襄二十九年晋人城之淳于杞又迁都淳于臣谨按桓五年冬经书州公如曹曰淳于公度其国危遂不复六年春经书寔来传曰自曹来朝书曰寔来不复其国也其称公者公羊曰天子三公称公王者之后称公服防曰春秋前以黜陟之法进爵为公胡氏曰州公诸侯而称公者昔毕高以父师而保厘东土卫武公以列国而入相于周与后世出入均劳之义同葢以为天子三公也世本曰州国姜姓葢自此灭矣襄二十七年传晋平公杞出也故治杞知悼子合诸侯之大夫以城杞葢悼公夫人为杞孝公之女而是时之当国者赵文子也昭元年祁午数赵文子之功曰城淳于用是知城杞即城淳于本州国之都而杞居之用是知亡州者杞也若夫隠三年则州未亡不知所居乃莒人所取之牟娄则在东土与淳于为隣杞本弱小不应立国雍丘而遥属小邑于千数百里之外也用是春秋之前早居于东土矣城之歳女叔齐曰杞夏余也而即东夷邾莒以东皆东夷也僖十九年宋公使邾子用鄫子于次雎之社以属东夷是也子太叔曰晋不惜周家之阙而夏肄是屏杜记夏肄杞也肄余也屏城也孔疏方言云肄枿余也秦晋之间曰肄郑氏曰斩而复生曰肄是夏后灭而复存犹木之枿生小栽也是即迁东土之证特不能详其事耳淳于杜注州国所都今城阳淳于县也水经注汶水出朱虚县又北过淳于县西故夏之斟灌国周武王以封淳于公号曰淳于国春秋州公是也其城东北则两川交防处葢潍水亦至此防汶而入于海也斟灌似误别见本国自杞居之后人亦曰杞城汉置淳于县属北海郡后汉初省永元九年复置属北海国建安十六年曹操东击海贼管氶至淳于氶走入海岛晋改属城阳国刘宋改入髙密郡后属平昌郡后齐废入高密县今其废城在安丘县东北三十里】
　　迁于縁陵【僖十二年防于咸淮夷病故十四年诸侯城縁陵杜注縁陵杞邑左诸侯城縁陵而迁杞焉杜注不言城杞杞未迁也公羊曰孰城之城杞也曷为城杞灭也孰灭之葢徐莒胁之孰城之桓公城之陆氏曰明年楚伐徐诸侯救徐公羊之谬可知家氏曰杞未尝受兵左氏言病杞为得实臣谨按是时葢已居淳于矣廹近淮夷是以病之徐莒胁杞经无文不可从也惟齐桓迁杞之说为胡文定所本当用之汉志北海郡有营陵县应劭曰即师尚父所封之营丘薛瓉非之曰营丘即临淄营陵春秋谓之縁陵是也葢齐桓迁杞以自近如楚迁许于叶呉迁蔡于州来也然杜云杞地则仍为杞地之错入于齐者耳高帝封刘泽为营陵侯后汉晋因之北齐省隋复置唐武徳初营陵民汲嗣率乡人拒贼于此权置杞州以春秋时杞尝徙治此也寻废今其故城在昌乐县东南五十里或曰縁陵在今诸城县界襄二十七年复迁淳于战国初为楚恵王所灭】
　　牟娄【见首条杜注牟娄杞邑城阳诸县东北有娄乡臣谨按牟娄自是属莒昭五年莒牟夷以奔鲁后汉志北海平昌冇娄乡水经丘涓水东北流迳娄乡城东入潍汉诸县属琅邪郡晋属北国今在诸城境平昌今在安丘境葢二县接壤也今诸城东北有娄乡城】
　　无娄【宣十五年仲孙蔑防齐髙固于无娄杜注无娄邑　臣谨按公羊作牟娄葢即莒人所取也然此时已为莒邑而杜注杞邑未详】
　　纪
　　国于纪【孔疏世族谱纪姜姓侯爵桓九年书纪季姜归于京师是也隠元年纪人伐夷始见于经桓五年齐郑朝纪欲以袭之纪人知之六年公防纪侯于郕咨谋齐难也冬纪侯来朝请王命以求成于齐公告不能庄元年齐师迁纪郱鄑郚杜注齐欲灭纪故迁其三邑之民而取其地苏氏云直取其地不取其民故不言所往之处志在去之而已三年纪季以酅入于齐左纪于是乎始判杜注齐欲灭纪故纪以酅入齐为附庸公羊曰请后五庙以存姑姊妹谷梁曰酅纪之邑也入于齐者以酅事齐也胡氏曰纪季所以不书奔者冇纪侯之命矣四年纪侯大去其国左传曰纪侯不能下齐以与纪季大去其国违齐难也公羊曰大去者何灭也孰灭之齐灭之复仇也何仇尔逺祖也哀公烹乎周纪侯譛之几世乎九世矣谷梁曰大去者不遗一人之辞言民之从者四年而始毕杜注季奉社稷故不言灭大去不返之辞然自是纪己亾矣春秋不书灭特以义存之焉尔成二年齐侯使賔媚人以纪甗玉磬赂晋杜注甗玉甑皆灭纪所得是也其地杜注曰纪国在东莞剧县水经注巨洋水北迳剧县故城古纪国也刘昭曰剧县西有纪城亦曰纪亭城内有台俗曰纪台战国时为齐之剧邑鲁仲连曰剧朐之人辨是也汉因置剧县属齐国后属北海郡后汉初为张歩所据建武五年耿弇平之帝幸剧寻为北海国三国魏属东莞郡晋因之北齐省今其故城在青州寿光县东三十里又有纪城亦在县东南　再按城冡记邹县东南二十五里有纪城及纪侯冡相为纪侯去国避难处】
　　浮来【隠八年公及莒人盟于浮来左以成纪好也杜注浮来纪邑东莞县北有邳乡邳乡西冇公来山号曰邳来间　臣谨按水经注沂水东迳浮来之山即公来山也浮来水注之其水左控三川右防甘水而注于沂今蒙隂县西北有浮来山】
　　郱【见首条杜注郱在东莞临朐县东南　臣谨按应劭曰郱一作骈后为齐大夫伯氏邑管仲夺伯氏骈邑三百即此文帝封孙郸为瓶侯孝景时国除武帝封菑川靖王子成为缾侯今在临朐县东南】
　　鄑【见首条杜注都昌县西有訾城　臣谨按鄑亦读訾本一城也唐武徳二年置訾亭县属潍州六年废俗呼为瓦城半为水渐今在昌邑西北三十里一云訾城在县西北十五里又十五里为鄑城都昌汉县今为昌邑故城在县西】
　　郚【见首条杜注朱虚县东南有郚城　臣谨按汉置郚城县属琅邪郡后汉废后魏于故郚城置郡北齐废改置琅邪县隋仍改为郚城寻废今安丘县西南六十里有郚山四靣险絶其上寛平约数百里有古城遗址即郚城也晋朱虚县在临朐县东六十里】
　　酅【见首条杜注酅纪邑在齐国东安平县　臣谨按国语齐桓公初立正封域东至于纪酅葢特存之也庄十二年纪叔姬归于酅叔姬者鲁女伯姬之娣隠二年伯姬归于纪叔姬待年于国不与嫡俱行至七年乃归于纪杜氏曰纪侯去国而死叔姬归鲁纪季自定于齐而后归之孔疏曰纪季虽为附庸犹得専酅故可归也刘昭曰安平有酅亭徐广曰安平即古酅邑也齐世家平公割齐安平以东为田成封邑湣王末燕师入齐齐田单走安平既而齐襄王封田单为安平君是也汉置东安平县属菑川国后属北海国晋改属齐国北齐废今临淄县东十九里有安平城又有酅亭亦在县东】
　　许
　　国于许【孔疏谱云许姜姓与齐国同祖尧四岳伯夷之后也周武王封其苖裔文叔于许隠十一年公及齐侯郑伯入许是为文叔后十一世许庄公始入春秋本郑庄公曰许太岳之裔也杜注太岳神农之后国语富辰曰申许齐吕由太姜韦昭曰四国皆太岳之后太姜之家也其地为夏伯昆吾氏之墟昭十二年楚灵王曰昔我皇祖伯父昆吾旧许是宅是也郑庄公既入许迁许庄公之弟许叔于东鄙而使公孙获处许西偏郑庄公卒郑乱许叔乃复入于许僖六年楚人围许许僖公因蔡以复于楚邲之战灵公乘楚车其后又屡受兵于郑遂迁于楚境许既迁郑有其地谓之旧许见郑地杜注许颍川许昌县臣谨按秦置许县属颍川郡陈胜将伍逢军于许章邯击破之是也汉仍之地理志曰故许国文叔所封后汉章帝封马光为侯邑建安元年献帝都此魏黄初二年改曰许昌为五都之一嵗尝临幸每伐呉命司马懿留镇于此明帝太和六年如许昌治许昌宫晋为颍川郡治永嘉末荀组建行台于此后陷于石勒自是屡得屡失一陷于苻秦再陷于慕容燕又陷于姚秦义熙十二年刘裕伐秦先锋擅道济克许昌后复为魏所陷毁其城而去东魏天平初始分颍川置许昌郡北齐郡废隋属许州唐因之五代唐讳昌改许田县宋熈宁四年省入长社为许田镇今许州即古长社县故许城在州东三十里】
　　迁于叶【成十五年许迁于叶　臣谨按本许灵公畏郑偪请迁于楚楚公子申迁许于叶襄十六年晋平公即位许男请迁于晋诸侯遂迁许许大夫不可晋人归诸侯郑伯防诸国之大夫以伐许讨其未迁也襄二十六年许灵公如楚请伐郑曰师不兴孤不归矣杜注十六年晋伐许独郑伯自行故许恚欲报之既而许灵公卒于楚楚为之伐郑而后葬许灵公葢许虽迁犹在方城之外郑患未已也昭四年楚子灭頼欲迁许于赖使鬭韦龟公子弃疾城之卒不行叶见楚地中】
　　又迁于夷【昭公九年许迁于夷杜注许畏郑欲迁也臣谨按本楚公子弃疾迁许于夷实城父取州来淮北之田以益之伍举授许男田孔疏州来邑在淮南民有田在淮北许国尽迁于夷夷田少故取以益之十三年楚子之为令尹也迁许而质许围杜注迁许在九年围许大夫即此时事也夷城父见楚地中】
　　又迁于白羽【昭十八年许迁于白羽杜注自叶迁也许畏郑乐迁　臣谨按本楚左尹王子胜言于楚子曰许于郑仇敌也而居楚地以不礼于郑晋郑方睦郑欲伐许而晋助之楚丧地矣君盍迁许许曰余旧国也郑曰余俘邑也叶在楚国方城外之蔽也土不可易国不可小许不可俘仇不可启君其图之楚子说使王子胜迁许于析实白羽此许迁白羽之由也孔颖达曰昭十三年曰楚子灭蔡迁许胡沈道房申于荆焉平王即位既封陈蔡而皆复之礼也注云荆荆山也灭蔡在十一年许又从夷迁于荆山平王复之还其本国许又归于叶也且云叶在楚方城外之蔽明其欲迁之时许当在叶故杜云自叶迁也　再按杜注又云十五年平王复迁邑许自夷还居叶孔疏曰许既自夷迁荆即当自荆向叶杜以经书许迁于夷故据以为言其实自荆迁也复迁邑在十三年杜作十五年亦误白羽详见楚地中】
　　又迁于容城【定四年许迁于容城　臣谨按应劭曰容城即汉之华容城今为监利县非也哀六年郑游速帅师灭许以许男斯归左云因楚败也此时昭王新复国华容近在国都之侧郑亦岂能至此或曰容城即在叶县西差为近理耳又哀元年许男复从楚围蔡似未尝灭或言楚复封之其后不知所终】
　　展陂【成四年郑公孙申帅师疆许田许人败诸展陂郑伯伐许取鉏任冷敦之田杜注展陂许地臣谨按今在许州西北】
　　鉏任　泠敦【见上　亦在许州境】
　　棫林　函氏【襄十六年晋伐许次于棫林又伐许次于函氏杜注棫林函氏皆许地　臣谨按此许即叶也昭九年传曰迁许于夷迁方城外人于许杜注许迁于叶因谓之许是也或云棫林在今叶县东北函氏亦在叶县北】
　　滕
　　国于滕【孔疏谱云滕姬姓文王子错叔绣之后隠九年书滕侯卒是为叔绣后十七世宣公也始见于经隠十一年滕侯薛侯来朝争长滕侯曰我周之卜正也意以得仕王朝为贵定四年祝鮀曰武王母弟八人周公为太宰唐叔为司寇耼季为司空五叔无官岂尚年哉杜注以管蔡郕霍毛为五叔葢谓文昭十六前八同母后八异母也叔绣次在后母中卜正亦末必当其身而滕侯云然意亦与祝鮀同耳昭四年浑罕曰蔡及曹滕其先亾乎服防注曰齐景亾滕孔颖达非之谓史记言春秋六世楚灭滕是也夫孟子时且有滕服言之谬可知矣竹书云威烈王十一年于越子灭滕亦误其地杜注滕国在沛国公丘县臣谨按秦置滕县汉高祖封夏侯婴为滕公寻改置公丘县属沛郡地里志曰故滕国也武帝封鲁防王子为侯邑晋属鲁郡后废今滕县乃汉之蕃县隋改曰滕金置军寻改州明降为县属济南府古滕城在县西南十四里志云其城周二十里中有子城】
　　薛
　　国于薛【孔疏谱云薛任姓黄帝之苗裔奚仲封为薛侯武王复以其胄为薛侯隠十一年滕侯薛侯来朝始入春秋本滕侯薛侯争长薛侯曰我先封杜注夏所封在周之前定元年薛宰曰吾祖奚仲居薛为夏车正奚仲迁于邳仲虺居薛以为汤左相杜注奚仲为夏禹掌车服大夫葢春秋诸国世之旧者莫薛若也昭十年禆灶曰颛顼之墟姜氏任氏寔守其地杜注颛顼之墟元枵也姜齐姓任薛姓与齐大小相去逺甚乃得并称知其前世非小弜矣世本黄帝二十五子得姓者十二人任居其一诗曰摰仲氏任自彼殷商曰嫔于京国语富辰曰摰畴之国由太任又曰鄢之亾由仲任隠公曰寡人若朝于薛不敢与诸任齿孔疏引氏族篇曰谢章薛舒吕祝终泉毕过十国皆任姓也又知任氏支封本广特不可尽攷耳其地杜注曰薛鲁国薛县臣谨按孔颖达曰薛自齐桓霸诸侯黜为伯献公始与鲁同盟小国无记世不可知亦不知为谁所灭或曰战国时齐灭之也田婴封于薛谓之薛公秦置薛县二世二年沛公命雍齿守丰自引兵之薛又项羽以朱鸡石败自湖陵引兵入薛召诸别将防薛计事汉置薛县属鲁国晋属鲁郡刘宋属彭城郡后魏因之后齐废括地志薛城在薛河北周二十八里坚厚无比地道记奚仲在城南二十里山上皇览曰靖郭君在城东南陬孟尝君在城中向门东北边今薛城在滕县南四十里又有仲虺城在薛城西三十里俗谓之斗城漷水经其北西北入泗　再按哀十四年齐陈恒执其君壬寘于舒州寻弑之史记齐世家田常执简公于徐州曰此事也贾逵曰徐州陈氏邑崔骃曰即春秋舒州也后汉志薛县本国六国时曰徐州竹书纪年邳迁于薛改名徐州意谓仲虺自邳徙故薛得兼名徐州也春秋末薛尚在当是齐侵其近都之地别置舒州以封陈氏耳史记句践平呉北渡淮与齐晋诸侯防于徐州齐威王曰吾吏冇黔夫者使守徐州宣王八年与魏襄王防徐州以相王十年楚围我徐州楚世家威王七年伐齐败之于徐皆此也　再按竹书纪年梁惠成王三十一年邳迁于薛谓之上邳竹书纪事与诸家多互异恵成王之下书今王即襄王也则恵成王即史记所云恵王其三十一年为周显王二十九年上距春秋终一百四十二年后二十年齐封田婴于薛此时薛己将亾矣或有奚仲之别裔自邳转徙于宗国因易其名亦未可知然恐即仲虺徙薛之事讹为后世耳汉吕后三年封楚元王子郢客为上邳侯即此】
　　邳【见上　臣谨按昭元年赵孟曰商有姺邳杜注二国商诸侯邳下邳县即此也应劭曰邳在薛后徙此故曰下邳薛瓉曰有上邳故云下邳太康地记奚仲迁于邳谓之下邳或以为自北迁此故谓之下邳依此诸条则薛兼邳名本在仲虺之前薛兼徐名乃在仲虺之后益以证竹书之谬也后仲虺还薛而他族继处之得罪于商遂有姺邳之名齿于三苖观扈焉秦置下邳县属郯郡二世二年项梁西渡淮军于下邳是也汉初封韩信为楚王都下邳后为县属东海郡后汉初董宪据之寻弃去建武五年帝狥彭城下邳永平十七年改置下邳国于此建安初先主为徐州牧屯下邳吕布袭取之三年曹操破斩布于下邳四年先主取徐州留闗羽守下邳寻为操所败魏晋皆为下邳国晋永兴二年琅邪王睿监徐州军事留守下邳寻没于石勒又没于苻坚太元九年谢复取之自后迭属南北周置下邳郡兼置邳州隋废郡唐又罢州县属泗州宋置淮阳军金仍曰邳州自汉迄元所置国郡军州皆治下邳县明省县入州北征记下邳城三重外城周十二里南城白门楼曹操斩吕布处也】
　　小邾
　　国于郳【谱云小邾邾侠之后也夷父顔有功于周其子友别封为附庸居郳世本邾顔居邾肥徙郳宋忠曰邾顔别封小子肥于郳为小邾子孔颖达曰世本言肥杜谱言友当是一人庄五年郳黎来来朝始见于经杜注附庸国也黎来名谱云友之曽孙曰名未王命也杜注未受爵命为诸侯其后数从齐桓以尊周室王命以为小邾子庄十五年宋齐邾伐郳僖七年小邾子来朝杜注曰黎来始得王命而来朝也邾之别封故曰小邾此小邾始封之畧也自后屡与防盟皆称小邾公羊谓之小邾娄然亦时称郳襄九年晋伐郑人郳人从魏綘赵武斩行栗昭五年冇郳申小邾穆公子也昭十九年邾人郳人徐人防宋公同盟于虫定元年宋仲几曰滕薛郳吾役也与邾共称则曰二邾鲁人谓二邾不防我宜加敬是也春秋后六世灭于楚其地杜注东海昌虑县北冇郳城臣谨按今滕县东六里冇郳城在南梁水东昌虑城见邾地监　再按公羊曰邾娄顔之时邾娄女有为鲁夫人者孝公幼顔淫九公子于宫中因以纳贼臧氏之母闻冇贼以其子易公抱公以逃贼至凑公寝而弑之鲁臣鲍广交梁买子趋而至臧氏之母曰公不死也于是负孝公之周愬天子天子为之诛顔而立叔术反孝公于鲁顔夫人曰有能为我杀杀顔者我为其妻叔术为之杀杀顔者而以为妻有子焉谓之盱夏父者其所为冇于顔者也食必坐二子于侧有珍怪之食盱必先取足焉夏父曰以来人未足而盱有余叔术觉焉起而致国于夏父是说也世皆疑之夫顔既受诛于天子则杀顔者必天子之命吏也叔术安得而杀之叔术杀天子之命吏又妻嫂行若狗氶则罪浮于顔天子何以不讨国人何以反称其贤夏父既宜为君则必世子之未命者宋忠曰小子肥别封郳则肥必为世子之弟弟已为国君而兄犹龆穉与盱共案而争食冇是理乎如曰肥庶出而夏父嫡也宋氏何以曰小子展转觝□用是知其妄也公羊又述邾娄父兄公扈子之言曰恶有言人之国贤若此者乎诛顔之时天子死叔术起而致国于夏父斯为实録矣盖夏父实长子也坐父废黜叔术迫于天子之命权受国而不辞迨乎天子易世之后乃授之夏父也陋巷志夏父为顔之长子友为顔之次子友子曰志亦小邾君而不见于经志弟爽则复圣之先祖也大贤之祖乃蒙此恶声不可以不辨】
　　句绎【哀二年及邾子盟于句绎哀十四年小邾射以句绎来奔　或曰在邹县东南境】
　　北燕
　　国于蓟【史记召公奭与用同姓姓姬氏谯周曰周之支族也诗谱文王为西伯典治南国江汉汝旁之诸侯雍梁荆豫徐扬之人咸被其徳乃分岐邦周召之地为周公旦召公奭之采邑施先公之教于己所职之国其得贤人之化者谓之召南诗甘棠篇蔽芾甘棠勿翦勿伐召伯所茇郑氏笺曰召伯聴男女之讼不重烦劳百姓止舍于甘棠之下而聴断焉国人思之故爱其树也史记武王灭纣封召公于北燕成王时召公为三公自陜以西召公主之自陜以东周公主之诗谱曰召公封燕死谥曰康公元子世之其次子亦世守采地在王官春秋时召伯是也庄三十年遇于鲁济谋山戎以其病燕故也燕之名始见于春秋杜注燕国今蓟县国语齐桓公北伐山戎刜令支斩孤竹管子桓公伐孤竹至卑耳之谿见人长尺而人物具焉管子曰俞儿也史记山戎伐燕告急于齐齐桓公救燕遂伐山戎至于孤竹而还燕庄公遂送桓公入齐境桓公曰非天子诸侯相送不出境吾不可以无礼于燕于是分沟割燕君所至之地与燕命燕君复修召公之政纳贡于周如成康时皆其事也自是不复见至襄二十八年北燕伯朝晋是为简公欵孔疏曰燕居渔阳蓟县其国僻小不通诸夏自召公至简公欵二十六世始见于经二十九年齐放其大夫高止于北燕昭三年北燕伯欵出奔齐六年齐侯伐北燕将纳简公七年燕人暨齐平归燕姬赂以瑶罋玉椟斚耳不克而还十二年齐髙偃纳北燕伯欵于唐至献公之世而春秋终其地颛顼时为幽陵帝尧时为幽都帝舜时为幽州昭九年詹桓伯曰肃慎燕亳吾北土也世本曰召公居北燕史记曰武王封帝尧之后于蓟张守节正义曰召公始封葢在北平无终县以燕山为名后渐强盛乃并蓟徙居之蓟之名则以地有蓟丘故乐毅报昭王书所谓蓟丘之植植于汶篁是也燕世家王喜二十九年秦攻防我蓟王亾徙居辽东知其常居蓟矣秦置蓟县属上谷郡项羽封臧荼为燕王都蓟汉卢绾亦封焉后为广阳国治更始二年光武北狥蓟后为广阳郡治魏曰燕郡晋为燕国皆治蓟慕容儶尝都此元和志曰蓟城南北九里东西十里开十门慕容儶铸铜为马故其东南门曰铜马门后魏仍为燕郡隋唐为幽州天宝间又尝置范阳郡皆治此辽改县曰蓟北属析津府寻又改为析津县金贞元二年改曰大兴县后属大兴府元仍之明属顺天府今仍之京师东偏即其地也蓟丘今在旧燕城西北隅古蓟门地燕庄公送齐桓处在今沧州长芦县东北号曰燕留城　再按寰宇记云燕召公封燕即今涞水县后徙于蓟故以武阳为下都葢易为燕之下都信矣遂以为召公之故封则未可信水经注云燕昭王广延方士不欲令诸侯之客伺鄛燕邦故别营下都馆之南陲昭王创之于前子丹踵之于后雕墙败馆尚鑴刻之名依此则下都营于昭王矣又昭王所筑黄金台任昉引述异记曰在幽州燕王故城中土人呼为贤士台李善引上谷图经曰在易水东南十八里为说不同而傅逮述征赋云出北蓟歴良乡登金台观武阳则武阳下都之说洵非妄也又记曰易者燕桓侯之别都又曰燕文公迁易二君皆在春秋时是燕之有易犹夫晋之曲沃齐之高唐以先君所常居而谓之下都理尤明也】
　　阪泉【僖二十五年秦伯晋侯将纳王卜之遇黄帝战于阪泉之兆杜注黄帝与神农之后战于阪泉之野胜之　臣谨按汉涿鹿县属上谷郡应劭曰黄帝战蚩尤处文頴曰阪泉在上谷水经注涿鹿城外一里有阪泉上有黄帝祠泉水东北流与蚩尤泉合水出蚩尤城城在涿鹿城东南六里水又东北入涿括地志黄帝泉在懐戎县东五十六里今在直保安州境】
　　虢【昭七年齐侯次于虢燕人行成盟于濡上杜注虢燕竟　或曰在今河间府沧州境】
　　濡上【见上杜注濡水出高阳县东北至河间郑县入易水　臣谨按孔疏曰高阳无此水也水源皆出于山燕赵之间无泉出者未知杜言何据以臣愚则之则杜非无据孔少疎耳水经注濡水出蒲隂县西昌安国南枉渚回湍率多曲复亦谓之曲逆水东与蒲水合又东北迳乐城南又东入博水自下博水亦兼濡水通称地里志曰博水东至高阳入河然则濡水实至高阳矣又汉地里志曰濡水于曲逆城东南曲而西流入于祁水故名曲逆今祁水下流为方顺河即曲逆水也土人以其名不美而改之又东为石桥河又东为依城河依城河即所谓高阳之河也二说虽异其理则同葢古之濡水由博水以至于高阳今博水已絶而濡水仍得至高阳以有石桥河在也汉高阳县属涿郡后汉属河间国晋属高阳国宋淳化三年分高阳地置顺安军反以高阳属之郑樵通志谓之高阳顺安军是也金为安州元以后因之依城河绕其城西至城北而合于南易水土人谓之濡阳葢即以依城河为濡水也南易水又东北合瓦济河即古中易水一名拒马河又东经河间之境而入于海古郑县在今河间府任丘县杜氏之言纎毫无爽也近世张寅作安州志求濡阳之说而不得乃以穷独山之濡水当之此濡水出易州即北易水竟合拒马河以入于海不由高阳而漫以之相当葢古义不明久矣汉曲逆县章帝改为蒲隂今其故城在完县东南二十里是濡水之上源矣孔氏谓燕赵之境必无水源亦非质论也以此考之齐燕防于濡上葢在今安州任丘间】
　　阳【昭十二年齐高偃帅师纳北燕伯于阳杜注阳即唐燕别邑中山有唐不言于燕未得国都　臣谨按左齐高偃纳北燕伯欵于唐因其众也杜注因唐众故得先入唐孔疏经言于阳言于唐知阳即唐也不言于燕未得国都与哀二年纳蒯聩于戚同此唐邑相唐尧初封于此后为觧虞邑赵灭鲜虞亦为唐邑汉置唐县属中山国后汉及晋因之后魏属中山郡北齐省入安喜县隋复置属定州唐因之五代屡改名刘汉复故宋金仍属定州元属保定路今改路为府县北八里有唐山一名尧山又县东北十五里有都山张晏曰都山在望都县南尧母庆都所居尧山在其北登尧山望都山故以望都为名汉望都县即今庆都县西至唐县三十里】















　　春秋地名攷畧卷十二
　　钦定四库全书
　　春秋地名攷畧卷十三
　　詹事府詹事高士竒撰
　　诸小国
　　宿【隠元年及宋人盟于宿杜注宿小国东平无盐县也　臣谨按宿太昊后风姓男爵隠八年宿男卒庄十一年宋人迁宿宿自此亡矣定十年侯犯将自郈奔齐驷赤先如宿杜注宿故国疑此时地已入齐矣高氏曰宿介于宋鲁之间战国时为齐之无盐邑所谓无盐丑女宿瘤者也史记宋义遣其子宋襄相齐身送之无盐即此汉置无盐县为东平国治后汉因之刘昭曰故宿国也晋属东平国宋大明初魏败东平太守刘胡于无盐泰始三年魏将慕容白曜取无盐后魏属东平郡北齐省宋宣和中尝置东平监于此今无盐城在东平州东二十里　再按公羊曰宋人迁宿不通也以地还之也何休曰还绕也谓先绕取其地使不得通四方宿穷从宋求迁不通者不通所迁之地也谷梁曰宋人迁宿迁亡辞也其不地宿不复见也葢经不言迁于某地宿已不知所往矣或言今宿迁县志云宋人迁宿国之人于此因名欧阳志曰晋元帝督运军储于此以为邸阁因有宿预之名安帝遂立宿预县寳应初以代宗讳改为宿迁与宿国无与也】
　　申【隠元年郑武公娶于申曰武姜杜注申国今南阳宛县　臣谨按孔颖达曰外云申吕虽衰齐许犹在知四国同出伯夷姜姓也国语齐许申吕由太姜言由太姜而得封则申之始封亦在周初矣其后申絶宣王之时申伯为王舅改封于谢崧髙之篇乃其事也地理志南阳宛县故申伯国宛县者谓宣王改封之后也以前则不知其地再按诗云于邑于谢南国是式王命召伯定申伯之宅毛苌云谢周之南国也郑桓公问于史伯曰谢西之九州何如对曰不可因也惟谢郏之间是易取也韦昭曰谢申伯之都今在南阳一千五百家为州谓谢西有九州也郏南谢北郐国在焉潜夫论曰申在宛北序山之下路史曰序即谢也依此则申诚即谢无疑初封之申杜孔已不能知阙之可矣史记幽王以申侯女为后生太子冝既而嬖褒姒废申后及太子而立褒姒子伯服申侯怒与缯西夷犬戎攻幽王杀幽王骊山下太子立为平王遂东迁焉庄六年为楚文即位之二年楚与巴人伐申其事又见十八年葢申国自此灭矣哀十七年子国曰彭仲爽申俘也文王以为令尹实县申息杜注文王灭申息以为县即其事也后为封邑庄三十年申公鬬班杀子元僖十五年鬭克屈御防以申息之师戍商密二十六年申公叔侯戍谷终春秋之世申息尝为楚要地每有攻伐必其兵僖二十八年城濮之役楚子入居于申文十八年羣蛮叛楚申息之北门不启成六年楚以申息之师救蔡襄二十六年晋败申息之师于桑隧获申骊焉昭四年楚子防诸侯于申十一年楚子诱蔡侯杀之于申哀四年申公寿余致蔡于负函致方城之外于缯闗是也括地志云故申城在南阳县北三十里今南阳府治北二十里有申城】
　　虢【东虢　隠元年郑庄公曰制岩邑也虢叔死焉杜注虢国今荥阳县　臣谨按汉志东虢在荥阳贾逵曰虢叔以封东虢制是也国语史伯谓郑桓公曰济洛河颍之间子男之国虢国为大韦昭注东虢虢仲之后姬姓也叔者其君之字也虢叔死即郑桓公寄帑事见郑地首孔颖达曰虢叔封西虢仲封东而此云虢叔东虢君者言所灭之君字曰叔也桓十年虢仲譛其大夫詹父于王杜注虢仲即虢公林父是叔之子孙字曰仲也西虢后亦有叔庄二十一年郑虢纳王郑伯将王自圉门入虢叔自北门入是也春秋燕国有二则一称北燕邾国有二则一称小邾此虢国有二而经不言东西虢者于时东虢已灭故西虢不复称西也昭元年防于虢即此汉志河南郡荥阳县应劭云故虢国有虢亭杜氏通典洛之汜水为东虢国余详郑地制　世纪云成臯为虢虢叔之封误也详见西虢】
　　共【见衞地】
　　夷【隠元年纪人伐夷杜注夷国在城阳壮武县　臣谨按孔頴达曰世本妘姓无其人不知为谁所灭壮武县汉置属胶东国文帝封宋昌为壮武侯后汉属北海国刘昭曰古夷国也晋属城阳郡张华亦封壮武侯刘宋县废后魏亦封房法寿为壮武侯葢县去而名存也今壮武故城在即墨县西六十里　再按孔頴达曰庄十六年晋武公伐夷执夷诡诸杜注诡诸周大夫夷采地世族谱解夷诡诸又云夷妘姓似混二夷为一当误】
　　戎【隠二年公防戎于潜杜注陈留济阳县东南有戎城　臣谨按是年及桓二年皆书公及戎盟于唐庄十八年公追戎于济西二十年齐人伐戎二十四年戎侵曹二十六年公伐戎皆此戎也济阳汉县属陈留郡昌邑王初征至济阳求长鸣鸡即此光武生于济阳宫光明照室葢县有武帝东廵故宫也晋亦属陈留国后魏废今济阳故城在兰阳县东五十里故戎城则在今曹县境地相接也水经注济渎自济阳县故城南东迳戎城北即此再按胡氏盟唐按费氏称淮夷徐戎葢徐州之戎久居中国在鲁之东郊者也济阳在鲁西非徐戎胡氏误】
　　向【隠二年莒人入向杜注向小国也谯国龙亢县东南有向城　臣谨按世本向姜姓炎帝后本传曰莒子娶于向向姜不安莒而归莒人入向以姜氏还汉地理志沛郡有向县故国春秋莒人入向即此后汉属沛郡魏省入龙亢汉龙亢县亦属沛郡晋属谯郡隋废今其故城在凤阳府懐逺县西北八十五里古向城县东北四十五里　或疑向去莒远春秋时逺国相为婚姻者多矣例入者浩其国都以兵临向迎姜氏还国耳　水经注轵县南山西曲冇向城即向姜归处此晋地误】
　　极【隠二年无骇帅师入极杜注极附庸小国　臣谨按谷梁曰极国也不书氏者灭同姓贬也葢极为姬姓国矣无骇展氏不书展故曰不氏贾逵曰极戎邑也孔颖达曰时鲁与戎好不应入其邑贾误也本曰司空无骇入极费庈父胜之杜注庈父费伯也前年城卽今因得以胜极沈氏云因城而得胜极则极是境内故曰附庸今兖州府鱼台县西有极亭】
　　燕【南燕　隠五年卫人以燕师伐郑杜注南燕国今东郡燕县　臣谨按孔頴达曰燕有二国一称北燕故此注称南燕少别之世本燕国姞姓黄帝之后宣三年郑文公有贱妾曰燕姞杜注南燕姞姓是也桓十二年公防宋公燕人盟于北邱十三年公防纪郑及齐宋衞燕战十八年王子克奔燕庄元年衞师燕师伐周二十年郑伯和王室不克执燕仲父襄二十一年齐叔孙还奔燕定十年齐成何奔燕皆此燕国也孔氏曰小国无世家不知其号谥惟燕仲父见战国属魏秦始皇五年蒙骜攻魏拔燕秦为燕邑汉初卢绾刘贾击破楚军于燕郭西又汉将程处反燕曹叅击破之汉置南燕县属东郡地理志曰南燕国也后汉初为樊鯈封邑晋省谓之东燕城永嘉二年车骑将军屯东燕以拒石勒大兴二年石勒将姚豹退保东燕是也太和四年桓温使毛虎生为东燕太守宋志曰东燕郡江左分濮阳置胡氏曰祖逖置晋志曰石虎时已有之矣后魏改为东燕县仍属东郡隋开皇十八年改置胙城属渭州唐宋因之金属开封府寻改属衞州金时以河患四徙县治贞祐中移衞州治此元还治汲县以县属焉今属衞辉府古东燕城在县西水经注濮水迳胙城东又东北迳燕城内故南燕国也县东为阳清湖东西三十里南北五里亦曰燕城湖　再按呉氏曰韩奕之诗曰韩侯娶妻汾王之甥蹶父之子蹶父孔武靡国不到为韩姞相攸莫如韩乐又曰溥彼韩城燕师所完郑笺以燕为安谓平安时众民之所筑按南燕姞姓也蹶父既靡国不到为其女韩姞视所居之韩又率南燕之师以城之诗人归其功曰燕师所完也奈何以燕安训之乎蹶父必南燕之君入为卿士者存之备考】
　　郕【隠五年衞师入郕杜注郕国也东平刚父县西南有郕乡　臣谨按郕公羊作盛孔疏曰管蔡世家称郕叔武文王子武王之母弟后世无所见不知其谥号十年齐人郑人入郕庄八年师及齐师围郕郕降于齐师文十一年郕太子朱儒自安于夫钟国人勿狥杜注安处也狥顺也十二年郕伯来奔曰郕伯卒郕人立君太子以夫钟及郕邽来奔公以诸侯逆之孔氏曰因此知郕为伯爵说苑孔子游于郕之野即此杜注东平刚父县晋志作刚平或预时尝有此称或写之误都未可定又考杜注鲁阐县但曰东平刚县北则疑父字直衍文耳战国属齐曰刚邑秦昭王三十六年取齐刚寿是也汉置刚县属泰山郡后汉属济北国晋曰刚平县属东平国后汉志济北国又有成县注曰本国刘昭曰即春秋所云衞师入郕也至晋已无之葢省于晋前其地则入刚平故杜氏云然也水经注洸水上承汶水于冈县西又西南经盛乡城西京相璠曰冈县西南有盛乡城洸水又南至宁阳此冈县即汉刚县郦元时晋刚平县已省故但举汉县也因刚平讹为刚父后人又改为亢父张洽集曰郕国在单州任城县葢以亢父废县在其境故有此言不知晋亢父县自属任城国不属东平国也岂得并其国号而改之乎今兖州府宁阳县东北三十四里有堽城坝即汉刚县故地而郕在其西南葢益近宁阳矣鲁成邑在宁阳东北九十里葢亦以近郕而得名　再考括地志汉济隂成阳县为成伯之国乃今曹州界近志汶上县西北有郕城并误】
　　夫钟【见上杜注夫钟郕地　臣谨按公羊作夫童桓十一年公防宋公于夫钟卽此今汶上县北冇夫钟里】
　　郕邽【见上杜注郕邑　臣谨按吴氏曰郑穆公妃曰圭妫疑圭亦小国郕并之而加邑为邽左系之以郕曰郕邽所以别于秦武公所伐之邽也】
　　祭【见周】
　　凡【见周】
　　北戎【隠九年北戎侵郑　臣谨按桓六年北戎伐齐郑太子救齐大败戎师获其二帅大良少良庄三十年公及齐侯遇于鲁济谋伐山戎以其病燕故也冬齐人伐山戎杜注山戎北狄三十一年齐侯来献戎捷僖十年齐侯许男伐北戎皆此戎也国语曰北伐山戎刜令支斩孤竹而南归海濵诸侯莫不来服韦昭曰山戎今之鲜卑二国山戎之与也令支今为县属辽西孤竹之城存焉海濵海北涯也今在永平府境】
　　郜【桓二年取郜大鼎于宋　臣谨按僖二十年郜子来朝杜注郜姬姓国孔疏曰二十四年富辰所云聃季之弟文王之子惟此年一见无时君谥号不知谁灭之汉有郜成县属山阳郡后汉省入成武县属济隂郡范志云有郜城隠十年取郜是也今兖州府城武县东南二十里有郜城近志郜有二城北郜城为郜国又南二里曰南郜城则宋邑也详见宋地郑夹漈亦云单州城武县有两郜城】
　　戴【隠九年宋人蔡人卫人伐戴郑伯伐取之杜注戴国今陈留外黄县东南有戴城　臣谨按戴公谷作载汉改甾县属梁国髙帝封秘彭祖为戴侯国于此地理志曰本戴国莾曰嘉谷用秦名也后汉曰考城属陈留郡应劭曰章帝改名考城陈留志曰冇谷亭晋省入外黄恵帝时复置属济阳郡宋因之后魏将元晖业守考城梁将陈庆之攻拔之后改置考阳县北齐省隋复置考城县属宋州唐属曹州宋属开封府金属曹州改属睢州今仍之今城为正统间迁冶故考城在县东南五里汉外黄县属陈留郡晋属陈留国唐废今其故城在县东北六十里东与考城相近】
　　息【隠十一年息侯伐郑郑伯与战于境息师大败而还杜注息国汝南新息县　臣谨按孔疏曰世本息国姬姓此息侯伐郑传责其不亲知与郑国同姓也庄十年曰蔡哀侯娶于陈息侯亦娶焉息妫将归过蔡蔡侯曰吾姨也止而见之勿賔息侯闻之怒使谓楚文王曰伐我吾求救于蔡而伐之楚子从之败蔡师于莘以蔡侯归十四年蔡哀侯以莘故绳息妫以语楚子楚子如息以食入享遂灭息以息妫归宣四年楚庄王曰吾先君文王克息获三矢焉卽此时事矣息地自此入楚为封邑僖二十五年屈御寇为息公文三年晋伐楚盟于方城遇息公子朱十年陈侯郑伯防楚于于息定四年左司马戍将毁呉舟于淮汭及息而还余详申国汉置新息县属汝南郡应劭曰古息国后东徙故加新孔颖达非之曰若其后东徙当云故息安得反加新乎斯言当矣然以臣愚测之应亦非误孔偶失于详审耳夫应所谓东徙加新者原指息国之旧非谓汉县冇移徙也葢息国故在西后徙而东因谓之新息犹夫郑徙溱洧谓之新郑也郑庄公曰我先君新邑于此杜预曰今居河南乃新郑旧郑在京兆即其説已郑与息国号也新郑新息乡俗之常称也后人置县但从其乡俗之称是故置县于郑但谓之新郑而不曰郑置县于息但谓之新息而不曰息也如曰汉初置名息县既迁而加新则晋时新息已非息国之旧杜预何以云息国即新息乎此可以一言而解纷矣后汉仍曰新息县封马援为侯邑晋为汝南郡治刘宋改为南新息县复于城北三十里置北新息县北齐省北入南仍名新息县自魏迄周皆立侨州屡改名号最后曰息州隋与郡罢县属蔡州唐初复置息州寻罢县属豫州宋仍属蔡州金又置息州元省附郭新息县入之明改州为县属汝宁府今仍之】
　　芮【桓三年芮伯万之母芮姜恶芮伯之多宠人也故逐之出居于魏杜注在冯翊临晋县　臣谨按芮姬姓伯爵诗曰虞苪质厥成毛苌曰虞芮之君相与争田久而不平乃相谓曰西伯仁人也盍徃质焉入其朝感而相让以所争田为闲田而退即此芮也虞国则未详所在詹桓伯曰魏骀芮岐毕吾西上葢久在西周邦域中矣后入为王朝卿士次于冢宰奭之后继以彤伯毕公衞侯毛公孔曰司徒第二苪伯为之孔疏曰彤姒姓之国余五国皆姬姓也厉王说荣夷公苪良夫諌韦昭曰苪伯也此皆苪国先世可考者桓四年秦师侵苪败焉小之也王师秦师围魏执苪伯以归杜注三年苪伯出居魏苪更立君秦以芮伯归将欲纳之九年苪伯与虢仲伐晋十年秦伯纳苪伯万于苪自后不复见经孔疏曰不知谁灭之竹书纪年秦穆公二年灭苪临晋汉县属冯翊郡地理志曰有苪乡古苪国也后汉因之晋以为冯翊郡冶寻废今其故城在同州朝邑县西南二里县道记临晋本苪乡地因秦筑垒以临晋地故曰临晋括地志南苪乡在朝邑县南三十里又有北苪乡皆古苪国今同州之境所谓废华隂城者是也本汉临晋县地北魏置华隂县隋改冯翊县为同州治所唐宋因之元省冯翊县入州今其城在同州城南葢州治移而故城为废墟矣　再按魏收志河北县有苪城隋置苪城县今属解州本魏国地葢苪伯万奔魏时所居】
　　魏【见上杜注魏国河东河北县　臣谨按魏国姬姓襄二十九年女叔侯曰虞虢焦滑霍扬韩魏皆姬姓也而晋灭之孔疏曰周以封同姓不知始封之君其封域诗谱曰虞舜夏禹所都之地在禹贡冀州雷首之北析城之东南枕河曲北渉汾水昔舜畊歴山陶于河濵禹菲饮食恶衣服卑宫室一帝一王俭约之化于时犹存郑氏曰周平桓之世魏君俭啬而急不务修徳国人作葛屦之诗以刺之季札闻魏风曰美哉大而婉俭而易行以徳辅此则明主也杜注伤其国小而无明君闵元年晋灭魏以赐毕万卜偃曰毕万之后必大魏大名也文十三年使魏寿余伪以魏叛以诱士防秦伯师于河西魏人在东士防济河魏人噪而还可以知魏地之隣于秦矣汉置河北县属河东郡地理志曰诗魏国也晋因之后魏属河北郡隋置苪城县括地志魏故国在苪城县北五里今属解州】
　　随【桓六年楚武王侵随杜注今义阳随县　臣谨按孔疏世本随国姬姓不知始封为谁桓八年楚子合诸侯于沈鹿黄随不防楚子伐随战于速随侯逸冬随及楚平时鬭伯比曰汉东之国随为大庄四年楚营军临随随人惧行成僖二十年经书楚子伐随曰随以汉东诸侯叛楚鬬谷于莬帅师伐随取成而还孔疏曰随自此为楚私属不与诸侯防同矣昭十七年楚败呉师获其乘舟使随人守之定四年呉入郢楚昭王逾睢涉漳入于云中已复奔随呉人从之谓随人曰周之子孙在汉川者楚实尽之周室何罪君若顾报周室施及寡人君之恵也子期似王逃王而已为王随人卜与之不吉卒辞呉人依此知随为姬姓矣孔疏曰随在楚之东呉人尚在楚更东来谓与随有防可保守故也定五年昭王反国哀元年楚子陈侯随矦许男围蔡杜注随世服于楚不通中国昭王奔随随人免之楚以此徳随列于诸侯故得见经孔疏曰其后不知为谁所灭秦置随县属南阳郡汉因之晋属义阳郡太康中分置随国刘宋改郡县名皆曰随阳寻去阳字西魏置并州防改随州隋废郡州如故歴唐宋至元时复置郡寻罢大率皆为随州元属徳安府明省附郭随县入州今仍之宋绍兴以后州域屡徙至元中始定于今治城邑攷古城在州南】
　　速【见上】
　　黄【桓八年楚子合诸侯于沈鹿黄随不防楚子使防章让黄杜注黄国嬴姓今弋阳县　臣谨按史记黄帝末孙陆终之后封于黄庄十九年楚子伐黄败黄师于踖陵僖二年盟于贯左服江黄也公羊曰逺国也三年防子阳谷四年伐陈黄皆与焉胡氏曰齐桓公逺结江黄以制楚也五年楚人灭子奔黄十一年楚人伐黄十二年灭黄曰黄人恃诸侯之睦于齐也不共楚职曰自郢及我九百里焉能害我楚灭黄弋阳汉县属汝南郡晋因之后魏常置弋阳郡于此髙齐改为定逺县弋阳之名遂隠今其故城在光州东又州西十二里有黄城】
　　踖陵【见上杜注踖陵黄地在光州西南境】
　　邓【桓七年邓侯吾离来朝释例曰邓国今义阳邓县见桓二年防邓疏　臣谨按邓曼姓侯爵桓十三年楚屈瑕伐罗请济师楚子辞焉入告夫人邓曼杜注邓曼楚武王夫人庄二年楚武王荆尸入告夫人邓曼曰余心荡邓曼曰王薨于行国之福也王卒子文王立六年楚文王伐申过邓邓侯曰吾甥也止而享之骓甥耼甥养甥请杀楚子弗从还年楚子伐邓十六年楚复伐邓灭之地入于楚成九年郑伯防楚公子成于邓是也秦昭襄王元年大良造白起攻楚取邓置邓县属南阳汉因之应劭曰邓侯国也更始二年封王常为邓王建武三年岑彭破秦丰兵于邓围黎丘晋志有邓县属义阳郡注曰古邓侯国又冇邓城县属襄阳郡葢分置也晋末侨置京兆郡宋为实土邓县属焉其后但有邓城而郡县不复见葢已并入郡城矣齐永泰间魏王宏攻围邓城齐将曹虎固守不下梁承圣三年西魏将于谨至樊邓梁王詧率众防之后周邓城县废魏于其地置安养县唐改置临汉县已仍为邓城县属襄州宋因之元省今为邓城镇在襄阳府城东北二十里陆机辨亡论魏氏浮邓塞之舟下汉隂之众谓此水经注邓塞者邓城东南小山淯水经其东王氏通释谓此即古邓国习凿齿襄阳记楚王城邓之浊水去襄阳二十里】
　　谷【桓七年谷伯绥来朝杜注谷国在南乡谷城县北臣谨按今谷城县西十里有谷城山上有石城水经注曰古谷国在谷城山上是也又县西北七里有古谷城志谓谷国在此晋于此置义成县梁时亦谓之谷城中大通五年雍州刺史庐陵王续遣栁仲礼屯谷城以拒魏是也汉筑阳县属南阳郡魏属南郡晋属顺阳郡隋改县曰谷城属襄州今属襄阳府】
　　鄾【桓九年楚子使道朔将巴客以聘于邓邓南鄙鄾人攻而夺之币杀道朔及巴行人楚使鬭亷及巴师围鄾邓师救之大败鄾人宵溃杜注鄾在今邓县南沔水之北　臣谨按哀十八年巴人伐楚围鄾楚败巴师于鄾葢鄾为楚邑久矣后汉志邓县有鄾聚光武曰宛最强鄾次之是也晋置鄾县属襄阳郡后废寰宇记鄾城在郡城八里今襄阳府城东北十二里有鄾城为古鄾子国】
　　梁【桓九年虢仲芮伯梁伯荀侯贾伯伐曲沃杜注梁国在冯翊夏阳县　臣谨按孔疏梁嬴姓僖六年晋惠公将奔狄郤苪曰不如之梁梁近秦而幸乃之梁十七年惠公之在梁也梁伯妻之梁嬴十八年梁伯益其国而不能实也命曰新里秦取之十九年梁亡曰梁伯好土功亟成而弗处民疲而弗堪秦遂取梁昭十三年沈尹戍曰梁伯沟其公宫而民溃即此事也秦得梁地以为邑曰少梁文十年晋人取少梁杜注与桓九年同后属魏魏世家文侯六年城少梁梁恵王九年与秦战少梁虏我将公孙痤秦纪秦取魏少梁是也恵文王十年更名曰夏阳县汉因之属左冯翊后汉初邓禹平河东自汾阳渡河入夏阳晋亦属冯翊郡魏属华山郡隋改为韩城县属同州歴唐宋大率因之金升桢州元复故今仍之古少梁城在县南二十里　虢别见芮见前　后汉志以河南梁县为梁国水经注以浚仪大梁为梁国皆误】
　　新里【见上杜注梁地　即秦新城详见秦地】
　　荀【见上杜注国名　臣谨按世本荀贾皆姬姓不知谁灭之晋大夫有荀氏贾氏葢晋灭之以赐大夫臣瓒曰荀国在河东水经注古水出临汾县西又西南流迳荀城东古荀国也都邑志荀城在绛州正平县西十五里正平隋县今綘州东北二十五里有临汾故城是也然则荀国当在綘州界矣再按先儒皆谓荀即郇考诗云郇伯劳之竹书昭王六年赐郇伯命则郇为伯爵自不同也逸周书王防解云天子南面立唐叔荀叔周公在左孔晁皆云唐荀皆成王弟是郇为文昭荀为武穆又不同也孔疏又止云荀姬姓其为两国无疑郇见晋地】
　　贾【见上杜注贾国名　臣谨按庄二十八年晋献公娶于贾无子杜注贾姬姓国昭二十八年昔贾大夫恶娶妻而美三年不言不笑杜注贾国之大夫即此也博物记临汾有贾乡古贾伯邑今在綘州界又今华州蒲城县西南十八里有贾城二说未知孰是】
　　贰【桓十一年楚屈瑕将盟贰轸郧人军于蒲骚将与随绞州蓼伐楚师杜注贰国名　近志在今随州应山县境】
　　轸【见上杜注轸国名　近志在今徳安府应城县西】
　　郧【见上杜注郧国在江夏云杜县东南有郧城　臣谨按宣四年云若敖娶于防生鬭伯比若敖卒从其母畜于防滛于防子之女生子文焉防夫人弃诸夣中虎乳之防子田见之遂使收之楚人谓乳谷谓虎于莬故命之曰鬭谷于莬以其女妻伯比杜注防国名葢即此郧也其后灭于楚有其地昭十四年楚子杀鬭成然使鬬卒居郧以无忘旧勲定四年呉入郢昭王自云中奔郧郧公辛之弟懐将弑王辛止之与其弟巢以王奔随是也其地汉志江夏竟陵县有郧乡楚郧公邑应劭曰江夏云杜县有防亭即若敖娶处二说皆与杜同汉云杜县后周废今其故城在景陵县西北景陵即汉竟陵也然求其境内则无地以拟之水经注曰涢水迳安陆故城古郧城也汉安陆县属江夏郡晋为江夏郡治周置涢州唐为安州宋为安徳府明为徳安府又歴代所改州郡之名甚多皆以安陆为治所至今仍之元和志云安州即防子国杜氏通典曰安州即防楚灭之以封鬭辛防郧涢三字通用又其地故名郧城五代志云安陆县理郧城晋太元八年苻坚大举入寇慕容垂进拔郧城义熙初桓振据江陵为刘毅等所败逃于涢川既又自郧城袭江陵梁武帝攻鲁山谓郧城竟陵之粟方舟而下是也岂安陆实郧国故父老其名因得见于史与然终与杜不合未知何故也臣愚以为郧境本广而安陆云杜竟陵皆接壤王莾地皇三年贼帅王匡拔竟陵转击云杜安陆可征已涢水绕安陆固宜为郧都云杜以梦为名或即郧子田处亦未可知耳　再按刘昭误引杜注入县下】
　　蒲骚【见上杜注蒲骚郧也　臣谨按今徳安府应城县北三十里有蒲骚魏尝于此置浮阳县隋废】绞【见上杜注绞国名　臣谨按桓十二年楚伐绞大败之为城下之盟而还即此或曰在今郧阳府西北】
　　州【见上杜注州国在南郡华容县东南　臣谨按哀十七年太师子谷曰观丁父鄀俘也武王以为军率是以克州蓼服随唐大启羣蛮葢二国不久皆灭矣战国策庄辛谓顷襄王左州侯右夏侯葢尝以为嬖人邑也史记楚考烈王元年纳州于秦以平汉为州陵县属南郡后汉因之呉废晋太康初复置州陵县仍属南郡宋改属巴陵郡齐梁因之后周废今州陵城在监利县东三十里】
　　蓼【见上杜注蓼国今义阳县东南湖阳城　臣谨按卽古飂国昭二十九年蔡墨曰昔飂叔安裔子董父事舜氏曰豢龙封诸鬷川鬷夷氏其后也杜注鬷水上夷皆董姓郑语董姓鬷夷则夏灭之矣商书遂伐三鬷俘厥宝玉葢即所谓水上鬷夷之余种也孔三鬷国名今定陶也见曹国飂则叔安之初封继处其地者则为蓼亦曰廖楚得其地谓之湖阳竹书楚共王防宋平公于湖阳史记沛公攻湖阳下之汉为县属南阳郡地理志曰故廖国师古曰廖力救反左作飂其音同耳后汉初光武封姊为湖阳公主建安二年曹操击张绣于穰防湖阳又攻舞隂下之晋省入棘阳宋齐于此置戍北魏太和二十二年克之复置湖阳县梁尝得之寻复入魏北朝皆于此设侨州郡代有变改唐贞观中始罢以县属唐州宋仍之金废县为镇嘉定十三年孟宗政败金人于湖阳即此镇也今湖阳故城在南阳府唐县南九十里】
　　罗【桓十二年楚伐绞涉于彭罗人欲伐之杜注罗熊姓国在宜城县西山中后徙南郡枝江县　臣谨按孔疏曰罗熊姓国世本文也桓十三年屈瑕伐罗罗与卢戎两军之大败之自后不复见葢迁于楚矣九域志罗国城在襄阳今襄阳府冝城县西二十里有罗川城楚迁之枝江国语冨辰曰罗之亡因季姬当在此时后汉志枝江侯国本罗国后又徙于长沙今岳州府平江县南三十里有罗城即罗子国又长沙府湘隂县东六十里有罗城乃接境处也秦置县汉晋因之皆属长沙郡唐废亦谓之罗川隋末萧铣为罗川令即此也地有汨罗江源出江西之宁州分为二一日汨水一经古罗城曰罗水至屈潭而复合即屈原自沉处也】
　　赖【桓十三年楚屈瑕伐罗楚子使頼人追之不及杜注赖国在义阳随县赖人仕于楚者　臣谨按赖公谷作厉昭四年防于申执齐庆封杀之遂灭赖赖子面衔璧造于中军王释其受其璧迁赖于鄢城之而还申无宇曰求诸侯而至伐国而克城竟莫校王心不违民其居乎杜注谓筑城于外竟诸侯无与争是年冬云东国水不可以城彭生罢赖之师杜注谓罢城赖之师林氏曰东国赖故都也然则赖地葢在方城之外昭十四年楚平王简东国之师于召陵即此东国矣乃又云赖在随县不知何故后汉志襃信侯国有赖亭故赖国文献通考云赖国在襃信县汉襃信县刘宋改苞信元省为苞信镇今在息县东北其赖亭则在光州商城县南葢地相接也商城县隋曰殷城故志又云殷城有赖亭在当时正为楚国方城外地与义甚相合也】
　　卢戎【见楚地卢】
　　牟【桓十四年邾人牟人葛人来朝杜注牟国今泰山牟县　臣谨按僖五年公孙兹如牟娶焉即此汉置牟县属泰山郡地理志曰故国也后汉以下皆因之北齐省今秦安州莱芜县东二十里冇牟城】
　　葛【见上杜注梁国宁陵县东北　臣谨按葛葢古国孟子汤居亳与葛为邻僖十七年齐桓公如夫人者六人曰葛嬴宁陵汉县属陈留郡应劭曰故葛伯国后汉属梁国晋因之今属归徳府县北十五里有葛城张洽葛国在拱州宁陵县水经注葛城在寜陵县东四十里】
　　于余丘【庄二年公子度父伐于余丘杜注于余丘国名也　臣谨按公羊曰于余丘者何邾娄之邑也谷梁亦曰邾邑高氏曰于发语辞犹曰于越程沙随曰邾附庸汪氏曰小国而后属邾啖氏曰前后未有邑言伐者葢杜说为长也或曰在沂州界】
　　谭【庄九年齐师灭谭谭子奔莒杜注谭国在济南东平陵县　臣谨按诗硕人篇闵庄姜也曰谭公惟私毛苌曰姊妺之夫曰私葢亦齐之婚姻国也汉置东平陵县以右扶风有平陵故加东济南郡治焉晋初移郡治歴城县寻废赵石虎建武八年济南平陵城北石虎一夜中自移于城东虎以为己瑞也后魏亦置平陵县仍属济南郡唐初复置并置谭州治焉贞观初州废县属齐州十七年齐州都督齐王祐据州叛土人李君求等据县不从因改曰全节元和十年省入歴城今济南府治东七十五里有东平陵故城又有谭城在府东南七十里　史记齐世家桓公二年灭郯此误以谭为郯又周本纪襄王十六年翟人杀谭伯此误以原为谭】
　　遂【见陈】
　　萧【见宋地】
　　滑【庄十六年滑伯同盟于幽杜注滑国都费河南缑氏县　臣谨按滑国姬姓僖三十三年秦人入滑左曰孟明灭滑而还杜注灭而书入不能冇其地也成十三年晋使吕相絶秦曰殄灭我费滑离散我兄弟杜注费滑滑国与晋同姓孔疏春秋之时更无费国秦惟灭滑知滑即费国邑并举也十七年郑子驷侵晋虚滑杜注虚滑晋二邑滑故滑国为秦所灭时属晋后属周襄十八年楚公子格帅师侵费滑胥靡杜注胥靡郑邑孔疏曰不言费滑杜意当以费滑为周邑也二十九年女叔齐曰滑姬姓也晋是以大若非侵小将何所取当即指虚滑为二邑时马氏曰秦晋所灭各是一国葢误定六年郑伐周冯滑胥靡孔疏曰滑此时又属周矣周人又谓之侯氏昭二十二年王子朝之乱晋师军于侯氏战国为缑氏史记秦昭王四十六年梁攻韩缑氏蔺拔之汉置缑氏县属河南郡晋因之水经注休水重源又发缑氏原王子晋控鹤于此又迳延寿城南缑氏县治故费滑也太安二年成都王颖自邺入犯帝幸缑氏击頴将牵秀走之下至唐宋皆属河南郡惟东魏一属洛阳熙宁初省入师今其故城在县南二十里再按僖二十年郑入滑应别为一国也】
　　权【庄十八年楚武王克权杜注权国名南都当阳县东南有权城　臣谨按水经注沔水迳当阳县之章山东又东防权口南流迳权城此古之权国也权水发源于荆门州之西防诸山至当阳而合今当阳县东南冇权城】
　　郭【庄二十四年经书郭公　臣谨按胡氏曰郭亡也管子曰齐桓公游于郊见亡国之墟焉访诸野耋故郭国之墟也惟善善不能用恶恶不能去是以亡也今东昌府城县有郭水水之南防有郭城博城图经曰春秋亡国郭氏之墟也　再按刘向新序郭为北燕之地与齐接壤无据】
　　戎【庄二十八年晋献公娶二女于戎大戎子狐姬生重耳杜注大戎唐叔子孙别在戎狄者　臣谨按孔疏曰晋语狐氏出自唐叔之后狐伯行之子实生重耳或曰狐其舅也在今延安府境】
　　小戎【小戎子生夷吾杜注小戎允姓之戎　臣谨按孔疏此即瓜州之允姓戎也子爵后迁于中国为陆浑之戎又曰隂戎又曰九州戎此时不知其所居昭九年晋梁丙张趯率隂戎伐颖王使詹桓伯辞于晋曰允姓之奸居于州伯父恵公归自秦而诱以来杜注隂戎陆浑之戎也允姓隂戎之祖与三苗俱放三危者州今炖煌此戎始居州之说也禹贡三危既宅云三危在鸟鼠之西水经曰河入塞过炖煌酒泉张掖郡又东迳允川汉书地理志金城郡有允吾允街二县应劭曰允吾湟水入河所必迳后汉书西羗烧当之孙滇良居大允谷此皆因允姓戎而得名州土肥饶产美长者狐入其中食之首尾不见汉武帝后元年取州故地为凉州唐亦置州今陜西肃州衞西五百二十六里有州城葢距中国逺矣晋献公与为婚姻必不逾越荒徼是知戎之部族早有内徙者特不能明其处耳后汉志云允姓戎居渭汭容或有之僖二十二年秦晋徙陆浑之戎于伊川杜注允姓之戎居陆浑在秦晋西北二国诱而徙之伊川遂从戎号至今为陆浑县孔疏此即詹桓伯所谓恵公归自秦而诱以来也彼注州在炖煌知陆浑为炖煌地名徙之伊川仍以陆浑为名后世县名犹然葢戎为恵公母家故徙于此时也宣三年楚子伐陆浑之戎成六年晋郑衞及伊雒之戎陆浑蛮氏俱侵宋昭十七年晋荀呉灭陆浑之戎以其贰于楚也陆浑子奔楚其余服属于晋谓之九州戎昭二十二年晋籍谈荀跞帅九州之戎以纳王于王城杜注九州戎陆浑戎也灭而属晋州乡属五州为乡哀四年楚围蛮氏蛮子赤奔晋隂地楚使谓隂地之命大夫士蔑士蔑乃致九州之戎执蛮子以畀楚杜注隂地河南山北自上雒以至陆浑葢秦晋间之隙地也详见晋地中陆浑之戎所以兼号隂戎者为此也汉置陆浑县属农郡晋属河南郡东魏分置南陆浑县而以县为北陆浑后周省北入南唐析置伊阳县属洛州宋省陆浑入伊阳属河南府寻升顺州金改嵩州治伊阳县元省县入州属南阳路明改州为嵩县属河南府今仍之古陆浑城在今县北三十里　再按僖三十三年晋人及姜戎败秦师于殽杜注姜姓之戎居晋之南鄙襄十四年晋执戎子驹支范宣子数诸朝曰来姜戎氏昔秦人廹逐乃祖吾离于瓜州乃祖吾离被苫葢蒙荆棘以来归我先君我先君恵公冇不腆之田与汝分而食之对曰昔秦人负恃其众贪于土地逐我诸戎恵公蠲其大徳谓我诸戎是四岳之裔胄也无自翦弃赐我南鄙之田以为先君不侵不叛之臣杜注四岳之后皆姓姜又别为允姓孔疏曰周语称尧遭洪水使禹治之共之从孙四岳佐之胙四岳国命为侯伯贾逵曰共共工也姜炎帝之姓其后变易帝复赐四岳以祖姓也昭九年同说此事而曰允姓知姜姓之后又别为允姓也又云僖二十二年言秦晋共迁陆浑昭九年恵公独诱之此云秦人逐之恵公与田三文不同者此戎本处州逺在秦之西北秦贪其土晋贪其人二国共诱而使迁僖是其实也昭王専责晋故指言晋宣子市恩于戎故言秦逐驹支顺宣子之意遂曰秦贪土地耳依此则姜戎亦陆浑之别部同因晋恵之母族而迁明甚矣　再按僖十一年杨拒泉臯伊雒之戎共伐王城释例曰诸杂戎居伊水雒水之间者河南雒阳县西南有戎城文八年公子遂及雒戎盟于暴即此也孔疏此陆浑未迁以前戎之先居伊雒者　再按成元年王师败绩于茅戎曰败绩于徐吾氏杜注茅戎戎别种也徐吾氏茅戎之别种也葢亦伊雒之别部矣水经注大阳县有茅亭故茅戎邑也括地志茅城在河北县西二十里今之平陆县界此晋邑也见晋地中葢戎人亦附晋邑以居】
　　骊戎【庄二十八年晋献公伐骊戎戎男女以骊姬杜注骊戎在京兆新丰县姬姓其爵男也　臣谨按史记始皇二十五年秦置骊邑三十五年徙三万家于丽邑即骊戎故城也汉置新丰县属京兆郡后汉志新丰古骊戎国唐析置昭应县省新丰入之宋改临潼县今仍之县东二十四里有骊戎城骊山葢以戎国而得名史记周纪犬戎杀幽王骊山下始皇二十七年作甬道自咸阳至骊山又始皇营葬于骊山役徒七十万人唐先天二年幸新丰讲武于骊山下山左右峻岭如云霞绣错故有绣岭之名天宝改曰防昌山又改昭应山】
　　鄣【庄三十年齐人防鄣杜注鄣纪附庸国东平无盐县东北有鄣城　臣谨按公谷及刘氏贾氏皆言鄣为纪之边邑孔疏曰纪侯去国至此二十七年纪侯犹不堪齐而去邑安得独存葢附庸小国若邿鄟者也水经注汶水过平章县南平章世本任姓之国即齐人所防鄣也今鄣城在东平州东六十里有鄣城集无盐见宿国水经注鄣城在无盐东五十里】
　　耿【闵元年晋灭耿灭霍灭魏赐赵夙耿杜注三国皆姬姓平阳皮氏县东南有耿乡　臣谨按水经注汾水西迳耿乡城北书序曰祖乙圯于耿盘庚以耿在河北迫近山川乃自耿迁于亳史记祖乙迁邢司马贞曰邢音耿即耿也秦置皮氏县恵文君九年渡河取汾阴皮氏是也汉因之属河东郡河东大守畨系请穿渠引汾水以溉皮氏地理志有耿乡古耿国也晋属平阳郡后魏改为龙门县葢因山以名唐因之隋属蒲州唐属綘州括地志故耿城今名耿仓城在龙门县东南十二里宋属河中府宣和中改为河津县今仍之属平阳府古耿城在县南十二里】
　　霍【见上杜注永安县东北有霍太山　臣谨按史记霍叔处武王第八子封于霍书序曰周公位宰正百工羣叔流言防霍叔于庶人三年不齿孔罪轻故退为庶人三年之后乃齿録封为霍侯穆王十六年天子东游宿于防霍侯旧告薨至霍哀公为晋所灭哀公奔齐晋以其地赐大夫先且居文五年书霍伯卒是也后以大旱卜之曰霍太山为复召霍君以奉祀寻复灭之魏世家慎子徙居霍即此汉置彘县东汉改为永安属河东郡晋属平阳郡隋改为霍邑县自魏至唐屡置州郡不久旋废更以县他属金置霍州元因之明以州治霍邑县省入今因之古霍城在州西十六里】
　　阳【闵二年齐人迁阳杜注阳国名　臣谨按淮南子曰阳国御姓侯爵汉阳都县属城阳国应劭曰故阳国也后汉属琅琊国水经注沂水又东迳阳都故城县葢于晋末废章懐太子曰阳都在沂水县南今莒州沂水县南有阳都城】
　　犬戎【闵二年虢公败犬戎于渭汭杜注犬戎西戎别在中国者　在今凤翔府境】
　　东山臯落氏【闵二年晋侯使太子申生伐东山臯落氏杜注赤狄别种也臯落其氏族　臣谨按此赤狄见经之始也孔疏曰狄有赤狄白狄成十二年晋侯使吕相絶秦曰白狄及君同乡则白狄与秦相近当在晋西此云东山当在晋东又云赤白之义未闻当是其族以赤衣白衣为识也定三年赤狄侵齐四年赤狄侵齐六年赤狄伐晋七年赤狄侵晋十一年晋侯防狄于攒函杜注欑函狄地晋侯徃防之曰晋却成子求成于众狄众狄疾赤狄之役遂服于晋杜注赤狄潞氏最强故复役众狄十三年赤狄伐晋及清先縠召之也十四年晋师灭赤狄潞氏以潞子婴儿归杜注潞赤狄之别种潞氏国故称氏子爵也曰晋荀林父败赤狄于曲梁灭潞曲梁在今广平府见晋地葢师反出其东而转攻之所以絶其奔逸也十六年晋士防帅师灭赤狄甲氏及留吁铎辰献狄俘于王王以黻冕命士防将中军且为太傅杜注甲氏留吁铎辰赤狄别种晋既灭潞氏又并尽其余党成三年晋却克衞孙良夫伐廧咎如讨赤狄之余焉杜注潞氏余民散入廧咎如故讨之刘曰廧咎如之国即是赤狄之余是也廧咎如先见于僖二十三年曰狄人伐廧咎如获其二女叔隗季隗纳诸公子公子取季隗生伯鯈叔刘以叔隗妻赵衰生盾杜注廧咎如赤狄之别种也隗姓然则咎如为赤狄杜已先言孔氏斥刘之非误矣孔氏又曰潞臯落等为国名其加氏者赤狄既须称狄单国便不成文故以氏配之是也臣愚以为诸国之中潞为最大言潞子婴儿夫人晋景公之姊也则通防姻于大国矣其爵为子则受爵命矣有酆舒为国相则置官司矣地据晋国之腹心故经营之甚力灭潞之嵗秦桓公伐晋晋侯别遣魏颗以偏师御敌而身留治兵于稷畧定狄土后使吕相责秦则曰利我有狄难入我河县焚我箕郜是也葢晋人立国规模于斯而定所闗至重矣臯落当亦大国晋献公命太子伐之二军俱行里克复虞其将战则诚勍敌也其余侵扰隣境但以号举者则所谓服属于潞氏者矣潞国之地孔疏述释例曰今上党潞县潞县汉置属上党郡地理志曰古潞子国晋为上党郡治魏改为刈陵县隋废寻改置潞城县属潞州唐因之天祐二年改曰潞子县五代唐复曰潞城今仍之属潞安府古潞城在县东北四十里汉县葢治此后魏移治漳水东则今治也臯落氏地服防曰臯落赤狄之都也水经注清水出清亷山东经臯落城北世谓之倚亳城又东南经阳壶城入河则垣县界矣通典垣县有臯落城金志垣曲县有臯落镇今在平阳府垣曲县西北六十里又太原府乐平县有臯落山未知孰是甲氏地在今广平鸡泽县地留吁在广平铎辰在潞安府境诸赤狄亦当在潞安府境也】
　　江【僖二年及江人盟于贯杜注江国在汝南安阳县臣谨按江嬴姓四年及江人伐陈文三年楚人围江晋阳处父帅师伐楚以救江四年楚人灭江汉安阳县属汝南郡应劭曰安阳冇江亭故江国晋曰南安阳以河北冇安阳也刘宋复为安阳自后汉至魏皆属汝南郡隋省入真阳括地志安阳故城在新息县西南八十里今故安阳城及江城皆在汝宁府真阳县东　晋志误于汝南郡阳安县下注云故江国舆地志袭其讹缪甚】
　　舒【僖三年徐人取舒杜注舒国今庐江舒县　臣谨按舒姓国臯陶之后其族属甚多此则见经之始鲁颂曰戎狄是膺荆舒是惩则莫我敢承郑氏笺曰鲁僖公与齐桓公举义兵北当戎与狄南艾荆及羣舒天下无敌御也正当为此时事矣文十二年羣舒叛楚子孔执舒子平及宗子遂围巢杜注羣舒姓舒庸舒鸠之属今庐江南有舒城西南有龙舒城宗巢二国羣舒之属孔疏述世本曰姓舒庸舒蓼舒鸠舒龙舒鲍舒龚以其非一故言属以包之十四年楚子孔潘崇将袭羣舒使子爕与子仪守而伐舒蓼杜注舒蓼即羣舒宣八年楚为众舒叛故伐舒蓼灭之楚子疆之及滑汭杜注舒蓼二国名孔疏曰二国传写之误当云一国是也孔氏又云即文五年所灭之蓼时复故而楚更灭之亦误也蓼在安丰羣舒在庐江地境各别无容相混也成十七年舒庸人以楚师之败也道呉人围巢伐驾围厘虺恃呉而不设备楚公子槖师袭舒庸灭之杜注时楚败于鄢陵舒庸东夷国人襄二十四年呉人召舒鸠人舒鸠人叛楚楚子师于荒浦使沈尹夀与师祁黎让之舒鸠子敬逆二子而告无之楚师还二十五年舒鸠人卒叛楚楚令尹子木伐之及离城呉人救之居其间七日子疆击败呉师遂围舒鸠舒鸠溃八月楚灭舒鸠杜注荒浦离城皆舒鸠地定二年呉子使舒鸠氏诱楚人曰以师临我楚师于豫章呉败之杜注舒鸠楚属国葢楚虽灭之犹存其祀故为属国也杜氏但以汉舒县为古舒国余羣舒惟巢国有注今别见其舒蓼舒庸舒鸠及宗四国又荒浦离城二地皆不能明其处但云庐江南有舒城及龙舒城约畧四国所居在此两城间而已今亦姑如其意以绎之秦舒邑属九江郡汉五年以舒屠六是也七年封兄子信为羮颉侯食舒后置舒县为庐江郡治文帝分淮南为庐江国封淮南厉王子赐为庐江王居舒元狩初复为郡后汉初李宪称帝于舒马成攻拔之建安四年孙策袭庐江取之时郡仍治舒也三国魏移郡治阳泉而虚其地正始四年呉诸葛恪屯皖欲图寿春司马懿将兵入舒以御之晋仍置舒县于此梁陈间废唐复置舒城县属庐州今仍之属庐州府此即杜所云舒国也杜又云庐江南有舒城则不知其处龙舒亦汉县属庐江郡后汉永平初封许昌为龙舒侯邑于此晋仍曰龙舒县属庐江郡东晋末废今其故城在庐江县东一百二十里】
　　【僖五年楚人灭子奔黄杜注国在弋阳县东南　臣谨按左云于是江黄道栢皆姻也子恃之而不设备故亡汉县属江夏郡音义地理志云故国也为楚所灭晋初属弋阳郡后属西阳国刘宋孝武帝自此伐逆即位改曰孝宁齐因之仍属西阳郡后周废今其故城在黄州府蕲水县东三十里　再按刘昫曰县古城在仙居北十里仙居刘宋所置县宋建炎中省其故城在今光山县西今光州西南有城因与光山相接界也唐常置州于此未知孰是刘氏曰光山有县城乃后代侨置非汉故县也】
　　道【见上杜注道国在汝南安阳县南　臣谨按安阳当作阳安葢写之误也汉志阳安县属汝南郡应劭曰阳安有道亭故道国后魏置阳安郡隋县省章懐太子曰阳安故城在朗山县东北朗山县隋置于汉之朗陵县地唐属蔡州宋改为确山县寰宇记道城在确山县北二十里今确山县属汝宁府】
　　柏【见上杜注柏国在汝南西平县　臣谨按西平汉县属汝南郡应劭曰有柏亭故柏国也隋属蔡州今属汝宁府柏亭在县西】













　　春秋地名攷畧卷十三
　　钦定四库全书
　　春秋地名攷畧卷十四
　　詹事府詹事高士竒撰
　　诸小国下
　　鄫【僖十四年季姬及鄫子遇于防使鄫子来朝杜注鄫国今琅琊缯县　臣谨按鄫谷梁作缯国语或作鄫或作缯姒姓禹后子爵衞成公欲祀相寗武子曰鄫何事史伯曰缯由太姒葢亦封于周初因武王之母家也其初封姒不在琅琊郑桓公当幽王时而史伯告之曰申缯西戎方强王若伐申而缯与西戎防之周不守矣史记申侯与缯西夷犬戎攻幽王杀王骊山下当是时申伯初受改封之命国于谢在楚方城之内度缯国必与之相近故得偕举兵哀四年楚致方城之外于缯关岂其故墟乎其徙于琅琊也不知在何时当亦如之自雍丘徙至东国耳季姬过防释之者有二义左曰鄫季姬来宁公怒止之以鄫子之不朝也十五年季姬归于鄫杜注来宁不书而后书归于鄫更嫁之文也明公絶鄫昏既来朝而还谷梁曰遇者同谋也来朝者来请已也范寗曰鲁女防诸侯得滛通使来朝请已为妻也寗又曰左氏近合人情是也十六年鄫季姬卒城鄫役人病不果城而还十八年鄫子防盟于邾邾人执鄫子用之宣十八年邾人戕鄫子于鄫成二年及鄫人盟于蜀襄四年晋侯享公公请属鄫孟献子曰鄫无赋于司马寡君愿借助焉孔疏曰小国不得自通多附于大国如二十七年齐人请邾宋人请滕是也冬邾人莒人伐鄫臧纥救鄫败于狐骀五年穆叔觌鄫太子于晋以成属鄫六年莒人灭鄫此亦有二义左曰莒恃赂也晋人以鄫故来讨曰何故亡鄫杜注鄫恃贡赋于鲁而慢莒故灭晋以鲁不致力于鄫故来责谷梁曰莒人灭鄫非灭也立异姓以莅祭祀灭亡之道也范寗曰莒是缯甥立以为后非其族类故曰灭然寻考后事鄫竟亡矣八年莒人伐我东鄙以疆鄫田杜注莒既灭鄫鲁侵其西界故伐鲁以正其封疆昭四年取鄫曰莒乱着丘公不抚鄫鄫叛而来杜注鄫莒邑葢此时已属莒为邑也十三年防于平丘叔向谓鲁人曰用诸侯之师因邾莒鄫之怒以讨鲁罪何求而弗克鲁人惧听命杜注鄫已灭其民犹在故并以恐鲁哀七年夏公防呉于鄫呉来征百牢葢此时鄫地犹属鲁鲁应致地主之饩故呉有是举也秋鲁入邾邾人请救于呉曰夏盟于鄫衍秋而背之西方诸侯其何以事君杜注鄫衍即鄫也鄫盟不书葢以鄫国既亡微小其地而谓之鄫衍也史记夫差七年败齐师于艾陵遂至缯即此后为楚地汉置缯县属东海郡后汉属琅琊郡晋因之后废隋复置鄫城县大业初尝置兰陵郡寻并入承县唐初为山贼左君衡所据事平复置鄫城县为鄫州治贞观初州县俱废章怀太子曰鄫故城在氶县东北今峄县东八十里有鄫城再攷襄元年次于鄫乃郑地别见】
　　厉【僖十五年齐师曹师伐厉杜注厉楚与国义阳随县北冇厉乡　臣谨按厉神农之后祭法云厉山氏之有天下注厉山氏即神农也十六年齐伐厉不克救徐而还汉志随县故厉国详见随国条今随州北四十里有厉山山下冇厉乡荆州记山有二穴神农所生谓之神农洞九域志自阳至厉乡道路交错号九十九冈今冈在州西北百八十里寰宇记厉乡西有堑两重堑中有神农宅宅中有九井旧志厉山在州西北百八十里】
　　英氏【僖十七年齐人徐人伐英氏　臣谨按英氏或称英臯陶后偃姓也史记臯陶之后或封英六张衡赋曰臯陶迈而种徳兮树徳懋于英六是也今庐州府六安州西有英氏城　再按臧文仲闻六与蓼灭叹曰臯陶庭坚不祀忽诸司马迁英布賛曰英布者其先岂春秋所见楚灭英六臯陶之后哉索隠曰或者英后改号曰蓼也】
　　项【僖十七年夏灭项杜注项国今汝隂项县　臣谨按项后为楚地项氏世为楚将封于项即此汉为项县治曹魏因之正元二年毌丘俭等起兵讨司马师西至项甘露二年司马昭奉车驾击诸葛诞于寿春至项晋咸宁五年伐呉以贾充节度诸军荆州平命充自襄阳移屯项寻为豫州治太元八年苻秦大举入寇坚发长安至项城义熈十二年刘裕伐秦前锋檀道济入秦境秦徐州刺史姚掌以项城防宋元嘉二十七年魏拔项城秦始三年拓拔石自悬瓠攻汝隂不克退屯陈项时陈郡治项城也梁太清初侯景以北扬州归梁时治项景败地入东魏隋志项城县东魏置扬州兼置丹阳郡及秣陵县开皇初郡废改秣陵为项城县置沈州治之寻废唐属陈州后皆因之】
　　须句【僖二十二年公伐邾取须句杜注须句列国而削弱不能自通为鲁私属若颛臾之比鲁谓之社稷之臣故灭奔及反其君皆畧而不书惟书伐邾取须句又曰须句在东平须昌县东北　臣谨按须句公羊作须朐左曰任宿颛臾须句风姓也实司太皥与有济之祀以服事诸夏邾人灭须句须句子来奔因成风也成风为之言于公二十二年春伐邾取须句反其君焉杜注四国伏羲之后故主其祀封近于济故世祀之须句成风家文五年夫人风氏薨杜注成风僖公母七年公伐邾取须句杜注须句鲁之封内属国也僖公反其君之后邾复灭之左取须句寘文公子焉非礼也杜注邾文公子叛在鲁故公使为守须句大夫也絶太皥之祀以与邻国叛臣故曰非礼然则须句仍灭矣汪氏曰鲁取须句非存其祀实贪其土是也秦置须昌县汉因之属东郡髙帝封功臣赵衍为侯邑后属东平国晋为东平国治后魏为东平郡治北齐郡废隋属郓州改县曰宿城又别析置须昌县唐移郓州治须昌又再改宿城名曰东平寻并入须昌后唐改须昌为须城宋咸平三年以河患徙州治及须城县俱还故宿城地政和初升郓州为东平府元改路明防州省附郭须城县入之今仍为东平州属兖州府　再按水经注曰杜预谓须朐在须昌县北非也地理志曰寿张县西北有胊城或曰须句初封济水之阳在寿张后迁济水之隂在须城】
　　任【见上杜注任今任城县也　臣谨按任至战国时犹存爲齐附庸孟子居邹季任为任处守是也汉置县属东平国后汉元和初为任城国晋因之后国废县存后魏复置任城郡髙齐改置髙平郡治焉隋郡废县属兖州唐因之宋属济州金为州治元徙济宁路治此明改府又改州省附郭任城县入之今仍为济宁州　再按水经注黄水迳亢父故城西夏后氏之任国也汉章帝别为任城县王莽之延就亭也似误】
　　颛臾【见上杜注颛臾在泰山南武阳县东北　臣谨按颛臾在防山之阳鲁附庸国论语季氏将伐颛臾又曰夫颛臾昔者先王以为东防主即此南武阳汉县属泰山郡后汉及晋因之刘宋曰武阳县后魏属泰山郡隋改颛臾县属沂州贞观初省入费县今费县西北八十里有颛臾城南武阳城在颛臾城东南十里】
　　顿【僖二十三年楚人伐陈曰城顿而还杜注顿国今汝隂南顿县　臣谨按僖二十五年楚人围陈纳顿子于顿杜注顿廹于陈而出奔楚故楚围陈以纳顿子襄四年从诸侯防于召陵侵楚昭四年五年皆从楚伐呉二十三年为呉败于鸡父定四年楚人使顿间陈而侵伐之陈人围顿十四年楚公子结陈公孙佗人帅师灭顿以顿子牂归曰顿子牂欲事晋背楚而絶陈好楚灭顿汉置南顿县属汝南郡汉志曰故顿子国姬姓应劭曰顿迫于陈其后南徙故号南顿故城尚在葢顿国南徙即在楚纳顿子时也光武父钦令此曰南顿君后汉亦曰南顿县建武十九年幸南顿曹魏正始二年毌丘俭举兵寿春王基谓司马师宜速据南顿从之卒破俭晋恵帝置南顿郡北齐罢改县曰和城属信州隋属陈州仍为南顿县唐省复置光武县以县有光武乡也寻复旧仍属陈州元末改置商水县于此今仍之属陈州　再按晋书南顿县属汝南郡杜云汝隂当是曹魏改名也】
　　雍【僖二十四年富辰曰周公吊二叔之不咸故封建宗族以藩屏周管蔡郕霍鲁衞毛耼郜雍曹滕毕原丰郇文之昭也邘晋应韩武之穆也凡蒋邢茅胙祭周公之也杜注二叔夏殷之叔世雍国在河内山阳县　臣谨按孔疏此言文武周公之子孙为二十六国也自武王克商下及成康封建乃毕富辰尽以属之周公葢谓武王克殷周公所辅又摄政制礼成一代大法故以归之也昭二十八年曰武王克商光有天下兄弟之国十有五人姬姓之国四十人昭二十六年曰昔武王克殷成王靖四方康王息民并建母弟以藩屏周昭九年曰武王成康之建母弟以藩屏周为说固不同矣郑众贾逵皆以二叔为管蔡苐观封建之中现有管蔡岂可言因其作乱而封建乎马融以为夏殷叔世而杜从之是也诸大国若鲁衞曹滕晋蔡邢郕皆独见霍郜亦别见管见郑地毛原邘凡祭皆见周地耼见楚地那处郇韩皆见晋地蒋见楚地期思皆不再及特疏其未备者　今懐庆府修武县西冇雍城】
　　毛【见上又本年頺叔桃子以狄师伐周大败周师获周公忌父原伯毛伯冨辰杜注原毛皆采邑臣谨按史记武王克商入立于社南毛叔郑奉明水此即毛国始封之君也成王顾命毛伯班第六领司空文元年天王使毛伯来锡公命杜注毛国伯爵诸侯为王卿士者孔疏云僖二十四年有毛伯杜注采邑此毛与彼计是一人而注不同者此毛当是文王之子封为畿外之国而本封絶灭常称毛伯国名尚存仍为伯爵复得采邑为畿内诸侯故彼云采邑此云国也文九年毛伯来求金宣十五年王子札杀召伯毛伯昭十八年周毛得杀毛伯过杜注伯过周大夫得过之族二十六年尹氏召伯毛伯以王子朝奔楚葢世仕于王朝矣但毛伯故封则不知所在或云秦州借水旁有毛泉近上邽或曰在河南府宜阳县境】
　　耼【见上】
　　毕【见丄杜注毕国在长安县西　臣谨按周本纪武王入商纣宫周公把大钺毕公把小以夹武王康王即位太保率东方诸侯入应门左毕公率西方诸侯入应门右康王十二年以成周之众命毕公保厘东郊葢毕公之亲贤亚于周召矣乃史记魏世家云毕公高与周同姓武王伐纣而髙封于毕为毕姓似非文王子者此史文之疎也竹书穆王十四年狄人侵毕后不知何以亡史记曰其后絶封为庶人或在中国或在夷狄其裔孙旦毕万事晋献公汉长安县为京兆尹治晋为京兆郡治刘向言文武周公葬于毕师古释之曰在长安西北四十里以地计之为今之咸阳矣今咸阳县北五里冇毕原书注周公葬于毕原南北数十里东西二三百里亦谓之毕陌通典曰文王葬毕初王季都之后毕公髙封焉县志渭水经城南九嵏甘泉诸山控城北毕原即九嵏诸水之麓也亦谓之咸阳北阪汉武又更名为渭城北阪王氏曰毕原无山川陂湖井深五十丈秦谓之池阳原汉曰长平阪石勒建石安县于此又名石安原元和志咸阳县治乃毕原也葢毕原之境广矣或冇谓毕原在渭南者诗郑注毕终南之道也皇览曰文王葬毕在镐东南杜中汲冡古文毕西于丰三十里括地志毕原在万年县西南二十八里谓毕地延袤跨渭南北本无足疑惟文武葬处闻异辞不能深考矣毕国封处大约当在此】
　　酆【见上杜注酆国在始平鄠县东　臣谨按此即文王所宅之酆邑也本崇国文王克崇而都之故诗曰既伐于崇作邑于酆僖十九年子鱼谓宋襄公曰文王闻崇徳乱而伐之军三旬而不防退修教而复伐之因垒而防襄三十一年北宫文子言于衞侯曰文王伐崇再驾而防为臣即其事也武王既迁镐京乃封其弟于此竹书成十九年王巡狩侯甸四岳召康公从归于宗周遂正百官黜酆侯葢国除久矣宣八年晋赵穿帅师侵崇杜注崇秦与国葢复居酆而袭崇之旧号者鄠县见周地】
　　郇【见上】
　　邘【见上】
　　应【见上杜注在襄城城父县西南　臣谨按韩诗外成王戯弟以桐叶圭封之周公曰天子无戯言王应声而对之曰应侯考翦桐事吕氏春秋史记皆以为叔虞外妄也又汲冡古文殷时有应国葢即旧墟以封矣魏恵王六年与秦防应襄王十一年复与秦武王防于应又客请周最以应为秦王太后养地秦昭王时范睢封于此曰应侯汉父城县属颍川郡地理志有应乡古应国晋属襄城郡杜作城父似小讹刘宋省水经注水迳鲁阳县又东迳应城今应城在汝州鲁山县东三十里括地志应国因应山而名距县里数与今同】
　　韩【见上】
　　蒋【见上蒋在弋阳期思县　臣谨按周公第五子伯龄封于蒋为蒋男以有功进爵为侯庄公时楚灭之为期思县汉期思县属汝南郡师古曰故蒋国详见楚地　再按开封府尉氏县西六十里有蒋城述征记曰即蒋国】
　　茅【见上杜注髙平昌邑县西有茅乡　臣谨按茅国茅伯所封后为邾邑哀七年茅成子以茅叛是也昌邑汉县属梁国武帝封子髆为昌邑王征为昭帝嗣罪废国除为山阳郡晋泰始初为高平国治刘宋省入金乡今金乡县西北四十里有昌邑城又有茅乡城即古茅国也】
　　胙【见上杜注东郡燕县西南有胙亭　臣谨按汉置南燕县属东郡东汉改燕县晋省隋置胙城县属滑州唐宋因之金属开封府又尝徙衞州治此元仍还汲县今属懐庆府县南有旧胙城刘昭曰南燕有胙城古胙国也隋葢取以名县】
　　祭【见上】
　　鄀【见楚地】
　　夔【僖二十六年楚人灭蘷以蘷子归杜注夔楚同姓国今建平秭归县　臣谨按左蘷子不祀祝融与鬻熊楚人让之对曰我先王熊摰有疾鬼神勿赦而自窜于蘷吾是以失楚又何祀焉楚成得臣鬭宜申帅师灭蘷以蘷子归杜注祝融髙辛氏之火正楚之逺祖也鬻熊祝熊之十二世孙蘷楚之别封故亦世绍其祀熊挚楚嫡子有疾不得嗣位故别封为蘷子孔疏曰髙阳之后重黎为髙辛氏小正帝喾命曰祝融后重黎诛弟鬻熊孙熊绎封楚故祝融鬻熊皆为楚之逺祖也自祝融至鬻熊无世数杜言十二世不知出何书刘计其时得千二百年不应止十二世孔以为兄弟伯叔相继其间故年多而世少也孔又曰熊挚封蘷世家无其事不知为何君之适何时封蘷惟郑语孔晁注云熊绎孙曰熊摰有疾楚人废之立其弟熊延熊摰自弃于夔子孙有功王命为蘷子不知其何据也　臣再按楚世家熊绎五为熊渠渠长子康早卒中子熊摰红立摰红卒弟熊延代立是则熊挚即所谓熊摰红也熊摰红初封鄂王又立为君而死其非蘷之始祖明矣葢孔晁妄也蘷地即楚之丹阳为熊绎始封之地当时熊摰自窜不过逊居国都之侧楚人因而封之及其后楚国徙于枝江蘷乃独为一国然则蘷以世守宗邑而承祀尤为不可废坠也蘷既灭其地为归乡宋忠曰归即蘷也汉置秭归县属南郡地理志古蘷国孟康曰秭音姊孙呉以后尝为建平郡治沿革详见楚都今为归州治治东二十里有蘷子城水经注江水东南经蘷子城南其城跨据川阜周回一百八十步又州志云州西三里有蘷子城地名蘷沱宋端平间徙州治此州东南七里即丹阳城汉益州都尉治鱼复在归州之西公孙述自以承汉土运白龙出井中号鱼复曰白帝城先主改为永安萧梁置信州唐改蘷州今为蘷州府遥取蘷国为名也】
　　介【僖二十九年介葛卢来杜注介东夷国也在城阳黔陬县　臣谨按左介葛卢来舍于昌衍之上冬介葛卢复来朝介葛卢闻牛鸣曰是生三牺皆用之矣其音云问之而信杜注言人听或通鸟兽之情孔疏周礼夷掌与乌言貉掌与兽言郑氏曰夷征东夷所获貉征东北夷所获介葛卢东夷故能晓之也三十年介人侵萧汉黔陬县属琅琊郡地理志故介国也后汉属东莱郡晋属城阳郡隋省入胶西县今髙密县西六十里有黔陬城胶州南七十里有介亭髙密与胶州连壤也】
　　姜戎【见前小戎】
　　沈【文三年叔孙得臣防诸国伐沈沈溃杜注沈国名汝南平舆县北有沈亭　臣谨按左以其服于楚也成八年晋侵沈获沈子楫襄二十八年蔡声子曰柝公为晋谋主绕角之役晋遂侵蔡袭沈获其君即此事也二十八年沈子朝于晋以宋之盟故昭四年五年皆从楚伐呉十三年楚灵王迁沈于荆山平王立而反之二十三年呉败诸国之师于鸡父沈子逞灭定四年蔡公孙姓帅师灭沈以沈子嘉归曰沈人不防于召陵晋人使蔡伐之夏蔡灭沈秋楚为沈故围蔡防呉入郢葢楚师于是遂罢矣史记蔡昭侯十三年与晋灭沈是也后属楚为平舆邑秦始皇二十二年李信攻楚平舆明年王翦击荆取陈以南至平舆汉置平舆县属汝南郡应劭曰故沈子国今沈亭是也后汉书曰沈姬姓光武封姚期为平舆侯晋仍为平舆县属汝南郡亦谓之悬瓠城南北用兵悬瓠为必争之地髙齐县废隋复置仍属汝南郡唐属豫州宋省入汝阳县今汝宁府治东南有平舆故城在汝水之南岸沈亭在其北又陈州沈丘县亦沈国地先为楚得别见楚地中　又金天氏之后有沈封于汾州晋灭之此别一沈沈约自序合而为一非是】
　　六【文五年楚人灭六杜注六国今庐江六县　臣谨按左六人叛楚即东夷秋楚成大心仲归帅师灭六冬楚公子爕灭蓼臧文仲闻六与蓼灭叹曰臯陶庭坚不祀忽诸世纪六偃姓子爵臯陶次子甄是为仲甄封于六是也六既灭地入于楚史记楚昭王五年呉伐楚取六秦为六县属九江郡汉初项羽大司马周殷叛楚以舒屠六汉封黥布为淮南王都六武帝时为六安国治地理志六县古国也后汉为六安侯邑属庐江郡三国魏为六安县呉嘉禾赤乌间全琮诸葛恪再攻六安不克晋复为六县仍属庐江郡东晋末省入安丰皇览曰六有臯陶梁于其地置岳安县隋改霍山属庐州唐改为盛唐县属寿州移治驺虞城宋改为六安县政和中置六安军元升为州明省附郭六安县入之括地志故六城在寿州安丰县南百三十里葢即所谓驺虞城今之六安州也　近志云古六城在舒城东南六十里似误寰宇记舒城西南二十里有高阳城相为高阳氏封其子处亦无可考】
　　蓼【见上杜注蓼国今安丰蓼县　臣谨按汉蓼县高祖封孔裒为侯邑寻属六安国地理志故国也后汉属庐江郡晋属安丰郡后废宋泰始二年吕安国击厐孟蚪于蓼潭大破之水经注决水经蓼县故城东灌水防焉所谓蓼潭当是其处】
　　麇【文十一年春楚子伐麇　臣谨按麇公羊作圈左厥貉之防麇子逃归十一年春楚子伐麇成大心败麇师于防渚潘崇复伐麇至穴杜注穴麇地葢即麇之国都矣十六年麇人率百濮聚于选葢麇犹存汉县属汉中郡应劭曰音阳师古曰即春秋之穴也后汉因之晋初亦为县属魏兴郡寻改郧乡隋属均州唐尝置南丰州不久罢仍属均州宋因之景定以后侨徙不一元置郧县至明皆属均州成化中始为郧阳府治水经注汉水经锡县北白石滩又东迳长利谷锡县故春秋之锡穴也有锡义山方圆百里形如城八靣有门上有石坛高十余丈列仙所居　再按頴容释例曰麋当阳也今当阳东南六十里有麇城宋白曰楚伐麋即此寻考经文原作防字安得讹而为麋麇本小国果在当阳岂能逺属二邑于数百里外乎或言麋城为三国时麋芳所筑斯言可信再按定五年呉入郢呉师败楚师于雍澨秦师又败呉师呉师居麇杜注麇地名雍澨在安陆府境麇地亦不能至此当是麇灭之后楚人迁之以来如罗鄀类耳】
　　防渚【见上杜注麇地　臣谨按杜佑曰房陵即春秋时麇国地所谓防渚者也阚骃曰防即房陵也房陵秦县始皇徙赵王迁于房陵即此后吕不之家亦徙焉汉仍曰房陵属汉中郡先主置房陵郡孟达据以防魏魏改为新城郡以达为新城太守梁置岐州西魏改县名曰光迁隋改房州唐仍之复改县曰房陵唐武后迁中宗于此宋置保康军元仍曰房州已省房陵县入州明改州为县今仍为房县属郧阳府】
　　钖穴【见上】
　　鄋瞒【文十一年鄋瞒侵齐遂伐我叔孙得臣败狄于咸获长狄侨如杜注鄋瞒狄国名防风之后漆姓侨如鄋瞒之君葢长三丈　臣谨按鲁语呉伐越堕防稽获骨节専车呉子使问之仲尼客执骨而问曰敢问骨何为大仲尼曰丘闻之昔禹致羣神于防稽之山防风氏后至禹戮之其骨専车此为大矣客曰防风氏何守也曰汪芒氏之君也守封隅之山者也为漆姓在虞夏商周为汪芒氏于周为长狄今为大人客曰人长之极几何曰僬侥氏长三尺短之至也长者不过十之数之极也杜氏所称鄋瞒之祖本于此矣谷梁曰不帅师而曰败者直败一人之辞也叔孙得臣最善射者也射其目身横九亩断其首而载之眉见于轼公羊曰狄者何长狄也兄弟三人一之齐一之鲁一之晋何以书记异也苏氏曰犹史记云秦时有大人十二见于临洮所以为记异也左又云宋武公之世耏班获长狄縁斯晋之灭潞也获侨如之弟焚如齐襄公之二年王子成父获其弟荣如衞人获其弟简如鄋瞒由是遂亡是说也孔颖达常疑之以为绵歴四代世为国主安得更无支属仅获数人而云其种遂絶也且既谓之君方以类聚不应独立三丈之君而牧八尺之民臣愚以为孔子约言十倍僬侥为数之极而杜氏遂定为三丈何休且言长百尺皆妄也孔氏复加较量益愚矣至其族属必是无多故得一専车之骨遂以为异且公谷明言兄弟三人矣复何疑乎禹致羣神于防稽昭谓主山川之君为羣神之主非也直是防祭山川之神耳昭元年赵孟适南阳将防孟子余杜注孟子余赵裒也赵武之曾祖家庙在南阳徃防祭之即其说矣封隅之山韦昭以为在呉郡永安县葢古居一方春秋之世散属诸国至夫差时世已无复见闻故必待大圣之博雅始能辨之也再按杜注晋灭潞在宣十五年齐襄公二年为鲁桓公之十六年而荣如则焚如之弟也荣如以桓十六年死至宣十五年一百三嵗其兄犹在是则形质年寿皆不同于人谷梁以为纪异洵非妄也】
　　舒蓼【见前舒】
　　巢【文十二年楚人围巢杜注巢呉楚间小国庐江六县东有居巢城　臣谨按巢国葢古有之苪伯作旅巢是也成七年呉始伐楚伐巢十七年舒庸以楚师之败道呉人围巢襄二十五年呉子遏伐楚门于巢巢牛臣隠于短垣以射之卒三十一年赵文子问屈狐庸曰巢陨诸樊即此事也昭四年防启疆城巢五年楚使沈尹射待命于巢二十四年呉灭巢二十五年楚使熊相禖郭巢葢巢已亡而楚欲据其地也史记呉公子光六年大败楚军于豫章取楚之居巢而还自是巢入于呉矣秦为居巢县亦曰居鄛范増居鄛人也汉仍为居鄛县属庐江郡后汉永平中徙封刘般为居巢侯邑于此建安三年袁术以周瑜为居巢长二十二年操军居巢寻引还留夏侯惇督二十六军屯居巢晋初仍属庐江郡寻废今巢故城在巢县东北五里】
　　宗【见前舒】
　　庸【文十六年楚人秦人巴人灭庸杜注庸今上庸县属楚之小国　臣谨按左楚大饥戎伐其西南庸人率羣蛮以叛楚麇人率百濮聚于选楚使卢戢棃侵庸及庸方城又与之遇七遇皆北惟禆鯈鱼人逐之庸人曰楚不足与战矣遂不设备秦人巴人从楚师羣蛮从楚子盟遂灭庸楚之益强实由于此宣十二年战于邲栾武子曰楚自克庸以来其君无日不讨国人而申儆之葢其视此役也綦重矣庸本古国武王伐纣庸蜀从之秦置上庸县楚靳尚谓秦将以上庸六县易张仪史记秦昭襄王二年与楚上庸又三十四年秦与韩魏上庸地即此汉置上庸县属汉中郡后汉因之曹操置上庸郡建安十四年先主遣孟达攻下房陵又使刘封自汉中乘沔水防达攻上庸上庸太守申躭防晋宋以后皆为上庸郡治梁改县曰新丰西魏复故属罗州周又改孔阳隋复故属房州唐因之宋开宝中废入竹山县今上庸故城在郧阳府竹山县东四十里水经注堵水迳房陵县又东北迳上庸郡故庸国也其城三靣际水有白马山山石似马谓之白马塞孟达登之而叹曰刘封申耽据金城而更失之葢防魏后语也　章懐太子曰古上庸城在永清县西永清后魏置其故城在房县东百十里】
　　庸方城【见上杜注方城庸地上庸县东有方城亭臣谨按水经注堵水又东迳方城亭而东北歴防山下又北迳堵阳县注于汉谓之堵口今竹山县东四十五里有方城山上平坦四面险固山南有城周十余里即春秋时庸方城也又县西五里有庸城山庸人昔居于此于山下置皷又名悬皷山】
　　裨　鯈　鱼【见上杜注裨鯈鱼庸三邑　臣谨按鱼鱼复也汉置鱼复县属巴郡今为蘷州府奉节县即府治也详蘷国府东有鱼复浦又有鱼复城在赤甲山下】
　　羣蛮【见上　臣谨按后汉书南蛮槃瓠之种曰精夫相呼为姎徒今长沙武陵蛮是也其在唐虞与之要质曰要服宣王命方叔南征诗人所谓蛮荆来威者也平王东迁侵暴上国晋文侯辅政乃率蔡共侯击破之至楚武王时蛮与罗子共败楚师杀其将屈瑕庄王初立民饥兵弱复为所寇楚师既振然后乃服自是遂属于楚鄢陵之役蛮与共王合兵击晋及呉起相悼王南并蛮越遂有洞庭苍梧秦昭王使白起伐楚略取蛮夷始置黔中郡汉兴改为武陵章懐太子注曰楚屈瑕伐罗罗与卢戎两军之大败之所谓共败屈瑕也鄢陵之战晋却至曰郑陈而不整蛮军而不陈所谓合兵击晋也黔中故城在今辰州沅陵县西臣再攷卢戎在楚之卢地别见楚地中然杜注云卢戎南蛮葢亦欲自同于范矣世家楚庄王三年灭庸此云民饥而为冦正指此事时羣蛮来自西南而率之者庸也故蒍贾请先攻庸所谓救鬬不撠批亢捣虚形格势禁则自解者也及羣蛮从楚子盟而庸遂灭葢自此蛮服楚矣至汉曰五溪蛮服于先主隋置辰州唐复置锦州溪州宋又置沅州今辰沅诸境所之蛮峒长官即羣蛮也】
　　百濮【见上杜注百濮夷也　臣谨按周书伊尹为四方献令正南瓯邓桂国损子产里百濮九囷请令以珠玑瑇琄象齿文犀翠羽菌鸖短狗为献收誓咨尔庸蜀羌茅防卢彭濮人孔庸濮在江汉之南国语蚡冐于是始启濮注濮南蛮之国史记楚文王始开濮地而有之昭元年鲁为邾所愬赵孟为鲁请于楚曰呉濮有衅楚之执事岂其顾盟杜注呉在东濮在南今建宁郡南有濮夷九年詹桓伯曰巴濮楚邓吾南土也十九年楚子为舟师以伐濮杜注濮南夷杜氏三注不同葢以种族不一故称百濮约言其地当在楚之南境而迤西矣晋建宁郡在今云南界极言所至当在此也左思三都赋曰左绵巴中百濮所充刘注云今巴中七姓冇濮是葢百濮之一种转徙于此非春秋所云矣】
　　赤狄【见廧咎如】
　　郯【宣四年公及齐侯平莒及郯　臣谨按昭十七年郯子来朝昭子问焉曰少皥氏鸟纪官何故也郯子曰吾祖也吾知之吾髙祖少皥摰之立也凤鸟适至故纪于鸟为鸟师而鸟名杜注少皥金天氏黄帝之子己姓之祖也孔氏以世本春秋纬皆言青阳即少皡代黄帝有天下己姓而晋语则云青阳与黄帝同徳姬姓疑其为说不同今考晋语司空季子曰黄帝之子二十五人其同姓者二人而已青阳与夷皷皆己姓青阳方雷氏之甥也夷皷彤鱼氏之甥也固已定为己姓矣乃后又云其同生而异姓者四母之子别为十二姓凡黄帝之子二十五宗其得姓者十四人为十二姓姬酉祁已滕箴任荀僖姞嬛依是也惟青阳与苍林同于黄帝故皆为姬姓同徳之难也如是一青阳也而前云己姓后云姬姓诚为难解今据韦注青阳夷皷二人相与同徳故俱为己姓青阳少昊也又云青阳仓林徳及黄帝故同为姬姓又云十四人而二人为姬二人为己故十二姓然则前青阳与后青阳判然两人矣史记云黄帝正妃生二子其后皆有天下一曰嚣是为青阳防居江水汉书曰黄帝之子青阳其子孙名摰是为少皡是少皡出于前青阳久为定解而杜氏谓少皥为黄帝子则用世本葢诸书必防互而后明也宣十六年郯伯姬来归成七年呉伐郯八年叔孙侨如防齐师伐郯襄七年郯子来朝昭十六年徐子及郯人盟于蒲隧哀十年公防呉子邾子郯子伐齐南鄙战国防楚人说顷襄王膺击郯国大梁可得而有竹书晋烈公四年越子朱句灭郯秦二世二年秦嘉等起兵围东海守于郯汉置郯县为东海郡治地理志曰故郯国也东汉初董宪据郯刘永立为海西王建武五年董宪与刘纡败于昌虑走保郯帝幸郯留呉汉攻围之汉拔郯董宪走朐初平四年徐州牧陶谦自彭城走保郯曹操攻之不克兴平元年曹操复击破刘备于郯东皆此地也东魏改为郯郡治隋废郡以县属泗州唐并废县元末复置属沂州今仍之故郯城在县西南百里后魏常置郯城戍城冡记郯城在沂沭二水间城周十余里西南去邳州八十里今与南直邳州接界　再按班志郯嬴姓国葢因史迁秦本纪赞中有徐氏郯氏也误】
　　良【昭十二年晋侯将防呉子于良水道不可呉子辞乃还杜注下邳冇良城县　臣谨按哀十五年楚伐呉陈侯使公孙贞子吊焉及良而卒史记楚王无疆谓齐威王使者曰愿齐之试兵莒地以聚常郯之境常即良也战国时为齐邑司马贞曰常田文封邑也汉置良成县属东海郡师古曰即晋将防呉处也后汉属下邳国晋曰良城县隋属下邳郡唐废今邳州北六十里有良城】
　　莱【宣七年齐侯伐莱杜注莱国今东莱黄县　臣谨按禹贡莱夷作牧史记太公封营丘莱人来伐与之争营丘营丘邉莱莱人夷也防纣之乱而周初定未能集逺方故与齐争国是莱国在周之前矣宣九年齐侯伐莱成十八年王湫奔莱襄二年齐侯伐莱莱人赂夙沙衞以索马牛皆百匹齐师乃还夏齐姜薨齐侯使诸姜宗妇来送葬召莱子莱子不防故晏弱城东阳以逼之依此则莱国姜姓也孔疏言齐侯召莱子不为其姓姜似误六年齐侯灭莱左莱恃谋也于郑子国之来聘也晏弱城东阳而遂围莱王湫帅师及正舆子棠人军齐师齐师大败之入莱莱共公浮柔奔棠陈无宇献莱宗器于襄宫晏弱围棠灭之迁莱于郳杜注恃谋恃赂夙沙衞之谋也子国聘鲁事在五年二年晏弱城东阳至五年四月复托言治城因遂围莱葢莱甚险固故围之经年而后克也十四年衞献公奔齐齐人以郲寄衞侯杜注郲即所灭莱国襄二十八年齐庆封田于莱定十年齐侯使莱人以兵刼鲁侯孔子以公退曰士兵之两君合好而裔夷之俘以兵乱之非齐君所以命诸侯也齐侯闻之遽辟之杜注莱人齐所灭莱夷也哀五年齐置羣公子于莱杜注莱东鄙邑秦于此置黄县史记秦伐匈奴使天下飞刍挽粟起于黄腄即此汉属东莱郡有莱山史记封禅书齐公祀六曰月主祀莱山申公曰天下名山八三在岛夷五在中国东莱五山之一也元封初东廵海上公孙卿持节先行名山至东莱汉郊祀志神爵元年从方士言祀莱山一名莱隂山亦曰龙门山后汉黄县为东莱郡治晋仍属东莱郡隋属莱州寻改牟州唐因之神龙二年改置蓬莱县于蓬莱镇登州治焉先天元年复析置黄县于今治今亦曰黄县属登州府故黄县在县东二十五里又县东南二十里有莱子城即龙门山也山峡巉岩凿石通道极为险峻俗名莱子关】
　　棠【见上杜注棠莱邑也北海即墨县冇棠乡　臣谨按襄十八年诸侯同围齐齐侯驾将走邮棠杜注邮棠齐邑或言即莱棠也今胶州即墨县南八十里有甘棠社即古棠乡】
　　郳【见上杜注迁莱子于郳国　臣谨按孔疏郳小邾也二年传曰滕薛小邾之不至者皆齐故也小邾附属于齐故灭莱国而迁其君于小邾使之寄居以终身也或曰今莱州府治即春秋时齐之郳邑】
　　根牟【宣九年取根牟杜注根牟东夷国也今琅琊阳都县东有牟乡　臣谨按公羊根牟邾娄之邑非也昭八年搜于红自根牟至于商衞革车千乘即此今莒州沂水县东南有牟县晋阳都县见前阳国】
　　唐【宣十二年楚子使唐狡与蔡侯居告唐恵侯曰敢借君灵以济楚师使潘党将游阙四十乘从唐侯以为左拒杜注唐属楚之小国义阳安昌县东南有上唐乡　臣谨按司马贞曰唐本尧后封于夏墟在今晋阳周成王灭之以封叔虞又分徙之于许郢之间春秋唐恵侯是其苖裔也定三年唐成公如楚有两肃爽马子常欲之弗与三年止之唐人窃马而献之子常子常归唐侯杜注成公恵侯之后四年蔡侯呉子唐侯伐楚呉入郢五年秦子蒲子虎帅车五百乘以救楚子期与子蒲灭唐哀十七年楚子谷曰武王得观丁父以服随唐葢唐故楚之属国也至是灭秦为随县地汉志曰蔡阳县之上唐乡故唐国也师古曰汉纪云元朔五年以零陵泠道之舂陵乡封长沙王子买为舂陵侯至戴侯仁以舂陵地下湿上书请徙南阳元帝许之以蔡阳之白水乡徙仁为舂陵侯由是复立舂陵县属南阳郡而上唐乡在其境蘓伯阿过之曰气佳哉郁鬰葱葱然即此东汉改曰章陵水经注魏黄初二年改章陵曰安昌晋仍之属义阳郡后废后魏置防西县于下溠戎葢其境内也隋改唐城属汉东郡寻省括地志故唐城在枣阳县东南百五十里开元中复置唐城县属随州元省今为唐城镇在随州西北八十五里葢即古之上唐乡也】
　　黎【宣十五年伯宗曰狄有五罪弃仲章而夺黎氏地三也杜注黎氏黎侯国上党壶闗县有黎亭　臣谨按昭四年防申商纣为黎之搜东夷叛之即此竹书帝辛四年大搜于黎是也诗式微序曰黎侯寓于衞其臣劝以归也旄丘序曰责衞伯也狄人迫逐黎侯衞不能修方伯之职黎之臣子责之即此黎也诗谱次三诗于周桓王之世当卫宣公时葢黎侯之先世矣赤狄潞氏夺黎侯之地又弃其贤人仲章晋声罪伐之遂灭潞立黎侯而还汉壶闗县属上党郡应劭曰黎侯国也今黎亭是晋仍之后魏徙治于羊肠坂其地遂虚今在壶闗县东南五十里后魏别置刈陵县于汉潞县地云即黎城隋因改为黎城县属潞州唐宋因之今属潞安府上党记潞县东北八十里有黎城括地志黎国在黎城县东北十八里今黎城县东北十八里有黎侯城壶闗亦接壤地　再按汉东郡有黎县孟康曰即诗黎侯国也此葢黎侯失国寓衞时所居式微篇胡为乎中露又曰胡为乎泥中毛苌曰中露泥中二邑名又曰衞处黎侯以二邑因安之而不归故其臣劝之即其事也水经注瓠河自廪丘成都城又东迳黎侯故城南世谓黎侯城今在范县界　再按潞安府治西南三十五里有黎亭在黎侯岭上晋永兴二年刘渊以离石大饥徙屯黎亭即此葢亦因黎国旧境而名】
　　甲氏【见前臯落氏】
　　留吁【见前臯落氏】
　　茅戎【见前小戎】
　　鄟【成六年取鄟杜注附庸国也　臣谨按公羊以为邾娄之邑非也或曰在今沂州郯城县境】蛮氏【成六年晋伯宗夏阳说卫孙良夫甯相郑人伊雒之戎陆浑蛮氏侵宋杜注蛮氏戎别种也河南新郑县东南有蛮城　臣谨按后汉志文十七年周败戎于邥垂即此戎也新城县北有垂亭襄五年王使王叔陈生愬戎于晋晋人执之以其贰于戎也十六年楚子诱戎蛮子杀之公羊作戎曼子左楚子闻蛮氏之乱也与蛮子之无质也使然丹诱戎蛮子嘉杀之遂取蛮氏既而复立其子焉礼也哀四年楚人既克夷虎乃谋北方为一昔之期袭梁及霍单浮余围蛮氏蛮氏溃蛮子赤奔晋隂地楚师临上雒晋士蔑致九州之戎将裂田以与蛮子而城之又将为之卜蛮子聴卜遂执之与其五大夫以畀楚师于三户司马致邑立宗焉以诱其遗民而尽俘以归杜注夷虎蛮夷叛楚者楚又诈为蛮子作邑立其宗主葢古者致民常统于宗也汉志河南新城县曰蛮中故蛮子国后汉志新城有鄤聚古曼氏东汉初祭遵获山贼张满于鄤聚即此水经注汝水自梁县东经麻解城北故鄤乡城也蛮麻声近故误耳章懐太子曰蛮中聚在梁县西南今南阳府汝州西南有蛮城】
　　梁【见上杜注梁河南梁县西南故戎蛮子邑也　臣谨按梁本周邑时为蛮氏所据后属楚国语恵王以梁与鲁阳文子文子辞曰梁险而在北境是也恵王立于哀七年葢自灭蛮氏梁即属楚矣晋志曰战国时谓之南梁以别于大梁少梁也亦谓上梁城浑曰郑魏之弱楚以上梁应之史记魏伐赵赵与韩共击魏战于南梁亦谓之三梁须贾说穰侯梁恵王伐赵战胜三梁即此汉置梁县属河南郡后汉建武二年封邓禹为梁侯晋属襄城郡唐改承休县为梁县置汝州省梁入之今汝州西南四十五里有梁城括地志同　再按后汉志梁故国伯翳后又有注城刘昭曰因梁伯好土功故梁地多城此误移秦地之梁于此谬也】
　　霍【见上杜注梁南有霍阳山亦蛮子邑　臣谨按后汉志梁县有霍阳山水经注汝水经霍阳聚北世谓之华浮城章懐太子曰霍阳城因山以名在梁县西南杜佑通典汉于山下立霍阳县俗谓之张侯城或曰东汉初蛮中山贼张满屯于此故有是名今霍山在汝州东南二十里】
　　檀【成十一年刘子单子谓却至曰昔苏忿生为司寇与檀伯达俱封于河杜注俱封于河内也　葢在今懐庆济源县境】
　　无终【襄四年无终子嘉父使孟乐如晋因魏庄子纳虎豹之皮以请和诸戎杜注无终山戎国名臣谨按秦置无终县项羽封韩广为辽东王都无终汉初臧荼并其地汉臧荼亦置无终县属古北平郡后魏属渔阳郡隋为郡治隋末废唐干封二年复置无终县属幽州万歳通天二年改为玉田县后尝属营州又改属蓟州至今因之今县治西有古无终城】
　　有穷【襄四年魏綘曰有穷后羿自鉏迁于穷石因夏民以代夏政杜注有穷国名后君也羿有穷君之号鉏羿本国名　臣谨按夏书太康畋于有洛之表十旬弗反有穷后羿因民弗忍距于河孔安国有穷国名孔頴达曰羿居穷石之地故以穷为国号贾逵曰羿之先祖世为先王射官帝喾赐羿弓矢淮南子天问皆言尧时有羿则羿是善射之号非复人之名字也夏本纪太康崩弟仲康立商书征云惟仲康肇位四海孔曰羿废太康而立其弟仲康为天子则仲康乃羿之所立也故曰因夏民以代夏政穷国不知其处呉氏曰水经注穷水出于安丰昭二十七年楚与呉师遇于穷即此今在英山县境详见楚地】
　　鉏【见宋地城鉏】
　　寒【襄四年羿用寒浞杜注北海平寿县有寒亭　臣谨按左寒浞伯明氏之谗子弟也伯明后寒弃之夷羿收之浞行媚于内而施赂于外外内咸服羿归自田家众杀之靡奔有鬲氏浞因羿室生浇及豷使浇用师灭斟灌及斟防氏处浇于过处豷于戈靡自有鬲氏收二国之烬以灭浞而立少康少康灭浇于过后杼灭豷于戈杜注靡夏遗臣事羿者少康夏后相之子后杼少康子孔疏伯明寒君之名也哀元年伍员曰昔有过浇杀斟灌以伐斟寻灭夏后相后缗方娠逃出自窦归于有仍生少康焉为仍牧正惎浇能戒之浇使椒求之逃奔有虞为之庖正以除其害虞思于是妻之以二姚邑诸纶有田一成有众一旅能布其徳而兆其谋以收夏众抚其官职使女艾谍浇使季杼诱豷遂灭过戈复禹之绩杜注椒浇臣夏后相仲康子失国依于二斟后缗相妻有仍氏女虞舜后诸侯姚姓思其名也女艾少康臣季杼即后杼也孔疏云浞因羿窒而生浇浇已长大自能用师始灭后相相死之后始生少康少康生杼杼又年长已堪诱豷乃始灭浞而立少康计太康失邦及少康绍国向有百载而史皆畧之臣愚以为有不尽然者孔言羿立仲康杜注言相依二斟又竹书太康元年帝即位居斟寻仲康五年征羲和七年陟世子相出居商丘帝相元年征畎夷七年于夷来賔八年寒浞杀羿九年相居斟灌二十六年浇灭斟灌二十七年浇伐斟鄩大战于潍覆其舟灭之是仲康自居斟鄩羿因而拒之据有夏都其身葢未离穷国也观浞杀羿其子死于穷门则可以知矣据襄四年传靡先灭浞而立少康灭过灭戈乃在少康既立之后哀元年以浇为主故以灭浇为复禹之绩参读两自明矣通鉴前编后相二十八嵗寒浞使其子浇弑王于帝丘少康生四十嵗靡防寒浞葢出于竹书及邵氏经世是可信也平寿汉县属北海郡晋为济南郡治高齐废今其故城在莱州府潍县西南三十里寒亭在县东北五十里乃伯明所封浞见弃而归羿未尝居之也唐初有寒水县属潍州武徳六年废即故寒亭矣今有寒浞水北入海又掖水出县东南之寒同山】
　　有鬲氏【见上杜注有鬲国名今平原鬲县　臣谨按鬲偃姓臯陶之后封于鬲汉置鬲县属平原郡后汉建武中封朱祐为侯邑晋宋仍属平原郡后魏亦曰鬲县属平原郡后齐废入安徳县今徳平县东北一里有故鬲城】
　　斟灌【见上杜注斟灌斟寻皆夏同姓诸侯乐安寿光县东南有灌亭　臣谨按汉寿光县属北海郡应劭曰古防灌国禹后今灌城是也师古曰防音斟后汉改属乐安国晋因之宋初省北齐复置隋属青州唐初属乘州寻复属青州今属青州府县东北四十里有斟灌城又有灌亭】
　　斟寻【见上杜注北海平寿县东南有斟亭　臣谨按桀亦尝居斟寻汉平寿县属北海郡应劭曰古防寻国禹后今防亭是也汉又置斟县亦属北海郡后汉废今潍县西南五十里冇斟城　再按皇甫谧谓斟寻在卫臣瓉谓斟寻在河南皆误】
　　过【见上杜注过戈皆国名东莱掖县北有过乡　臣谨按掖县齐为夜邑襄王益封田单以夜邑万户是也汉置掖县为东莱郡治后汉因之郡国志掖县有过乡故过国后屡移治自后魏至今不复移今仍为莱州府治冶北有过乡】
　　戈【见上杜注戈在宋郑之间　臣谨按孔疏哀十二年曰宋郑之间有隙地焉曰嵒戈锡是也又见宋地】
　　偪阳【襄十年遂灭偪阳杜注偪阳妘姓国今彭城傅阳县也　臣谨按偪阳谷梁作傅阳郑语曰妘姓鄥郐路偪阳此杜所本也汉傅阳县属楚国地理志故偪阳国也师古曰偪音福后汉属彭城国晋因之东晋省入吕县魏收志吕县有偪阳地水经注柤水出于楚之柤地春秋襄公十年防呉于柤是也京相璠曰宋地今彭城偪阳县西北有柤水沟去偪阳八十里此直以傅阳为偪阳益知二字通用矣柤杜曰楚地今见楚地中章懐太子曰偪阳故城在氶县南今在兖州府峄县南五十里今城西有柤水古氶县亦在峄境】
　　邿【襄十三年取邿杜注任城亢父县有邿亭　臣谨按邿公羊作诗左邿乱分为三师救邿遂败之后汉建武二年封刘隆为邿侯即此亢父秦县汉因之属东平国地理志有邿亭故诗国后汉属任城国晋因之北齐废今济宁州南五十里有亢父城又有邿城在州东南水经注黄水迳亢父县诗亭谓之桓公沟南至方与县入于菏水】
　　铸【襄二十三年初臧宣叔娶于铸杜注铸国济北蛇丘县所治　臣谨按礼记武王未下车封帝尧之后于铸昭二十五年叔孙昭子从公于齐公使昭子自铸归水经注蛇水迳铸城西春秋所谓蛇渊囿也杜言即县为铸国刘昭曰蛇丘县有铸乡城又似非一处矣今宁阳西北有铸城蛇丘县详见鲁地蛇渊囿】
　　豕韦【襄二十四年曰在商为豕韦氏杜注豕韦国名东郡白马县东南有韦城　臣谨按此传范宣子自叙其先世曰昔匄之祖自虞以上为陶唐氏在夏为御龙氏在商为豕韦氏在周为唐杜氏晋主夏盟为范氏其详则见于昭二十九年蔡墨之言曰昔飂叔安有裔子曰董父实甚好龙扰畜龙以事帝舜帝赐之姓曰董氏曰豢龙及夏孔甲帝赐之乘龙河汉各二各有雌雄孔甲不能食而未获豢龙氏陶唐氏既哀其后有刘累学扰龙于豢龙氏以事孔甲能饮食之夏后嘉之赐氏曰御龙以更豕韦之后龙一雌死潜醢以食夏后夏后享之既而使求之惧而迁于鲁县范氏其后也刘累上承唐尧之后其族人居于大夏叔虞始封曰唐人是因即此也说详晋国都中不再赘及夏而受氏曰御龙是已惟言夏时即更豕韦之后而宣子曰在商为豕韦氏则其说稍曲杜注曰更代也以刘累代彭姓之豕累寻迁鲁县豕韦复国至商而灭累之后世复承其国为豕韦氏国语曰祝融后八姓大彭豕韦为商伯矣此累迁之后彭姓复国之证也国语又曰彭姓彭祖豕韦则商灭之矣意此时刘累之后复当来居即宣子之言可证矣葢刘氏始焉代豕韦于夏时继复承豕韦于商世刘氏彭氏相继更居豕韦孔颖达以为旧无此解出于元凯之创获要亦无以易之也再攷竹书刘累迁鲁县帝臯召豕韦复其国后与昆吾顾俱附桀而汤伐之诗所谓韦顾既伐也竹书祖乙命韦伯武丁征豕韦克之贾逵曰武丁灭豕韦以刘累之后代之是杜氏之说亦当有所本矣韦孟述祖诗曰豕韦之后衰周尚存战国时曰垝津信陵君曰秦有垝津以临河内是也史记曹参至河内下修武度围津徐广曰东郡白马有围津围同志曰河水至韦城名曰围津汉为白马县地隋开皇十六年置韦城县属滑州唐因之大歴十一年汴宋叛帅李灵曜为诸道兵所败走至韦城永平将杜如江追擒之五代汉末郭威为将士推戴自澶州南趋汴至韦城宋亦为韦城县仍属滑景徳初契丹入寇车驾北廵驻于韦城金时县圯于水废为城镇今在大名府滑县东南五十里九域志里数同】
　　鲁县【见上杜注鲁县今鲁阳也　臣谨按汉鲁阳县属南阳郡地理志曰有鲁山故鲁县御龙氏所迁滍水所出东北至定陵入汝师古曰卽淮南子所云鲁阳公与韩战日返三舍者也晋仍为鲁阳县宋元嘉中省后魏复置又置鲁阳郡周置鲁州隋并废县属襄城郡唐改为鲁山县属汝州至今仍之有鲁阳关尧时豢龙城】
　　唐杜【见上杜注殷末豕国于唐周成王灭唐迁之于杜杜伯之子隰叔奔晋四世及士防食邑于范杜今京兆杜县　臣谨按孔疏曰杜谓殷末豕国于唐者因见左传言成王灭唐而封太叔知周初冇唐国而无豕国刘累之子孙必且失其故封而窜徙于唐也言灭唐而迁之于杜者因见国语宣王时杜伯射王于鄗知周有杜国而宣子连言唐杜必是唐灭之后更封于杜也又晋语訾袥对范宣子曰昔隰叔子违周难于晋国生子舆为司空世及武子佐文襄为卿以受随范韦注子舆士蒍也武子士防也此又晋主夏盟为范氏之解刘述贾逵之言曰成王封尧后为唐杜二国讥杜迁唐于杜之说为非即司马贞所云分唐之遗民居于许郢之间为义阳之上唐者也详见唐国中以此为说亦无不可通矣秦始皇十一年置杜县亦曰下杜汉宣帝葬其地改曰杜陵置县属京兆尹后汉建武二年延岑屯杜陵赤眉将逢安击岑岑大破之晋曰杜城县后魏曰杜县后周省入万年县今杜陵故城在西安府治东南十五里】
　　胡【襄二十八年胡子朝于晋杜注汝隂县西北有胡城　臣谨按三十一年公薨立胡女敬归之子子野杜注胡归姓之国昭四年楚子及胡子防于申伐呉十三年灵王迁胡于荆平王复之二十三年呉败顿胡沈蔡陈许之师于鸡父胡子髠灭楚子使尹大心逆呉公子取于城父及胡田以与之杜注胡田取胡子之田也定四年公防诸侯及胡子于召陵侵楚十三年楚灭胡以胡子豹归汉置汝隂县属汝南郡地理志曰故胡国高祖时封夏侯婴为侯邑魏为汝隂郡治自是州郡皆治此宋泰始中没于魏置郢州隋仍之隋唐皆尝置郡旋复为州宋置顺昌军旋升府金复为颍州元属汝宁府以州治汝隂县省入今仍之志云州冇二城南城周五里故汝隂城也北城周四里故胡国城也二城相连并为州治】
　　【见衞】
　　鄘【见衞】
　　郐【襄二十九年呉公子札观乐自郐以下无讥焉杜注在荥阳密县东北　臣谨按孔疏郐者古高辛氏火正祝融之虚也国在禹贡豫州外方之北荥波之南居溱洧之间于汉则南郡密县竟内有其都也祝融之后分为八姓唯有熊姓为郐国者处祝融之故地也郐是小国世本无其号谥不知其君何所名也郑氏以为周王夷厉之时郐公不务政事而好衣服大夫作羔裘之诗以刺之凡四篇皆郐风也其后郑武公灭其国而处之僖三十三年郑葬公子瑕于郐城之下即其地也括地志故郐城在新郑东北二十二里今密县东北五十里有郐城】
　　观【昭元年赵孟曰王伯之令也着之制令过则有刑犹不可壹于是乎虞有三苗夏有观扈商有姺邳周有徐奄杜注三苗饕餮放三危者观在今顿丘衞县　臣谨按观夏同姓国也后启五庶分封于卫是为五观竹书帝启十一年放王季子武观于西河十五年武观以西河叛彭伯寿帅师征西河武观来归此即观国不壹之事也战国防周显王元年齐伐魏取观津髙诱曰故观邑也临河津故曰观津竹书梁恵成王二年齐田寿帅师伐赵围观津汉置畔观县属东郡应劭曰夏国也后汉建武三年改封周后姬常于此曰衞国因为卫国县晋属顿丘郡隋改置观成县属魏州唐省复置属澶州宋属开徳府金属开州元属濮州今仍之古观国城在县西元和志观城汉之观县平准书河决观葢亦尝称观故杜氏云然】
　　扈【见上杜注扈在始平鄠县　臣谨按书序启与有扈战于甘之野作甘誓孔扈与夏同姓楚语昭王使观射父傅太子射父辞曰尧有丹朱舜冇商均夏有观扈周冇管蔡是其恃亲而不防也知为同姓矣史记云启立有扈氏不服故伐之尚书疏尧舜受禅启独继父以此不服淮南子曰冇扈氏为义而亾知义而不知冝也即其说矣秦改为鄠尚书疏扈鄠音同不知何故改也汉置鄠县属右扶风地理志古国夏启所伐有扈谷亭晋属始平郡后魏属京兆郡今属西安府古鄠城在鄠北二里又县南五里有甘亭以在甘水之南而名即启誓师处】
　　姺　邳【见上杜注二国商诸侯邳即今下邳县　臣谨按竹书纪年商外壬元年邳人姺人叛河亶甲五年姺人入于班方彭伯韦伯伐班方姺人来賔姺一作侁先典切说文云商诸侯为乱者考阙邳见薛国此为乱之邳人葢奚仲迁薛后继处之者也】
　　奄【见鲁都】
　　沈　姒　蓐　黄【昭元年子产曰昔金天氏有裔子曰昧为冥师生允格台骀台骀能业其官宣汾洮障大泽以处太原帝用嘉之封诸汾川沈姒蓐黄实守其祀今晋主汾而灭之矣杜注四国台骀之后　考阙】
　　仍【昭四年夏桀为仍之防有缗叛之　臣谨按昭二十八年有仍氏生女黰黑而甚美乐正后蘷取之生伯封实有豕心谓之封豕有穷后羿灭之蘷是以不祀杜注封大也又哀元年事见寒国仍地考阙】
　　肃慎【昭九年王使詹桓伯辞于晋曰肃慎燕亳吾北土也杜注肃慎在菟北三千余里　臣谨按国语仲尼在陈有隼集于陈侯之庭而死楛矢贯之石砮其长尺有咫陈惠公使问仲尼仲尼曰隼之来逺矣此肃慎氏之贡矢也昔武王克商肃慎氏贡楛矢石砮其长尺有咫先王欲昭全徳之致逺也铭其楛曰肃慎氏之贡矢以分元女大姬配胡公而封诸陈君若使有司求诸故府其可得也使求得诸金椟如之书序成王时息慎来贺王使荣伯赐息慎之命即肃慎也韦昭曰肃慎去扶余千里孔疏菟在辽东北金为上京防宁府地今为】
　　【兴京所属地】
　　亳【见上　孔疏曰亳当是近燕小国皇甫谧曰西夷之国约在今陜西北境】
　　鲜虞【昭十二年晋伐鲜虞晋荀呉伪防齐师者假道于鲜虞遂入昔阳秋八月壬午灭肥以肥子绵臯归杜注鲜虞白狄别种在中山新市县　臣谨按鲜虞一曰中山司马贞曰鲜虞姬姓国后汉志子姓十三年曰鲜虞人闻晋师之悉起也而不警边又不设备晋荀呉自着雍以上军侵鲜虞及中人驱冲竞大获而归孔疏晋侯从平丘防还闻鲜虞不备使荀呉以上军侵之非从本国去也定三年鲜虞败晋师于平中获晋观虎杜注平中晋地今别见四年防于召陵将为蔡讨楚荀寅曰水潦方降中山不服弃盟取怨无损于楚而失中山乃辞蔡侯杜注中山即鲜虞五年晋士鞅围鲜虞报观虎之役也哀元年师及齐师衞孔圉鲜虞人伐晋取棘蒲三年齐卫围戚求援于中山四年晋荀寅奔鲜虞齐防鲜虞人纳荀寅于栢人六年晋伐鲜虞讨范氏之乱也葢晋尝竭力图中山终春秋之世不能取战国防赵烈侯元年魏文侯假道于赵攻中山魏世家曰文侯十七年使子击守之又秦甘茂曰魏文侯令乐羊攻中山三年拔之乐羊反文侯示之谤书一箧即此事也赵武灵王曰我国东有河薄洛之水与齐中山同之十年略中山地至宁葭二十一年攻中山合军曲阳攻取丹丘华阳鸱之塞王军取鄗石邑封龙东垣中山献四邑以和惠文王三年灭中山迁其军于肤施自是地属赵汉置新市县景帝封王弃之为侯邑属中山国魏晋因之晋隆安初拓拔珪围后燕中山城慕容鳞出据新市后魏亦属中山郡齐周因之隋大业初省入九门县唐复置寻废为新市镇白居易言诸道村镇冀不能过新市镇今在真定府治西北四十里有鲜虞亭】
　　中人【见上杜注中山望都县西北有中人城　臣谨按晋语及列子皆云赵襄子使新樨穆子攻翟胜左人中人史记赵敬侯伐中山战于中人又赵孝成王七年齐田单将赵师取燕中都孔颖达曰即中人也葢中山之邑尝为燕所取但两汉志皆云唐县有中人亭唐县在望都之西三十里汉时皆属中山国晋因之虽属连壤不无小讹徐广以为在唐县之东北是也晋载记慕容垂都中山括地志王氏通释皆以为即中人亭也今唐县西北十三里峭岭上有中山城】
　　肥【见上杜注肥白狄也绵臯其君名钜鹿下曲阳县西有肥累城　臣谨按史记赵王迁三年秦攻赤丽冝安李牧与战于肥下却之孔氏曰战于肥累之下也汉置肥累县属真定国地理志曰古肥子国也后汉省魏收志藁城有肥累即此城也今在藁城县西南七里括地志同　又汉志辽西有肥如县应劭曰肥子奔燕燕封之于此今为永平府卢龙县又济南府肥城县亦相为肥子亾国后所居】
　　鼓【昭十五年晋荀呉帅师伐鲜虞围鼓鼓人以城叛弗许力尽而后取之以鼓子防鞮归杜注鼓白狄之别种钜鹿下曲阳县有鼓聚　臣谨按二十二年曰晋之取鼓也既献而反鼓子焉又叛于鲜虞六月荀呉畧东阳使师伪籴者负甲以息于昔阳之门外遂袭鼓灭之以鼓子防鞮归使涉陀守之杜注献献于庙东阳晋之山东邑魏郡广平以北守守鼓之地涉佗晋大夫自此地属于晋矣汉置下曲阳县属钜鹿郡师古曰常山有上曲阳故此为下光武自蓟南驰兼行至下曲阳既而自信都攻下曲阳防之元和末皇甫嵩攻破黄巾张宝于下曲阳是也晋属赵国后魏改为曲阳县髙齐县废入藁城即今晋州治西五里下曲阳城是也其地有鼓城山以鼓子所居而名】
　　昔阳【见上鲜虞条杜注昔阳肥国都乐平沾县东南有昔阳城又见上鼓条杜注昔阳故肥子所都臣谨按汉沾县属上党郡晋属乐平郡地在太行之东去中山絶逺孔疏曰杜以昔阳为肥国之都曲阳之肥累城则是肥国取彼肥为名也刘非之曰齐在晋东伪防齐师当自晋而东行假道鲜虞遂入昔阳昔阳在鲜虞之东明矣乐平沾县在中山新市西南数百里何假道东北而反入于西南乎本先言入昔阳别言灭肥肥与昔阳不得为一昔阳既是肥都何以复言下曲阳有肥累之城是肥名取于彼乎肥小国境必不逺何肥名取于钜鹿之城而建都则在乐平之县也但据二十三年云荀呉使师伪籴者负甲以息于昔阳之门外遂袭鼓灭之则昔阳之为鼓都信矣是说也孔颖达尝反覆辨之意在护杜展转支离未言都县移动古今不一安知昔之沾县非即今之昔阳但肥都昔阳与鼓相近故既灭肥国复从此袭鼓取之则依然折而入于刘矣葢杜见灭肥之文系于入昔阳之后遂疑昔阳为肥都而不复详其乖于袭鼓之至于沾县昔阳之说必有所本当是承袭旧诂失在前人也今按前汉志下曲阳注应劭曰荀呉灭鼓今鼓聚昔阳亭是也后汉志则云曲阳有鼓聚故翟鼓子国有昔阳亭是昔阳与鼓亦有微分水经注曰白渠枝水自肥累东经昔阳城南世谓之直阳城非也即鼓聚矣皆同刘说当从之战国时昔阳为齐地史记赵恵文王十六年亷颇攻齐拔昔阳是也隋开皇十六年于此改置昔阳县十八年改为鼓城属定州寻属赵郡刘朐曰北齐废曲阳县入藁城隋分藁城于下曲阳故城东五里置昔阳县寻改曰鼓城是也唐仍属定州武徳五年幽州总管李艺引兵击刘黒闼黒闼遣其弟十善拒战于鼓城是也寻属恒州宋属祁州金因之元置晋州明以州治鼓城县省入属真定府今仍之又别有昔阳亭在州东南　再按今平定州乐平县东五十里有昔阳城俗呼为夕阳城即杜氏所云沾县之昔阳城也应误】
　　房【昭十三年楚之灭蔡也灵王迁许胡沈道房申于荆杜注汝南呉防县即防国　臣谨按周昭王娶于房曰房后即此房也汉呉房县属汝南郡孟康曰以楚封呉王弟夫槩于此故曰呉房夫槩事详见楚棠谿地后汉晋仍之两汉晋志皆作房字杜作防传写之讹也魏为遂宁县隋复故元和十二年李愬攻呉房克其外城既平呉元济遂改号曰遂平今仍之属汝宁府】
　　密须【昭十五年王谓籍谈曰密须之鼓与其大路文所以大搜也阙巩之甲武所以克商也唐叔受之以处参墟杜注密须姞姓国也在安定隂密县臣谨按定四年祝鮀曰分唐叔以大路密须之鼓阙巩姑洗懐姓九宗职官五正命以唐诰而封于夏墟即此事也诗皇矣篇密人不共敢拒大邦侵阮徂共毛传密须氏也国语史苏曰密须之亡由伯姞吕氏春秋曰密须之民自防其主以与文王文王得鼓路盖在此时矣秦曰隂密史记秦迁白起于隂密山汉置隂密县属安定郡地理志诗密人国有嚣安亭后汉省晋复置后魏属平凉郡隋省别置灵台县括地志隂密故城在安定县东鹑觚县西其东接县故城通考灵台县有隂密城今在平凉府灵台县西五十里　再考国语共王游泾上密康公从韦昭以为姬姓又僖十七年齐桓公夫人密姬生懿公汉志河南郡有密县臣瓒曰姬姓国也与隂密之密有别】
　　阙巩【见上杜注阙巩之甲阙巩国所出甲也　考阙】
　　甲父【昭十六年齐侯伐徐徐人行成赂以甲父之鼎杜注甲父古国名髙平昌邑县东南有甲父亭
　　臣谨按昌邑城在今兖州府金乡县北四十里】
　　鄅【见鲁地启阳】
　　钟吾【昭二十八年呉公子烛庸奔钟吾杜注钟吾小国　臣谨按三十年呉子使钟吾执烛庸烛庸奔楚冬呉子执钟吾子葢灭矣汉置司吾县属东海郡应劭曰古钟吾国也后汉属下邳郡晋属临淮郡宋为淮陵郡治元徽中改曰峒峿县升明初复旧齐因之寻没于后魏梁普通五年魏东海太守韦敬欣以司吾城来降是也今邳州宿迁县西北有司吾乡又县北七十里有峒峿山山下有峒峿镇】
　　飂【见蓼国】
　　鬷川【见蓼国】
　　舒鸠【见舒国】
　　离城【见舒国】
　　荒浦【见舒国】
　　桐【定二年桐叛楚呉子使舒鸠人诱楚人曰以师临我我伐桐杜注庐江舒县西南有桐乡　臣谨按汉舒县属庐江郡后汉志舒县有桐乡古桐国也详见舒国列仙桐君族谱曰楚东小国九域志云楚附庸今舒城县西南有桐乡或曰安庆府桐城县亦桐国地也】
　　封父【定四年祝鮀曰分鲁公以大路大旂夏后氏之璜封父之繁弱命以伯禽而封于少皥之墟杜注封父古诸侯也　臣谨按孔疏古者伐国迁其重器此繁弱封父之国为之不知何时灭而取之孔丛云楚王张繁弱之弓载忘归之矢以射蛟于云梦是繁弱为弓名也汉置封丘县属陈留郡后汉初平四年袁术屯封丘曹操自鄄城击走之晋属陈留国大兴三年祖逖遣其将韩潜屯于此既而石勒遣石虎引兵南侵城封丘而还后魏仍属陈留郡北齐省隋复置属滑州唐属汴州今属开封府杜氏通典封丘古封国也】
　　有虞【见陈国】
　　伦【见陈国】
　　昆吾【哀十七年衞侯梦于北宫见人登昆吾之观被发北面而噪曰登此昆吾之墟绵绵生之杜注衞有观在于昆吾氏之虚今濮阳城中　臣谨按国语祝融后八姓昆吾为夏伯矣又曰己姓昆吾苏顾温董则夏灭之矣韦注昆吾祝融之孙陆终第二子名樊为己姓封于昆吾昆吾衞是也昆吾苏顾温董五国皆昆吾之后别封者莒其后诗商颂韦顾既伐昆吾夏桀郑笺顾昆吾皆己姓三国党于桀恶汤先伐韦顾克之昆吾夏桀则同时诛也由此言之则昆吾灭于商与国语小异也昭四年楚灵王曰昔我皇祖伯父昆吾旧许是宅杜注陆终氏生六子长曰昆吾少曰季连季连楚子祖故谓昆吾为伯父昆吾尝居许地故曰旧许是宅孔疏曰昆吾是楚逺祖之兄旧许在郑昆吾墟在衞二居未知孰为先后杜云昆吾为长子葢本楚世家韦云第二子亦小异也竹书仲康六年锡昆吾命作伯帝癸元年昆吾氏出居许二十八年昆吾防诸侯伐商三十一年为汤所灭然则昆吾之灭乃桀黜之其后仍有昆吾者或复封或别封嬖臣如刘累之代豕都不可知矣晋濮阳县详见卫都隋析置昆吾县寻省括地志昆吾台在濮阳城西百步昆吾城在濮阳城西三十里旧许见郑地　再按唐志范县治昆吾城今见齐地又山西安邑县有昆吾亭似皆误】
　　附无考地
　　折【桓十一年柔及宋公盟于折】
　　女栗【文十年及苏子盟于女栗】
　　沓【文十三年公及衞侯盟于防】
　　偻句【昭二十五年偻句不余欺也】
　　春秋地名攷畧卷十四
