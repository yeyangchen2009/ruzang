　　钦定四库全书　　　　经部五
　　春秋比事目录　　　　春秋类
　　第一卷
　　周天王
　　聘鲁者八　　　　来求者三
　　来锡命者三　　　公及大夫朝如者八诸侯勤王者五　　王臣与诸侯盟会侵伐者十周战伐败救者四　王臣奔他国者三【侵伐者十有一】王室乱者四　　　叔带之乱
　　子朝之乱　　　　儋括之乱
　　子札之乱　　　　总论
　　王臣见经者三十一
　　第二卷
　　二伯
　　齐桓公【小白】
　　防十五　　　　　诸侯十四国从齐终始小白抑强楚衞诸侯小白侵伐并吞执大夫
　　救国城国　　　　三伐戎
　　晋文公【重耳】
　　六国背服终始　　总论
　　第三卷
　　鲁隠公
　　摄位非正　　　　及宋郑仇好
　　事齐伐邾　　　　与戎盟防
　　受聘不朝　　　　始失礼
　　桓公
　　不书王　　　　　好郑仇宋
　　齐鲁交怨　　　　朝聘于桓
　　桓书烝尝　　　　狩郎大阅
　　凌蔑小国
　　庄公
　　不道有三　　　　伐戎
　　闵公
　　遇弑责季子
　　僖公
　　既不能霸诸侯又不能守信义以衞中国
　　伐邾　　　　　　不朝王而事齐晋
　　书不雨
　　文公
　　始附晋而易齐终好齐而疎晋
　　大夫始僭
　　不修政不爱民不能驭臣
　　宣公
　　好齐仇晋　　　　不恤灾异
　　公孙归父专权奔亡与公孙敖相类
　　第四卷
　　成公
　　事晋背齐　　　　盟楚于蜀
　　襄公
　　大夫专恣　　　　夷狄盛强
　　邾莒来侮
　　昭公
　　季平子专权逐公
　　定公
　　纷纷多故　　　　陪臣叛逆盗寳器窃城邑
　　哀公
　　伐邾防吴　　　　鲁大夫
　　第五卷
　　晋
　　晋世家
　　献公　　　　　　惠公
　　与秦仇好　　　　襄公
　　晋与戎狄仇好终始
　　灵公　　　　　　成公
　　景公　　　　　　厉公
　　第六巻
　　悼公　　　　　　平公
　　昭公　　　　　　顷公
　　定公　　　　　　晋大夫
　　第七巻
　　齐
　　齐世家
　　僖公　　　　　　齐僖与纪终始
　　襄公　　　　　　孝公
　　孝公与狄终始　　昭公
　　懿公　　　　　　惠公
　　与莒国终始　　　顷公
　　灵公　　　　　　庄公
　　景公　　　　　　齐燕终始
　　悼公　　　　　　简公
　　齐大夫
　　第八巻
　　宋
　　宋世家
　　穆公　　　　　殇公
　　庄公　　　　　闵公
　　桓公　　　　　襄公
　　襄公仇曹　　　成公
　　昭公　　　　　　文公
　　共公　　　　　　平公
　　平元景三公与鲁交好稠宻【平公杀世子附】
　　元公　　　　　　景公
　　宋大夫
　　第九巻
　　郑
　　郑世家
　　庄公
　　庄公与齐衞宋鲁陈蔡仇好终始
　　厉公　　　　　　宋鲁与郑废立
　　郑在小白时叛齐即楚
　　文公　　　　　穆公
　　灵公　　　　　襄公
　　悼公　　　　　成公
　　宋郑仇好　　　衞郑仇好
　　郑许仇好　　　公
　　简公　　　　　简公与陈蔡宋仇好
　　定公　　　　　献公
　　声公　　　　　郑大夫
　　第十卷
　　搜狩总论　　　搜
　　狩　　　　　　治兵大阅【作甲作军舍军附】城筑总论【内城者十八】　城两邑者二
　　乡帅师城者三　　书筑者八
　　外城六　　　　　献防总论
　　田邑总论【疆田堕邑附】
　　第十一卷
　　郊总论　　　　　雩论
　　禘论　　　　　　烝尝
　　逆祀从祀　　　　宗庙
　　宫室　　　　　　正朔
　　书即位不书即位
　　第十二卷
　　盟
　　经书公盟者十五　经书鲁大夫盟者十公与外大夫盟诸侯之国必书其主盟而不书者有四
　　至若来盟五　　　涖盟四又因聘而盟者五经书诸侯交盟者四十其间霸主盟者十散盟者十六大盟十四
　　诸侯散盟十六　　大盟十四
　　经书大夫盟八其间散盟四大盟四
　　大盟四　　　　　经书楚之盟六
　　总论
　　第十三卷
　　防
　　经书公防一国者十有八
　　经书称防公者三
　　经书内大夫会一国者八
　　经书霸主会者十
　　经书诸侯大会者十
　　经书诸侯散防者十
　　经书外大夫防者七
　　经书防楚七
　　经书防吴九
　　经书如防者三
　　经书夫人及内女防者六
　　总论
　　第十四巻
　　朝
　　按经书来朝者十六国
　　聘
　　经书聘而盟者四　经书夷狄来聘者五总论
　　第十五卷
　　侵伐
　　经书公侵者四　　经书大夫侵者三
　　经书侵我者四　　经书诸侯侵者二
　　经书大夫侵国十八
　　经书楚侵国七介人侵国一
　　第十六巻
　　伐
　　经书从王伐者一　经书公伐六
　　内大夫伐七　　　伐我者二十一
　　经书伯主伐者九
　　经书齐宋晋楚伐郑者三十二其间齐伐者三
　　书宋伐一　　　　晋伐十五戍三
　　楚伐十七　　　　经书诸侯同伐国者八经书诸侯独伐国十一
　　经书大夫同伐者十四
　　经书大夫独伐二十九
　　经书独称国伐与狄同文者四
　　经书夷狄伐国者八
　　经书吴伐国六
　　第十七巻
　　战
　　经书内与敌国战者四
　　经书诸侯交战者八
　　经书战夷狄者八
　　第十八卷
　　救
　　经书王臣救者　　经书伯主救者
　　经书诸侯救者　　经书大夫救者
　　经书夷狄救者　　平
　　第十九卷
　　遂
　　经书王臣遂者　　经书霸主遂者
　　经书诸侯遂者　　经书大夫遂者
　　经书夷狄遂者　　次
　　第二十卷
　　夷狄
　　狄之交乱诸侯者八国

　　钦定四库全书
　　春秋比事
　　提要
　　【臣】等谨按春秋比事二十卷旧本题宋沈棐撰棐始末无可考惟是书前有陈亮序称其字文伯湖州人为婺之教官陈振孙书録解题曰按湖有沈文伯名长卿号审齐居士为常州倅忤秦桧贬化州不名棐也不知同父何以云然岂别有名棐而字文伯者乎然则非湖人也云云其説与亮异都穆聴雨纪谈又据嘉定辛未庐陵谭月卿序以为莆阳刘朔撰并称月卿亲见刘氏家本此本不载月卿序亦未审穆何所据疑以疑无从是正以陈亮去棐世近姑从所序仍着棐名其书前以诸国类次后以朝聘征伐防盟事迹相近者各比例而为之説持论颇为平允本名春秋总论亮为更此名元至正中尝刋于金华其本久燬世罕传本故朱尊经义考注曰已佚此本前有中兴路儒学教授王显仁序葢犹从元刻传録者也乾隆四十一年五月恭校上
　　总纂官【臣】纪昀【臣】陆锡熊【臣】孙士毅
　　总　校　官　【臣】　陆　费　墀










　　春秋比事原序
　　春秋继四代而作者也圣人经世之志寓于属辞比事之间而读书者每患其难通其善读则曰以传考经之事迹以经考传之真伪如此则经果不可以无传矣游夏之徒胡为而不能措一辞也余尝欲即经以类次其事之始末攷其事以论其时庶几抱遗经以见圣人之志客有遗余以春秋总论者曰是习春秋者之秘书也余读之洒然有当于余心虽其论未能一一中的而即经类事以见其始末使圣人之志可以舍传而独攷此其为志亦大矣惜其为此书之勤而卒不见其名也或曰是沈文伯之所为也文伯名棐湖州人尝为婺之校官以文辞称而不闻以经称也使其非文伯也此书可不传乎使其果文伯也人固不可以浅料也因为易其名曰春秋比事锓诸木以与同志者共之


　　钦定四库全书
　　春秋比事卷一　　　　　　宋　沈棐　撰周天王
　　春秋之时周自平王至敬王厯十三王其间王臣聘鲁者八隠七年凡伯九年南季桓四年宰渠伯纠五年仍叔之子八年家父庄二十三年祭叔僖三十年宰周公宣十年王季子　来求者三隠三年武氏子来求赙桓十五年天王使家父来求车文九年毛伯来求金　来归物者三隠元年宰咺来归赗文五年荣叔归含且赗定十四年石尚归赈　来锡命者三庄元年荣叔锡公命文元年毛伯来锡公命成八年召伯锡公命　王臣来防者二文元年叔服防僖公葬五年召伯防成风葬内大夫往防葬者二文九年叔孙得臣如葬襄王
　　昭二十二年叔鞅如葬景王　王臣来者二隠元年祭伯来桓八年祭公来　公及大夫朝如者八僖二十八年公两朝王所三十年公子遂如京师文元年叔孙得臣如京师八年公孙敖如京师不至而复宣九年仲孙蔑如京师襄二十四年叔孙豹如京师昭二十二年叔鞅如京师　诸侯勤王室者五桓五年从王伐郑僖五年防首止八年盟洮昭二十三年晋大夫帅师围郊三十二年晋合大夫城成周　王臣与诸侯盟防侵伐者十僖五年防王世子于首止八年防王人于洮九年公防宰周公七国于葵邱二十九年防王人于翟泉文公十年及苏子盟于女栗成十六年防尹子伐郑十七年防尹子单子伐郑襄三年公防单子盟于鸡泽昭十三年防刘子盟于平邱定四年防刘子于召陵侵楚　周战伐败救者四隠七年戎伐凡伯于楚邱以归桓五年蔡衞陈从王伐郑庄六年王人子突救衞成元年王师败绩于茅戎　王臣奔他国者三成十二年周公出奔晋襄三十年王子瑕奔晋昭二十六年尹氏召伯毛伯以王子朝奔楚　天王防诸侯者二僖二十八年践土之盟温之防　王室乱者四僖二十四年天王出居于郑宣十五年王子札杀召伯毛伯昭二十二年王室乱二十三年天王居于翟泉尹氏立王子朝二十六年天王入于成周尹氏召伯毛伯以王子朝奔楚襄三十年天王杀其弟佞夫　执诸侯大夫归京师者三僖二十八年晋人执衞侯归于京师成十五年晋侯执曹伯归于京师定元年晋人执宋仲几归于京师　逆后嫁姬者五桓八年祭公来遂逆王后于纪九年纪季姜归于京师庄元年王姬归于齐单伯送王姬十一年王姬归于齐襄十五年刘夏逆王后于齐　王臣见经者三十一隠元年咺祭伯三年武氏子七年凢伯九年南季桓四年渠伯纠五年仍叔之子八年家父祭公庄六年王人子突二十三年祭叔僖八年王人九年宰周公文元年叔服毛伯三年王子虎五年荣叔召伯九年毛伯十年苏子宣十年王季子十五年王札子成十二年周公十六年尹子十七年单子襄十五年刘夏三十年王子瑕昭十三年刘子二十三年王子朝尹氏定四年刘卷十四年石尚
　　聘鲁者八
　　古者诸侯朝于天子天子报聘于诸侯所以严君臣之公通上下之情也东迁以来王纲不振诸侯未尝朝天子而遣使聘鲁者八春秋僃书之者所以忿诸侯之不臣而悼周室之弱也然桓王在位凡聘于鲁者五自隠七年凡伯来聘至桓八年家父来聘是也至若惠襄定三王皆不过一聘而止耳桓继平而立王室虽防人心未厌周德犹可兴衰振治统制四海光昭文武之业使周道粲然复古不亦美乎不此之务反同列国之君下聘鲁国长诸侯傲易之心宠桓公簒逆之志造端于后盖自桓王始也虽然春秋自宣公十年定王使王季子来聘之后鲁厯五公周更四王皆无来聘之文何哉盖文宣以前周固防弱然庄僖之际尚有二霸为之扶持礼文犹足以交诸侯爵命犹足以宠诸侯也至文宣之后二霸既逺王室多故故定王初立楚使问鼎已有窥周室之心而当时王臣有卿士而相贼三公而出奔者则周室之衰尤甚于前是以春秋之书来聘则止于宣公来锡命则止于成公来求则止于文公来聘则止于宣公者自宣以后虽有礼文不足以结诸侯也来锡命则止于成公者自成以后虽有爵命不足以宠诸侯也来求则止于文公者自文以后天子虽求之诸侯亦弗与也然天子之聘皆遣大夫唯僖三十年独遣宰周公皆称天王使惟庄二十三年独不称天王使盖亦有说鲁之羣公唯僖最贤且与二霸盟会扶奬王室不为无助故特以三公下聘者加礼于僖公也当庄十九年五大夫作乱立王子頽王出奔温至二十二年郑虢纳之乃克归周故二十三年祭叔来聘不言天王使盖以天王之尊而见逐于臣下伤其威柄不足以使人也呜呼遣使致聘诸侯敌国之礼也故经书外臣来聘者三十一若宋衞诸国与鲁为敌是以有聘问之好至邾莒滕薛则朝而不聘莫敢抗鲁矣嗟夫东周之初自桓至定交好诸侯尚能同于列国至其甚也虽聘问且不敢致仅若邾莒等耳不亦可痛也哉
　　来求者三
　　先王制九等之赋贡以令天下无有逺迩毕献方物是以车服器用非特供王之奉而又可班宠邦国盖闻有锡诸侯而未有求于诸侯也周室既东封土之君各擅其利贡赋不入帑藏萧然虽丧纪之具车服之用且不能自给切切然遣使以求之盖势有不得已也是以经书天王来求者三在桓王时则求赙于隠公求车于桓公在顷王时则求金于文公且天王即位诸侯会葬礼也平王之崩隠无痛君之心辄堕此礼至使天子大夫逺来求赙其罪大矣况隠元年惠公仲子之赗天王尚使宰咺归之政使敌已犹当复报而况天子之尊乎周知有鲁鲁不知有周则隠公之恶不容诛也及桓即位数年之间天子三聘其待遇之礼可谓厚矣桓公曽无毫髪之奉而致天子之使求车于鲁其不恭亦甚矣且车服者人君锡赐臣下所以崇功德隆宠眷也今反求之于诸侯则知四方之贡久絶于王庭矣虽然求赙求车犹可也至于求金则又甚焉説者以为襄王未而毛伯来求金故春秋书之以着其恶夫赙不过用于防礼车不过用于出入礼以不给而求之犹未见其困弱也至于金则王之所资莫急于此今且求之其困之不振至是极矣是以经于求金之文不称天王使者讳以王室之富而求金若非天王之命也
　　来锡命者三
　　昔韩侯能缵祖考勤王室宣王因其入觐而赐命盖天子之于诸侯虽有锡命之礼然必有功于王室述职于王庭然后受之可也春秋之时天子锡命者三庄王使荣叔锡命于桓公襄王使毛伯锡命于文公简王使召伯锡命于成公彼三公既无功德之可褒又未尝朝觐天子而周土方且遣使就国锡之是长其骄傲之心也何以劝天下乎然于桓公则称王于文公则称天王于成公则称天子所书之文皆不同何也説者以谓天王天子皆王者之通称若然则何以见春秋之褒贬葢尝论之桓公有簒弑之恶天子所当诛也庄王既不能诛而于其死也反锡命而褒宠之是岂承天之意哉夫天命人主君临万方赏善罚恶所以助天之生杀也若有罪不诛而又加赏则是背天者也故经于此不书天王所以甚庄王之不天也至文在位既无大恶是以春秋之书亦无甚贬而正以天王名之然至锡成公命则又称天子按觐礼诸侯入郊王遣使迎劳则称天子既至王庭则称王以命之盖迎劳称天子者谦下之辞也当简王时周室益弱诸侯愈强故圣人于此特变文示义称天子锡者以见周之甚防屈于诸侯不敢以王礼自命也呜呼孔子伤周之意求于笔削可见矣
　　公及大夫朝如者八
　　春秋之时礼法废坏诸侯视盟主为甚重视天子为甚轻故公及大夫如齐如晋者不可计至于朝王所如京师虽间见之殆不过因事以往而已初非致礼于天子也僖二十八年践土之盟温之防两书公如王所者是时晋文主霸致天王于防故僖公之朝以从晋侯盟防实非朝天子也成十三年晋侯使郤锜来乞师公如京师继之曰公自京师遂防晋侯八国伐秦是晋厉公初立将有伐秦之役使来乞师成公特徃防伐而道过京师故经以如书之实非朝京师也其余大夫如京师者五或以事徃或以私往请据经以辨之僖三十年天王使宰周公来聘公子遂如京师遂如晋文元年天王使毛伯来锡公命叔孙得臣如京师左氏谓仲遂之行以报聘于周得臣之行以报命于周攷之经文理或然也然宣九年仲孙蔑如京师左氏谓王使来征聘故孟献子聘于周襄二十四年叔孙豹如京师左氏谓齐人为王城郏故穆叔如周聘且贺城窃有疑焉夫春秋备载当时之事以贻后世若周王使来召聘齐人为王城郏经安得而不书哉经既不书则二大夫之行盖非为周也至文八年天王崩公孙敖如京师不至而复丙戌奔莒左氏谓穆伯如周吊丧不至以币奔莒夫当文公时臣下专政国君之命已不行于大夫则公孙敖如周不至盖无足恠矣呜呼诸侯知有天子则大夫知有诸侯此上下相持之礼也彼鲁之国君既蔑无周王又安使鲁之大夫受吾命而不废哉然则诸侯欲令其臣之无他尊天子则臣自服矣又文九年毛伯来求金叔孙得臣如京师辛丑葬襄王
　　诸侯勤王者五
　　古者威权出于一人命令行于天下诸侯有不服也王命方伯以讨之嗣位有未立也王命卿士以定之兄弟惎间之变则有大臣为之锄治王都城筑之役则有大臣为之服勤当是时内而三事大夫外而列国诸侯莫不听命于王此其权所以独尊也东周不竞权势浸防征讨之事扶救之功或出于诸侯或出于霸主或出于大夫类借力于人以纾一时之难比之三代虽若不足取而在春秋亦有可言者孔子书之葢伤周道衰防幸诸侯之近正也故桓五年郑伯不朝蔡卫陈从桓王伐郑经书从王者喜三国之助也书王伐者讥天子之亲伐也前所谓出于诸侯者此也僖五年惠王废太子小白防世子以定其位八年告难于齐小白盟王人以靖其难经书齐侯且序爵诸侯之上者喜其定世子宁周室书防世子盟王臣者疾其恃霸主之威而奸分也前所谓出于霸王者此也昭二十三年王室有子朝之乱郑伯言于晋晋大夫帅师围郊以讨子朝三十二年敬王惧子朝之党使富辛言于晋徙成周而避之晋合诸侯城成周以固周室经书晋人围郊仲孙何忌防晋韩不信合十国大夫城成周者喜晋大夫有功于王室也专系之晋而不书王卿士者见天子之权愈防而专于列国大夫也前所谓出于大夫者此也呜呼隠桓之间天子虽防而犹有诸侯从王以侵伐者其后诸侯益强蔑视周室幸二霸继兴托名尊周可以倚重下至昭定之世中国无霸诸侯失权而天子遣使请命卒使围郊之役城成周之功归于列国诸侯之卿岂非衰弱之甚耶
　　王臣与诸侯盟防侵伐者十
　　春秋自隠至闵无王臣盟防之文葢是时齐晋未霸诸侯虽强亦未敢伉王室也至僖公五年小白防王世子于首止始有王臣防盟之事晋文继起乃致天子盟王人其事有甚于小白者然攷二霸之防盟皆在服楚之后盖其克服强楚威振中国霸业已盛自矜其功谓虽天子之尊亦莫或忤矣是以偃然致王臣于盟防虽外假尊君之名而其实以尊已也故僖五年小白防王世子盟于首止八年防王人盟于洮九年防宰周公于葵邱二十八年重耳致天子于践土于温二十九年盟王人于翟泉夫小白始防世子以定位盟王人以尊周虽不当召从盟防然以扶奬王室托于大义则犹可言也至葵邱之防初非为周而坐致天子之三公与已盟防则其傲易之心尤甚于前矣晋文袭其迹侈其恶是以践土之盟温之防皆致天王而翟泉之盟又以诸侯之大夫盟天子之大夫小白虽致宰周公而未致召天王虽盟王人而未敢以大夫敌之也至晋则以已召君以大夫敌王人恃己威势直与天子等耳其无君之罪尤有甚于小白也驯致乎成襄之后晋主霸盟更防王人以从侵伐若成十六年防尹子伐郑十七年防尹子单子伐郑襄三年防单子盟于鸡泽昭十三年防刘子盟于平邱定四年防刘子侵楚凡此皆晋主之而鸡泽之盟以去年合诸国大夫城虎牢平邱之盟以楚公子比弑灵王皆合诸侯以谋楚者也葢二霸盟防则假周之名率诸侯以尊己厉公以来则假周之名以伐楚伐郑故王臣间见于经然始而防盟终而防伐则以周室益衰诸侯益强其伉礼奸义非止于二霸之时也其他诸侯独盟王人者唯鲁文十年及苏子盟于女栗左氏以谓项王时欲以亲鲁故与之盟夫以霸主合诸侯盟防王臣犹且不可况鲁国乎然则文公之恶可知矣
　　周战伐败救者四
　　周衰夷狄侵侮诸侯暴横天子之师屡贻挫衂圣人书之于经者四所以甚伤之也隠七年天王使凡伯来聘戎伐凡伯于楚邱以归成元年王师败绩于茅戎此夷狄之侵侮也桓五年蔡卫陈从王伐郑庄六年王人子突救卫此诸侯之暴横也按经例伐国则书伐凡书伐者皆重事也而凡伯奉币以聘非有甲兵之众安得与伐国同文乎盖书伐者重凡伯之罪也重凡伯讥天王也自入春秋未有来聘之文今隠公即位未尝朝周而桓王首聘于鲁以长诸侯不臣之心则其非礼甚矣故因凡伯聘鲁见伐于戎而书伐以重之重凡伯之恶则讥桓王可知矣发防谓楚邱卫地也称楚邱者责卫不能救难称凡伯以归责凡伯不能死职理或然也按左氏晋侯使瑕嘉平戎于王刘康公邀戎将遂伐之叔服谏不听遂伐茅戎败绩于徐吾氏説者以为王者至尊天下莫敌非茅戎可得败也定王庸暗为茅戎所败恶之大者故经以王师自败为文所以讥天王也孟子曰天子讨而不伐诸侯伐而不讨郑伯不朝王命诸侯讨之此古之制也今桓王从三国之师屈天子之尊亲伐诸侯效敌国之交兵则伤威毁重防弱甚矣按左氏载王师败绩而经不书讳之也以天子伐诸侯固已可耻况败绩乎此经所以不言也至庄王救卫之师特书王人之字则喜其救者之善也卫朔负罪出奔诸侯党恶背义纳朔于卫时无霸者以讨其恶而王人独能救卫则其于名义为得正矣然兵寡力弱卒不成救卫之功故圣人虽字以贵亦以伤周室之防不能胜诸侯之恶也嗟乎周之兴也玁狁蛮荆逺遁荒陲屈膝效顺而九伐之法足以威制诸侯之不臣是以王师一出有征无战孰敢拒天子之命而干鈇钺之诛乎及其衰也兵威堕弱戎狄诸侯共起而凌蔑之师出无功动以取败可胜叹哉
　　王臣奔他国者三
　　周衰天子之权不行于天下卿士无服职之心诸侯有容奸之罪是以见于经者或无事而私来或因来而遂事或因罪出或以乱奔圣人备书之者参讥之也故隠元年书祭伯来公羊谓来奔谷梁谓来朝皆非经意唯左氏谓非王命近之盖祭伯私来也所谓无事而私来者此也桓八年书祭公来遂逆王后于纪左氏谓礼亦非经意盖桓王取后于纪而鲁主之祭公将如纪逆后故当谋期既谋之则当复于天子请命而逆之乃可也今祭公不复命于王遂由鲁如纪故春秋书之恶其专也所谓因来而遂事者此也成十二年周公出奔晋按左氏周公楚恶惠襄之族偪且与伯舆争政怒而出王使刘子复之入而复出奔晋经书出奔者凡自周无出周公自出故也故经书周卿士奔未有言出此独言出奔者杜预谓周公为王所复而自絶于周故书出以罪之也襄三十年王子瑕奔晋按左氏灵王崩尹言多刘毅单蔑甘过巩成杀王弟佞夫括瑕廖奔晋盖儋括欲立佞夫王子瑕括之党也佞夫既死瑕遂出奔经书奔晋不言出者周无外言出则有外之辞昭二十六年尹氏召伯毛伯以王子朝奔楚按左氏晋荀跞帅师纳敬王召伯盈逐王子朝王子朝及召氏之族毛伯得尹氏固南宫嚚奔楚经书以子朝奔者疾其助簒夺之恶权制于三卿故显诛之耳然立子朝独书尹氏奔楚并举召伯者明罪本在尹氏当先诛逆首后治其徒也所谓或以乱奔或以事出者此也隠桓以来有周卿士虽以私事而外交专命而遂事得罪于春秋然未有以乱出奔者也至襄成之间周王子瑕则又因衅成乱负罪奔国非止私来矣然犹未有簒夺之大恶其所奔之地且未离乎中国也下至昭公尹氏毛召之徒始有簒逆之事及其败而出奔则又转入于夷狄矣岂非衰乱之极哉説者以圣人所书专在罪卿士愚窃谓天子纵之诸侯受之皆春秋之罪人也凡言来奔者盖参讥耳
　　王室乱者四
　　春秋自隠至哀王室之变见于经者四其间天王被难而出居者二叔带之乱出居于郑敬王有子朝之难出居于翟泉定王时王札子杀召伯毛伯景王时杀其弟佞夫凡此皆王室之变也
　　叔带之乱
　　按经僖五年齐小白合诸侯防王世子于首止左氏谓谋周也杜预云惠王以惠后故将废太子郑立叔带故齐侯防世子以定其位八年惠王崩襄王恶叔带之难惧不立告难于齐故小白复防王人诸侯盟于洮左氏谓谋王室也及十一年左氏载叔带召戎伐周秦晋伐戎以救周十二年王以戎难故讨王子带子带奔齐十三年齐侯使仲孙湫聘请召子带王不许至二十二年富辰言于王请召太叔子带自齐复归于京师二十四年郑师伐滑王使如郑请滑郑不听王命王怒以狄师伐郑王德狄人以其女为后子带与狄后通王替狄后頽叔桃子奉大叔以狄师攻王王卿士将御之王曰先后其谓我何宁使诸侯图之王出适郑处于汜太叔以狄后居温故曰天王出居于郑辟母弟之难也二十五年晋文公纳王王入王城取太叔于温杀之此襄王时叔之难天王出郑归周之迹也
　　子朝之乱
　　按史记景王十八年太子早卒景王爱子朝欲立之防崩子丐之党与争立国人立长子猛子朝攻杀猛猛为悼王晋人攻子朝而立子丐是为敬王夫子朝子猛嫡庶长防传不载攷贾逵注以子朝为景王庶子敬王为猛母弟而史记以猛为长子以意推之则太子子猛敬王皆后所生子猛嫡子之长子朝庶子之长猛当立而朝不当立也左氏谓王子朝与其傅賔起有宠于景王景王与起欲立之刘伯蚠单穆公恶賔孟之为人欲杀之又恶子朝欲去之王田北山将杀刘单防疾崩刘单攻賔起杀之子朝作乱逐刘子单子逆王猛于庄宫以归王子还子朝之党夜取王猛以如庄宫单子杀还及其党八人子朝奔京单子伐之刘子入于王城周巩简公甘平公为子朝所败单子以王次于皇子朝之党伐皇大败晋籍谈荀跞帅九州之戎以纳王于王城刘单为子朝之党所败王猛卒敬王即位子朝在京楚王师军于京楚伐京毁其西南二十三年王师晋师围郊讨子朝也郊溃子朝败自京入于尹刘单伐尹不胜而还以敬王如刘避子朝也子朝入于王城子朝之党尹卒败刘师敬王居狄泉尹氏遂立子朝在王城居西敬王在狄泉居东谓之东西王二十四年子朝稍强入于邬攻瑕及杏皆溃郑伯如晋言于范献子请图王室二十五年晋赵鞅合诸国大夫防于黄父谋之二十六年单子如晋告急敬王之党刘人与子朝之党王城之师战刘师败绩刘子以敬王出晋知跞赵鞅帅师纳敬王克巩邑召伯盈逐王子朝子朝及召氏之族毛伯得尹氏固南宫嚚奉周典籍以奔楚王入于成周晋人戍周而还此敬王时子朝之难天王居狄泉归周之迹也
　　儋括之乱
　　初灵王弟儋季卒其子括将见王而叹单公子愆期告王曰必杀之不杀将害王王曰童子何知及灵王崩括欲立王子佞夫佞夫弗知周尹言多刘毅单蔑甘过巩成杀佞夫括瑕廖奔晋书曰天王杀其弟佞夫罪在王也此襄三十年景王时佞夫之事也
　　子札之乱
　　王孙苏与召伯毛伯争政使王子札杀召戴公及毛伯衞卒立召襄此宣十五年定王时王子札杀毛伯召伯之事也
　　总论
　　传曰王不立爱公卿无私古之制也故眤爱宠私并后匹嫡未有不产祸者观东周二百四十余年王室变乱载于经凡四而以嫡庶不分嗣统不正乱者居其二焉襄王嫡子也叔母弟也而惠王以惠后之爱欲废郑立虽赖小白主霸盟会诸侯以定其位而小白既没卒不免叔带之难使襄王越在草莽暨晋文绍霸王始克归然则牵房闼之私情贻社稷之深患者实惠王启其端也子猛嫡长也子朝庶长也而景王以賔起之请欲废猛立朝且结刘单以定其位及敬王即位子朝作乱盘结党与交兵攘夺五年之间子猛被祸敬王播越赖刘单之贤倚晋为援戡定祸患逐子朝归敬王而王室始安然则徇佞幸之私议贻社稷之深患者实景王启其端也夫以敬王乗变乱之际克绍周统刘单数子辅相而立权不在已而不能即去子朝固不可责也而襄王已即君位有齐晋以为倚重叔之难非若子朝之强有能断以大义而惩艾之何至委宗庙而出奔哉奈何狥匹夫之孝牵母后之恩既不能防于未难之前又不能制于已危之后柔懦不断养成其愆卒致傲弟再入而身遂失守则叔之祸非特惠王之罪抑亦襄王醖酿之也故经于襄王书天王居于郑者贬其出也于敬王书天王入于成周者喜其入也贬其出则不与其入故经不书襄王之归则虽贬其出而亦谨其入用见圣人去取轻重之异也夫春秋之法凡诸侯之专杀者皆重讥之以其不请命于天子而自专生杀之柄也诸侯专杀且犹不可况王之卿士朝夕委质王庭其分义之亲非诸侯比也讵可以专杀哉而王孙苏与毛召争政遂使子札杀之攘君之权莫甚于此以见天子之柄非独不行于诸侯而且不行于卿士矣故经书王子札杀召伯毛伯者罪王子札之专杀所以讥天子之不能制也左氏以儋括欲立佞夫佞夫弗知大夫杀之则杀弟之罪不在王明矣而经书天王杀其弟佞夫者盖使佞夫果有簒夺之意则杀之固宜今欲立之意出于括而佞夫弗知则景王容之可也反纵五大夫杀其母弟虽曰大夫之罪实景王使之耳春秋之义惟天子得专杀故无天王杀大夫之文此特书之者以见景王尊为天子而不能容一母弟伤艾手足贼防悖义莫大于此故特书以甚其恶呜呼东周之衰也嫡庶之位不正生杀之柄不行兄弟争国卿士擅权上下相夷无所畏忌王室益衰不可救止为天下之本且如此安能望诸侯之理乎
　　王臣见经者三十一
　　按例天子三公称公卿书爵大夫字士名士之防者不名所以名等列定尊卑也三公称公者若桓八年祭公僖九年宰周公成十二年周公是也卿书爵者若隠元年祭伯七年凡伯【祭凡国伯爵】文元年毛伯五年召伯十年苏子【毛召苏皆宋地】十六年尹子十七年单子昭十三年刘子【子爵】是也大夫称字者若隠元年南季【南氏季字】桓四年宰渠伯纠【渠氏伯纠字】五年仍叔八年家父庄元年荣叔二十三年祭叔【祭采地】文元年叔服宣十年王季子襄三十年王子瑕是也士称名者若隠元年宰咺襄十五年刘夏【刘宋地】定十四年石尚是也士之防者不名若僖八年王人是也然隠三年昭二十三年二十六年三书尹氏隠三书武氏子皆以族称讥世卿也庄二十六年王人子突防者而特书字善其救卫也宣十五年书王札子大夫而名贬其专杀也唯文三年王子虎定四年刘卷皆以卒书名而昭二十三年书王子朝盖庶子之长也夫列国之君以爵称其卿以名称其或见褒者以字称夫天子之卿书爵所以视诸侯其大夫书字所以视列国卿之贤者也其士称名所以视诸侯之卿也当周室之衰王室之防而先王之典犹在故孔子必正其爵秩以王人之防必序诸侯之上不使诸侯得加乎天子所以示万世之法也呜呼春秋尊王之义虽名爵之间亦不敢忽岂直为虚文哉




　　春秋比事巻一
　　钦定四库全书
　　春秋比事巻二　　　　　　宋　沈棐　撰二伯
　　齐桓公【小白】会十五
　　庄十三年北杏　十四年鄄　十五年鄄　十六年幽二十七年幽　僖元年柽　二年贯　三年阳谷
　　五年首止　七年母　八年洮　九年葵邱　十三年咸　十五年牡邱　十六年淮　孔子称齐侯九合诸侯不以兵车攷之春秋自庄十三年终僖十六年大防诸侯凡十有五谷云衣裳之防十有一自北杏至葵邱是也兵车之防四自洮至淮是也按庄十三年北杏之会左氏谓平宋乱然此防小白未霸而经独书其爵诸侯皆称人者先儒谓圣人望其攘夷狄救中国以尊周室始合诸侯首图大举故独尊小白盖欲责之深必先待之重也　十四年鄄之防左氏谓宋服故盖宋虽预北杏之防而复叛齐故十四年经书齐陈曹伐宋既伐而宋服故是年为鄄之防此左氏所谓宋服也　十五年又防于鄄左氏谓齐始霸也夫齐侯之防已三合诸侯至是而始霸也盖中国诸侯莫难服于陈郑今宋郑再防而陈又始服则小白之霸业成矣此所谓齐始霸也　十六年同盟于幽左氏云郑成也盖宋郑两预鄄防宜其同好相结不复相侵而鄄防始伯郑乃侵宋故十六年宋齐卫三国伐之于是率诸侯为幽之盟盖桓自主霸未尝脩盟而宋有贰于北杏郑有贰于鄄必待兵威乃始克服齐既服宋郑非盟无以结之所以称同盟者以诸侯同志于桓也然鲁郑既同盟而十七年书齐人执郑詹十九年书齐宋郑伐鲁西鄙者左氏谓郑不朝齐执郑詹疑其説未然切意郑介于楚有贰齐之志故齐侯执之既而詹遁于鲁此三国所以伐鲁也二十七年复同盟于幽左氏谓陈郑服按二十八年
　　荆伐郑公防齐宋救郑则知是盟郑已服齐也然十六年同盟于幽卫侯与盟而此盟不与故二十八年齐人伐卫讨其不与盟也　元年柽之防左氏谓谋救郑盖自二十七年与盟于幽而楚再伐郑故小白防诸侯谋以救之此左氏所谓谋救郑也　二年贯之盟左云服江黄也　三年阳谷之防左云谋伐楚也盖江黄楚之与国既背楚而归齐则齐之威德至此为盛于是可以伐楚矣是以四年诸侯伐楚屈完请盟强楚挫辱使斯民免于左衽之患则其功被当世无以加于此者左云谋伐楚者盖在是也然楚服之后齐人执陈辕涛涂及江黄伐陈冬又大会诸侯侵陈则知陈复叛齐矣　逮五年首止之防左云谋宁周也陈再见伐与盟首止之防而郑伯逃归不盟则郑又叛齐而从楚也　故六年公防齐侯合六国伐郑而楚人围许救之七年齐又伐郑故是年母之盟郑使子华听命于防此左氏所谓谋郑也　八年洮之盟左谓谋王室也郑伯乞盟请服也盖襄王有叔之难故小白防盟以谋之而郑伯自七年再被齐伐再来乞盟左氏谓谋王室郑服者此也九年防于葵邱左云寻盟且脩好然小白九防诸侯莫盛于葵邱而霸业之衰亦自此始故孟子特举是防以警战国诸侯而三传例皆不取经文又称诸侯盟于葵邱没齐侯爵而称诸侯者所以贬之则知桓德之衰自此始也　十三年防于咸左云淮夷病杞故且谋王室盖杞廹东夷故防以谋之观十四年诸侯城缘陵则知此防为杞谋也　十五年防于牡邱左氏救徐盖是年春楚人伐徐故齐侯防诸侯以救之观经书遂次于匡公孙敖及诸侯之大夫救徐则此防为救徐可知也然楚至是稍横而齐攘救之心亦怠故经言次言救诸侯救徐而遣大夫往见其缓于救患也　十六年防于淮左云谋鄫且东畧也按齐侯前后盟防鄫未尝与左氏之説疑为未然攷十七年春齐人徐人伐英氏灭项先儒谓英楚与国盖齐既救徐遂连徐人伐楚之与国切意淮之防谋伐英氏非为鄫也凡此皆齐侯主霸盟防之始终也总而言之诸侯与防者十四【宋陈蔡邾鲁卫许滑曹滕江黄邢郑】结盟者八而孔子称其九合者盖洮之盟为谋王室咸之防为城杞牡邱之防为救徐淮之防为伐英氏此皆兵车之防也而北杏与鄄之始防齐侯未霸故孔氏称其九先儒以谓圣人贵礼义贱武力之深防其説是矣
　　诸侯十四国从齐始终
　　齐侯主霸诸侯与盟防者十四国其间小国如滕滑江黄邢邾皆闲见于经国陋人防不系强弱唯宋卫曹郑陈鲁许蔡八国或服或叛其始终可考今抚其事迹而录之宋自北杏与防尝一叛齐庄十四年齐陈曹鲁四国伐之自后服从盟主自鄄至淮悉与盟防此当时诸侯最为贤者　鲁始不与北杏之防鄄之始防止书单伯二防复不与幽虽与而不书公説者谓为公讳也至十七年齐人执郑詹詹自齐逃来十九年齐伐鲁西鄙观经之文虽以郑詹之故齐伐之然齐霸数年盟防者四而公未尝往则齐之见伐盖亦讨其不从霸非止为郑詹也自此一伐之后二十七年幽之盟止淮之防凡十一防公皆亲与而不复背齐矣　陈始与北杏鄄初防不与二防再从两盟于幽至柽复不与僖四年伐楚之后复背齐从楚故齐人执其臣涛涂冬又合诸侯大夫侵之遂畏齐兵威与盟首止及母洮之二防遣世子欵受盟至葵邱复不与防见其未纯服也然葵邱之防霸业最盛其后诸侯无背盟者故自洮至淮三防陈侯皆来服从也　郑始不与北杏而两从鄄防是时虽有同防之好而未有服齐之心也故鄄防始霸即背齐侵宋明年齐宋伐之于是两盟于幽然幽之始盟经书齐人执郑詹切意郑有即楚之意而齐人执詹则郑虽与盟而服齐之心未纯也齐既伐其国又执其臣郑始帖服不敢贰齐故柽贯阳谷伐楚之后郑伯皆从逮首止之防又畏楚而逃归不盟六年七年齐两伐之故母之盟始遣世子听命而洮之防遂来乞盟自此以后始纯服中国不复向楚矣　卫两与鄄防与幽之盟至二盟不来齐遂伐之故庄二十八年经书卫人及齐人战言战者以见卫之贰齐有力拒之意也自从十年伐楚之后齐伯盛强中国悉服衞始复来惟寗母之盟一不与余皆见经　许自庄十年从幽之盟已后并不见经至僖四年始从齐伐楚后复防首止之盟至僖六年诸侯伐郑围新城楚人围许以救郑而诸侯救之自后防盟并从中国惟寗母之盟不与而已　曹自齐霸终小白之时七与盟防柽首止洮葵邱咸牡邱是也伐楚之师曹伯亦从　唯蔡始与北杏其后畏楚不复归齐故四年齐侯之师先侵蔡而后伐楚而经于庄十年书荆败蔡师以献舞归又十四年书荆入蔡则知蔡为楚属国其所以不从齐伯者盖畏楚之甚又非陈郑比也凡此数国宋背齐者一鲁不与防者二背齐者一郑不与会者一逃归者一背齐者三卫不与防者五背齐者一许与防者七曹与防者七皆未尝叛齐也夫当周室之衰荆楚暴横小白奋起首倡大义以安中国可谓盛矣而当时诸侯或叛或从难于率服如此其间终始从齐盟防不叛者唯宋一人而已用此以观则诸侯慕礼义而识所向盖亦难乎其人哉
　　小白抑强楚卫诸侯
　　当小白始霸之时方合诸侯未暇兵楚楚虽有易齐之心然是时中国既有盟主楚有侵扰者不过蔡郑而已其于宋卫诸国未尝有小窥伺也故庄十年败蔡师以献舞归十四年入蔡十六年伐郑二十八年又伐郑僖元年称楚人伐郑二年侵郑三年伐郑小白惧其横浸入中国四年遂九合诸侯问罪于楚而陉次之兵威未加楚已恟惧遂遣使请盟自是楚人帖服不敢犯中国者十五年其间逺小之国间或被害若灭围许灭黄伐徐虽略见经而隣楚如陈郑者亦赖召陵之威不复如曩日之侵扰矣其后小白既没重耳未兴楚于是复肆强凭陵中国始与防盟驯致盂之防执宋公之战败宋师虎狼之威日以煽熖呜呼小白之功其大矣哉
　　小白侵伐并吞执大夫
　　先儒谓小白贪土地之广恃甲兵之众驱逐胁逼强制诸侯假尊周之名以自封殖夫当春秋时列国诸侯务相侵伐强者肆凌弱者受并吞残民骨不胜其患圣人幸伯者之出以礼义交大邦以仁防绥小国革干戈之乱还敦厚之风庶几乎西周之治也奈何小白之兴伯德不纯二十六年之间盟防诸侯虽假仁义号尊王室然其实则逞志威侮肆侵夺以尊己也故自入齐以来大国则侵伐之小国则并吞之而春秋皆例称人者所以恶齐侯也攷之于经庄十四年伐宋十六年伐郑十九年伐鲁二十八年伐衞僖四年伐陈侵陈六年伐郑七年又伐郑凡此皆侵伐大国者也庄十年灭谭十三年灭遂十五年伐郳二十六年伐徐三十年降鄣闵二年迁阳僖十七年伐英氏灭项凡此皆并吞小国者也庄十七年执郑詹僖四年执陈辕涛涂此则执诸侯之大夫也虽然宋卫不服陈郑即楚则用兵侵伐虽害伯德其罪尚轻至若凌虐小国则罪之重者而灭谭灭遂灭项尤为甚焉盖恃兵威以灭国非覇者事也小白主伯中原攘却强暴不以德服诸侯而反蹈肆虐之恶不亦可耻哉例贬称人宜矣
　　救国城国
　　救难恤灾存亡继絶伯者之美事也当小白时楚与夷狄交侵中原郑许徐三国则病楚邢卫二国则病狄所赖以驱攘者唯小白也攷之春秋齐侯主伯书救国者五书城国者三然有救之而成功者有虽救而不成功者若庄二十八年救郑郑遂与柽之防僖六年救许许遂与洮之盟使背强楚即中国此则救之成功者闵元年救邢僖元年又救邢而邢不免于夷仪之迁僖十五年救徐而徐不免于娄林之败此则救之而不成功者也夫以伯主之威合诸侯之师救一小国则旌麾所向宜其蔑不济矣然而救难之师或济或否其故何耶盖二十八年荆伐郑经书公防齐人宋人救郑僖六年楚人围许经书诸侯遂救许是皆合中国之兵赴难直前而无所次故能折楚之収救患之功也至庄三十二年狄伐邢闵元年齐人救之则未能率诸侯以徃故其功未见春秋称人以讥之至僖元年虽举三国之师声言曰救然次于聂北逡巡顾望是致邢人有夷仪之迁则实非救也又僖十五年楚人伐徐齐侯虽合诸侯盟于牡邱以谋救徐方且逺次于匡遣诸侯之大夫以为救援之名是致徐有娄林之败则亦非救呜呼既不能力救诸侯于被难之时待其社稷防亡国祀迁徙则虽往城之何益哉故经书二年城楚邱盖讥其不救患而城之也僖元年书邢迁夷仪三师城邢盖讥其缓于救患而城之也十四年书诸侯城缘陵盖讥其不能攘却东夷而城之也先儒曰与其既亡而城之不若未亡而救之小白之罪盖见于此
　　三伐戎
　　按齐侯伐戎者三庄二十年伐戎三十年伐山戎皆称人僖十年伐北戎则称齐侯何也説者谓贬之故称人与之故书爵夫伐山戎正中夏此正伯者之政耳春秋何所贬哉盖称人者非病小白也此春秋垂世之法也夫小白有北戎之功春秋例许之则后世有袭其事勤逺畧而残中国者也故春秋两人之以戒后世之勤兵者然而后不书爵则以小白之功终不可见故复书齐侯以与之一以戒后世一以显齐侯此所以为春秋也
　　晋文公【重耳】
　　攷之春秋重耳主伯五年侵伐各一僖二十八年侵曹伐衞是也入国一二十八年入曹是也围国二二十八年围许三十年围郑是也执诸侯二二十八年曹伯衞侯是也盟诸侯二践土翟泉是也防诸侯一防温是也按左氏晋侯将伐曹假道于衞衞人弗许还自河南济曹伐衞盖曹衞楚之与国为楚之捍蔽者晋侯将服楚救宋然不得曹衞楚未可服是以先侵曹伐衞而后战楚也是年晋侯入曹执曹伯畀宋人盖晋为宋楚为曹楚既不为宋矣故晋执曹伯以畀宋所以怒楚使战也及四月合四国之师及楚战于城濮楚师败绩经于三国称师独书晋侯所以显晋侯伯功之成晋既败楚于是率诸侯为践土之盟而致天王于防故经于下又书公朝于王所盖不使晋侯得以致天子故上文不言王又不言诸侯朝特言公朝于王所以明晋侯召君之恶也冬防诸侯于温晋侯复致天王则其恶又甚矣故经书天王狩于河阳左氏以谓仲尼曰以臣召君不可以训故书曰天王狩盖讳以天王之尊而从霸主之胁致若王廵狩而诸侯会方岳也及二十九年会王人六国盟于翟泉説者以谓皆诸国大夫故称人然王人不可与盟今使大夫盟之则晋文之恶又可知也呜呼晋文一战败楚于是恃其威势骄傲不臣至以身召天子以大夫盟王人岂非万世之罪人哉其不及小白逺矣
　　六国背服始终
　　自小白没楚乗中国无伯欲驱率诸侯骤主盟防宋襄虽有绍伯之志而力不敌楚反贻挫辱故盂之防执于楚子之战败于楚人僖二十六年楚伐宋围缗二十七年又合诸侯围宋逮重耳之出始终仇楚者唯宋一人其他国若曹衞许则一于附楚至齐鲁陈郑之属则又视晋之成败而为向背者也故城濮之战从晋侯止齐宋秦三国盖齐以霸者之后宋以疾楚深秦以纳公之好故当时无顾望之心而皆鋭于从晋也至陈郑鲁卫蔡邾莒则自败楚之后始从晋盟故践土之盟郑鲁蔡卫及莒子始至温之防邾子始至践土之盟称陈侯如防者盖以陈侯畏楚犹缓于从晋特称如防以见其不与盟也至卫则始终从楚唯元咺及国人力于附晋故败楚之后卫侯惧晋而奔楚是时卫国无君元咺奉公瑕以受盟于此见卫侯虽奔楚其国人皆欲从晋也晋以子瑕结盟故许卫侯复归于卫卫侯既入而杀叔武则犹有二晋之心是以元咺奔晋以诉之及温之防陈郑毕至卫独不来于是晋人执卫侯归之于京师且归元咺于卫然则当时诸侯畏楚之威惮于从晋者唯卫为甚故经书卫事亦多也至许则践土与温皆不从盟防故温防之后诸侯围许郑虽两与盟防而翟泉之盟有贰晋之心乃复不至是以三十年晋秦围郑以讨之也夫小白之伯经营中国者二十五年诸侯怀德畏威从服既久然后率众以伐楚故当时诸侯信附不疑而盟会之间携贰者少及小白没距晋之伯已十一年诸侯事楚其心已固重耳无盟防之素一旦大兴征伐骤伯中夏宜乎诸侯信服不坚而纠合之难也
　　总论
　　孔子曰晋文公谲而不正齐桓公正而不谲此圣人即春秋之防以定二伯之优劣也昔者宣王中兴伐玁狁威荆蛮使之窜伏荒陲屏气遁迹不敢内顾自平王东迁周道复衰时无宣王之明无吉甫方叔之佐是以荆蛮丑类浸尔跳梁入蔡伐郑侵陈围宋雠狠狼戾所向披靡幸赖小白重耳相望而兴或盟防以声其威或克伐以折其气是以虐焰不逞中原少宁则二伯之功亦云盛矣攷之经笔其行事终始相背驰请备论之以伸孔子之説周惠王以惠后之爱欲废太子郑立王子而小白亲率诸侯会世子于首止以定其位此正天下之功也至重耳败楚未几已致天王于践土则与首止之盟异矣及惠王即位襄王以叔之难惧不得立使告于齐小白于是率诸侯以谋之此定王室之功也至重耳防温未几又盟王人于翟泉则与洮之盟又异矣小白以礼义柔中国故盟防诸侯八然后有陉之师则先礼义而后征伐者也重耳以兵革威中国故未尝盟诸侯而遽有城濮之战则先征伐而后礼义者也小白之服楚先侵蔡以示其威又次于陉以耀其众及楚畏服遣师乞盟于是结盟而还未尝接刃则志在于全师而已及重耳战楚城濮则侵曹伐卫乃又执曹伯畀宋人以怒之然后合四国之师一战屠楚兵革之威疾若风雷则服楚之功与小白异矣小白盟楚之后楚虽不敢慿陵大国而灭围许灭黄伐徐连歳侵轶不少衰止至重耳既败楚师小见经笔七年虽徐许小国亦无楚患则服楚之功与小白又异矣小白之霸诸侯未服固尝侵伐之然不过伐其国执其臣使诸侯自惧而后已故庄十七年执郑詹郑伯遂同盟于幽僖四年执陈辕涛涂陈侯遂盟于首止此皆未尝执诸侯也至重耳则执曹伯以畀宋人执卫侯以助元咺而曹卫两国终不与其盟防其所以服诸侯者异矣小白之霸也伐戎者三救诸侯者四城国者三虽不能尽其成功然驱攘强暴救恤灾患其于诸侯亦不可谓无功也至重耳则战楚之外不复有攘却之功故三年狄侵齐而晋侯不能救三十一年卫迁帝邱而晋侯不能城则其所以勤诸侯者又异矣夫二霸行事载在春秋其不相侔如此切尝究其心矣方小白之伐楚非不欲战也然当春秋时诸侯恣横干戈相寻残民暴骨不胜其患小白主霸方崇礼义去侵伐以救当时之弊故端委正笏雍容乎坛陛之间兵革不施而诸侯已谕其志矣况当时楚虽浸强其患尚小不过侵扰邻境若蔡郑诸国而已及齐侯一出楚既畏服则召陵之师盟而不战小白之心也然而楚人之横易以威制难以信结故自齐之霸而楚之骄暴甚于曩时至伐宋大国执天子上公胁制诸侯使束身从已齐鲁之君俛首帖耳委命下吏无复慙色中国诸姬几为楚尽矣使重耳之兴尚怀仁厚不奋兵威则何以折楚之暴以惩艾诸侯然则晋文之霸又不得不用征伐也虽然小白之防止致世子重耳之兴乃召天王其罪之轻重固不待较而明矣然循流塞源则小白之罪又加于重耳何则春秋之作为尊王也当周之衰诸侯跋扈陵傲天子君臣之礼扫地殆尽所赖于振兴者二霸而已使小白主霸之后即帅诸侯朝天子以令天下则重耳虽不臣安敢致天王哉惟小白不朝京师致王世子是以晋文得侈其恶无复严惮论春秋之义则小白之罪诚过于重耳也呜呼贤如二霸且假尊周之名而忘其实况当世诸侯哉孟子谓三王之罪人谅矣












　　春秋比事巻二
<经部,春秋类,春秋比事>
　　钦定四库全书
　　春秋比事巻三　　　　　　宋　沈棐　撰鲁
　　隠公
　　摄位非正
　　三传皆称公逊桓之志今攷之经人君继立当书即位以正其始而公之元年不书即位入国必告庙行饮至之礼而入不书至凡国之大夫鲜有不称族者説者谓隠不爵命大夫故经称无骇翚侠三大夫皆不称族此皆隠公志在逊桓而不以人君之礼自居也五年书考仲子之宫説者谓仲子桓公母也隠既有授桓之志故为桓立母之别庙成其为夫人以此考之则三传逊桓之説信矣然则逊桓正乎曰不正隠之与桓皆媵隠长又贤固所当立不能断以大义而猥欲逊桓以邀谦逊之名至其末年卒被簒弑实隠有以召之也
　　及宋郑仇好
　　接隠九年及宋人盟于宿四年公及宋公过于清秋翚帅师防宋公伐郑始与之盟中与之防伐则鲁宋交好非一日固当恪信执义久而不渝以同恤社稷可也然郑以四年被伐故至六年而来输平八年而归祊邑隠公于是贪得忘好败宋人之盟故于十年防郑伯于中邱翚遂与郑伐宋复败宋于菅连取其邑是隠公一渝宋盟而三邑也隠惟土田是利弃信义而不顾使宋复以邑归之则又当背郑而更与宋矣幸其在位不久故时来之会入许之师与郑终好无可寻之隙不然则无厌之心未可知也
　　事齐伐邾
　　齐与鲁邻国也邾与鲁亦邻国也考之经六年公与齐盟七年而齐来聘九年公防齐侯于防十年复会于中邱夏又防齐伐宋十一年又与齐侯入许终隠之世与齐同好不闻小有侵伐盖鲁畏齐强而奉事之谨故经之所书有盟防而无侵伐者良以此也及邾以弱小之国介于鲁境虽元年公与之盟至七年则伐之矣使隠公待邾之心如待齐之心则安有败盟伐邾之事嗟乎隠公畏强凌弱以启后世之争端其春秋之罪首乎
　　与戎盟防
　　或者以为隠公与戎盟会犹愈乎卫邢之灭盖以戎狄豺狼心狠易肆方其强不可仇固当柔以饵之则与之防盟其势有不得已者然考之经戎与诸侯未尝有盟防之文而隠独与之交好及防潜矣未几而复盟于唐如旧婚姻终至蛮夷交乱中国盖隠之作俑也
　　受聘不朝
　　周官时聘以结诸侯之好则天子故有聘问之礼然诸侯四时述职莫敢怠遑故天子行聘于诸侯所以答其诚意而通上下之情耳隠公在位十一年未闻一至京师以脩朝觐之礼而天王来聘者二七年凡伯九年南季以鲁为周之宗亲世秉周礼贤如隠公且不能率先诸侯尽尊王之义吁周室其衰矣乎
　　始失礼
　　隠公失礼者二考仲子之宫矢鱼于棠是也左曰君举必书书而不法后嗣何观然则诸侯所以昭示子孙不可不谨也隠公矢鱼于棠至庄公则如齐观社隠公考仲子之宫至庄公则丹楹刻桷究庄之过未必非隠启之也至其末流抑又甚焉春秋谨始于此二者可见圣人恶隠之甚
　　桓公
　　不书王
　　君臣兄弟夫妇人之大伦也而桓公乱之故生非正立死非正终按其罪恶以第羣公犹春秋之桀逆也盖隠公之与桓公以分言之则有堂陛之严以亲言之则有手足之爱隠公有逊桓之心而桓遂起簒逆之恶则其不臣不弟甚矣故春秋于其首年特书即位此正名其罪言其不正无君而自立也考之经桓公在位十八年唯元年二年十年十八年所以正其终明桓躬蹈大恶故终始以王法治之若曰桓虽无王王法固在圣人书王以显其恶所以惧乱臣贼子之心也二年亦书王者为其宋督有弑君之事故亦以王法治之诛宋督所以絶桓也又于十年书王者春秋未尝十年无王十年无王则人道絶矣此春秋之大闲也盖桓簒弑自立始起于不君不君则无王无王则不天故经于四年七年不书秋冬十四年有夏无月十七年有月无夏所以示不天之意也嗟乎桓公蔑君臣之义伤兄弟之防乱人伦而不耻安能正夫妇之道哉观其结婚于齐春秋书曰公子翚如齐逆女言逆之不以礼也又书齐侯送姜氏于讙言送之不以礼也又曰公防齐侯于讙言防之不以礼也诸侯亲迎不使卿父母送女不逾境翚逆而齐侯送之既皆失礼而公又往防则婚姻失道莫此为甚至其末年亲会齐侯于泺遂以姜氏如齐旋致肘腋之祸殒身辱国贻笑后世原其始之不正故终及于祸如此在桓固不足责而礼义凌迟人伦衰絶良可伤也
　　好郑仇宋
　　好郑仇宋自隠公已然及桓即位其间反覆尤甚元年以郑伯许田之故与公防盟二年公防郑伯以成宋乱自是数年无复侵伐至十年鲁以周班后郑郑仇鲁故十一年复修宋好柔盟于折公防于夫钟又防于阚十二年又盟于谷邱又防于虚于二年之间防盟者六鲁之好宋非不勤而宋终不协于鲁原鲁之初怨郑弃好及来战故激愤而交宋宋以鲁不诚其好故会礼未终而背心起矣公于是即郑仇宋是年与郑盟于武父遂与郑伯伐宋十三年复会郑伯与宋战而败之十四年公又会郑伯于曹而郑伯使其弟语来盟及十五年郑厉公出奔于蔡而世子忽复归于郑厉公宋雍氏出也故公会宋公伐郑以纳突至于十六年又防宋公于曹遂与宋公伐郑于是鲁复与郑仇矣大抵宋郑积憾其来久矣而鲁介其间与宋则背郑与郑则弃宋势不两立义忘久要交兵结怨殆无虚岁诚春秋大乱之本也
　　齐鲁交怨
　　齐鲁邻国世为婚姻而仇好不常于桓为甚观其初继前好二年会于谷三年会于嬴秋娶于齐防于讙而冬齐侯使其弟年来聘其合党缔交可谓固矣至十年鲁以周班后郑而齐遂称兵不顾姻好故经书来战于郎言曲在齐也十三年齐以郎之战未得志于鲁因宋郑取赂之仇帅卫燕宋以伐鲁桓尝亲纪郑故以纪侯郑伯以败齐师四国称师者恶其无名之众残暴于干戈不道之甚矣十五年公防齐侯于艾于是复修齐好而左氏以为定许十七年又盟齐侯于黄左氏以为平齐纪且谋卫也夫齐鲁卫积衅交怨不能自固二国之欢而区区平定不亦左乎故黄之盟口血未干遂及齐师战焉终乎十八年复会于泺而内淫不制殒身于齐盖桓公自取之也
　　朝聘于桓
　　桓有簒逆之大恶天子当诛不当聘诸侯当讨不当朝凡书朝聘皆恶之也然攷之羣公虽有朝聘之文惟桓居多凡言聘者三四年宰渠伯纠五年仍叔之子八年家父是也言朝者七二年滕杞六年纪侯七年谷伯邓侯九年曹世子十五年邾人牟人葛人是也夫以桓之不道宜弃絶于当时使不得与诸侯齿而其朝聘独多于羣公意其暴横自肆故小国畏之天子礼之圣人备书于册以明春秋之世礼义凌迟而桀逆者得以逞其志也
　　桓书烝尝
　　春秋二百四十二年唯桓公一书有年宣公一书大有年而四时之祭唯桓书烝尝各一而余皆不书盖桓簒弑自立宜饥馑屡臻而反有年之报故圣人以非常书之曰有年者言其不宜有也烝尝所以事宗庙桓负大逆不以义享先君而区区荐着以为礼则先君将吐其祀其何福之有故独于桓书烝尝盖为此也
　　狩郎大阅
　　经书狩三大阅一于庄公书公及齐人狩于禚盖为齐人书于哀公书西狩麟盖为麟书唯桓狩于郎独讥其狩盖桓簒逆不道不能反身修德四年狩郎六年大阅徒阻兵安忍以为威强而已故圣人书之以见意
　　凌蔑小国
　　隠元年盟邾于蔑七年伐邾至桓八年复有伐邾之役及十五年邾人来朝故十七年始与邾仪父修好则桓凌蔑于此可见
　　庄公
　　不道有三
　　鲁十二公骄淫不道莫甚于庄公攷其行事其罪之尤者三忘亷耻而事仇雠一也蔑礼教而急婚姻二也忽灾异而尚奢侈三也始桓与夫人如齐以致彭生之祸则庄公于齐义当有不共戴天之雠固宜尝胆痛心强兵力政内以防闲其母外以问罪于齐焚舟破甑卷土一战以雪父仇可也既不能然乃甘心忍耻坐视文姜恣桑中之乱且复委身事齐连岁奔走不知庄公之心其有父乎其无父乎以国君而无父谓之禽兽可也有父而忘父之雠是无父也呜呼天下安有无父之国而庄公忍为此哉是以春秋所书元年夫人孙于齐二年防齐侯于禚三年溺防齐师伐卫夫人如齐者再而公不禁反连雠敌之人以伐兄弟之国则公之无耻不义甚矣四年姜氏享齐侯于祝邱冬公及齐人狩于禚五年姜氏如齐师冬公会齐人伐卫六年齐人来归卫俘夫姜氏之与齐侯始享于祝邱至于如齐师则其淫乱尤甚于前庄公之心亦可丑矣方且与之出狩与之伐卫而又受其俘是姜氏之丑愈着而庄公之事齐愈亲也七年姜氏防齐侯于防冬防于谷八年师及齐师围郕郕降于齐师夫市井小人忘义而忍交雠人者以利夺也今庄公收事齐之恶于已归降郕之利于齐是小人之不若矣唯九年以伐齐纳纠与齐侯战于干时至是始与齐战虽鲁弱齐强不免于败使庄公即位之初能举是战以雪桓之耻则师虽不利君子犹将取之而庄公之战能用之于子纠反不能用于其父不亦左乎前所谓忘廉耻而事雠敌者此也　如齐纳币逆女婚姻之礼春秋之所甚严也齐与鲁虽世为婚姻然庄公父弑母乱有重雠于齐虽百世絶之未为非义今乃急于结婚不顾父母之大辱固已不胜诛矣而又不待亲迎之期奔走齐境乱违礼典其恶不亦甚乎故二十一年书夫人姜氏薨二十二年公如齐纳币夫三年之丧古今通义虽闾阎市井亦不敢废先王之礼庄公身为国君而败俗乱常居丧纳采是与禽兽等耳故二十三年公如齐观社又及齐侯遇于谷冬又会于扈二十四年遂如齐逆女原庄公之心盖以夫妇重于父母婚礼急于防制今姜氏既终唯惧齐之我絶也是以不顾雠而交婚不终防而纳币而又急急于会盟以求媚于齐且如齐而逆女夫亲迎虽古有之然诸侯亲迎当迎于其所馆故有亲御授绥之礼岂有委社稷宗庙逺适他国而逆妇者乎然则经书公如齐逆女者讥公越礼而如齐也前所谓蔑礼义而急婚姻者此也　城筑宫庙春秋之法凡城筑之妄兴宫庙之逾制必书于册不隠焉者所以防僭乱抑奢侈节财用重民力也周室中兴俭宫室小寝庙诗人美之载于斯干不幸东迁之后诸侯僭侈礼制放坏宫室兴筑竞为奢异而庄公最其甚者故二十三年书丹桓宫楹二十四年刻桓宫桷而是年姜氏入公使大夫宗妇觌用币原庄公之心盖欲崇饬宗庙以夸齐女将为庙见之美观而忘其奢侈之大恶自后连岁灾异数示警戒而庄公不恤天变侈心日滋是以二十四年秋大水二十六年冬日食二十八年冬筑郿无麦禾臧孙辰告籴于齐二十九年新延廏秋有蜚冬城诸及防三十二年城小谷夫大水日食矣而且筑郿无麦禾告籴矣而且新延廏有蜚矣而城诸及防日又食矣而三筑台不雨矣而城小谷是庄公之心不惧天变不恤民力惟城筑是务宜乎春秋书之以甚其恶前所谓忽灾异而尚奢侈者此也
　　伐戎
　　鲁自隠桓与戎防盟至庄公始伐之夫戎之不可不伐久矣必其勤脩国政在已无愆而后能攘却之耳今庄公骄淫不道政雕民疲遂致蛮戎丑类得以乗间侵侮而庄公抟手无计俟其既去使往追之其来既不能御则去而追之何益也是以十八年书公追戎于济西盖病公之追戎也追之无及如二十六年书公伐戎公至自伐戎书至者危公之伐戎也追之伐之皆不能成功故攘却之功归于齐侯是以三十一年书齐侯来献戎防者所以愧鲁也呜呼鲁以周公之后守天子之东藩土地之广人民之众非不可以致伐也而庄公疲弊国政不能成功反借力于人以御国难其不同邢卫之灭亡幸矣
　　闵公
　　遇弑责季子
　　按左传庄公薨其子继立者三般闵僖是也子般出于孟任闵公出于叔姜僖公出于成风其弟三公子庆父叔牙季友所谓三桓也始公疾问后于叔牙叔牙欲立庆父季友欲立子般季友之意以公党氏之合尝以夫人许之故公死之后欲实其言遂酖叔牙而立子般及子般即位庆父争立遂贼子般而季友奔陈闵公继立按杜注云闵公庄之庶子僖公闵之庶兄则僖与闵皆庶也而僖为长曷不舍闵而立僖盖闵公哀姜娣叔姜之子哀姜叔姜则皆齐女也故齐人私闵公而立之非礼也夫闵公冲幼初嗣国统而庆父争权鲁国多难故元年公及齐侯盟于落姑请复季氏于陈以靖国难经书季子来归冬齐仲孙来盖鲁借力于齐欲以除庆父之恶故仲孙来者省鲁难也及二年公薨左氏备载其事以为庆父弑之既弑而奔莒季友乃立僖公以赂求共仲于莒莒人归之及宻而缢自是鲁难始息矣夫以季友之贤举国仰望然当子般被弑不以死守乃避难出奔陈及闵公既立盟齐侯以召之季子始归夫公之所以眷眷于季子者盖将以除庆父之恶辅已而安社稷者也及其来归公卒不免于庆父之手则罪于季子可知矣或者恕之以为子般既死闵公未立鲁国之祚危如缀旒使季子不去则祸并及于季子死则鲁统絶矣故季子去之所以存鲁也逮其归鲁而庆父暴横盘结已久未能遽诛遂致闵公之弑原季子之心非不欲杀庆父特势有所未可耳是不然古之贤者当危疑之时负防君之托必也忠足以犯难智足以应变勇足以济功然后可以安国家利社稷而不负其所倚今季子始以死奉般已弑乃避难奔陈是不忠也鲁有君而归不能即诛庆父而稔成其衅是不勇也庆父之恶煽焰于鲁虽庸人孺子亦料其必变以季子之贤祸萌而不知变起而不测是不智也夫既无忠以死难勇以赴功智以应变而欲任鲁国之托要贤者之誉不亦难乎三传以经书其字且曰来归皆见取于圣人殊不知其书来归者乃外之辞也呜呼托六尺之寄百里之命难其人也久矣闵公防年即位遭值多难国势委靡所望以扶持者季子一人而已而忠义不立临难苟免卒使闵公不得死于牖下岂不哀哉
　　僖公【名申荘公子闵公庶兄母成风夫人声姜在位三十三年諡法小心畏忌曰僖】既不能霸诸侯又不能恪守信义以卫中国
　　鲁十二公唯僖最号贤君其终始值齐晋更霸与诸侯从盟会是时强楚畏服中国帖然故侵伐之事罕见于经方小白主霸从盟防者凡十元年防柽四年防伐楚五年防首止六年防伐郑七年防母八年会洮九年会葵邱十三年会咸十八年会牡邱十六年会淮是也唯二年贯之盟三年阳谷之防经不书公然二会齐霸最盛虽逺国亦来特举齐宋则公与防可知也逮重耳既兴一战败楚公与防盟者三二十八年践土温二十九年翟泉是也夫以僖公之贤守土东藩固可以兴霸业尊周室以光周公之烈在位三十三年卒不能率诸侯图霸而使其功归于齐晋岂可谓之贤哉小白既霸公亲受盟当固信坚好无渝附齐之心可也及齐侯既没十八年宋公连三国伐齐公虽有救齐之美然自是以来与楚交好故二十一年楚来献防于是有薄之盟至二十六年齐两侵我公子遂如楚乞师伐齐取谷始附楚而雠齐矣二十七年又防楚盟于宋则与楚交好如此之固説者以谓齐师见侵公当报齐连楚伐齐非公罪也是不然夫楚以荆蛮丑类陵驾中原小白既没所赖合诸侯以折服之者在鲁宋诸君尔今公既不能服之又且忘齐大德援楚之强以报齐役是重可罪也且使鲁必于伐齐而求援于人则帅中国之师同以赴难将无不可安可背华即夷以长楚之骄暴哉及二十八年晋侯举城濮之战公又不与意者得楚之助挟两端以观望楚胜则附楚晋胜则从晋幸而晋侯兵威亟振大衂楚师绍霸中国故践土翟泉之盟温之防奔走晋命不敢向楚呜呼贤如僖公诗人颂之犹不免视夷夏强弱以为向背况其他乎
　　伐邾
　　僖公在位三十三年加兵于邾者六元年书败邾师二十一年书公伐邾二十二年书公伐邾取须句及邾人战于升陉三十三年书公子遂帅师伐邾是年公又伐邾取訾娄书败一书伐二书伐而取邑者二及战者一夫邾鲁附庸之国常朝于鲁自隠桓以来虽间与盟而每被侵伐然未有如僖之甚者考桓以来至僖之时邾当来朝则僖之数加侵伐者切意自恃其贤故责邾之不朝尤深也夫公以贤自居则当帅先诸侯朝觐天子然后可以责人尔在位之久未尝一至京师至若天子以三公来聘乃遣一大夫报之则僖之不君盖有甚于邾子者已则不恭而反傲然责邾之不服贤者固如是乎是以春秋书伐书取书战皆以罪僖公也经书公如皆朝也内讳朝故以如书之
　　不朝王而事齐晋
　　自隠桓庄闵未尝事齐晋至僖十年始书公如齐及十五年三十三年书公如齐者凡三而大夫书如齐者三如晋者二当时小白重耳未尝遣使聘鲁而鲁数往事之者盖以二公主霸威令行乎诸侯故公与大夫奉事之礼如此其谨也説者以为齐晋既霸纠合诸侯抑强楚尊王室而公能附从以托于名义有足嘉者故春秋书之是不然春秋之义莫大于尊王罪莫大于不尊王攷之于经践土之盟温之会虽两书公朝于王所然不能朝于京师反使天子委身从之虽曰朝王犹不朝也至三十年天王使宰周公来聘公子遂如京师遂如晋取济西田而公子遂复如晋夫以天子之尊屈三公之重下聘于列国其礼之可谓至矣僖公不能因是以朝王乃使陪臣报聘况仲遂之出意在适晋以取济西之田又非主于朝王也夫天子之聘而已不朝大夫报聘而礼不专则公尊王之心果何在哉待天子蔑然如此至于齐晋则连车结轨切切然奉事之不暇其负文武周公之制盖亦甚矣大抵春秋之世列国诸侯皆以强凌弱齐晋强国则甘心事之至于周室凌迟天子防弱刑威既不加于诸侯是以诸侯视之仅若滕薛之君耳可胜叹哉
　　书不雨
　　春秋书不雨三公庄公三十一年冬不雨僖二年冬十月不雨二年春王正月不雨夏四月不雨文二年自十有二月不雨至于秋七月十年十三年皆自正月不雨至于秋七月按谷梁云僖公毎于首时三书不雨者勤雨也勤雨者有志乎民者也至文公则厯时不雨不言不雨者不忧雨也不忧雨者无志于民也发防亦言不雨一时即书者僖公忧民俱灾之甚也文公三时不书恶文公无闵雨之心则春系之以王时向使庄公之年如僖不雨则圣人书之亦当等于文公矣岂复系之以首月哉用是以观圣人之戒畏天恤民可知
　　文公
　　始附晋而易齐终如齐而疎晋
　　鲁君之事齐晋久矣盖当僖公时齐晋更霸而齐与鲁壤地相接世为婚姻尤其亲者鲁所奉事之礼当不减于晋可也然考之文公自即位之初敦睦晋好比岁奔走而待齐蔑然至十四年以叔姬之故交兵于齐始结盟会而事晋颇简故元年公孙敖防晋侯二年及晋处父盟是年公孙敖又会晋士縠盟三年公始如晋及晋侯盟盖去年公及阳处父盟嫌大夫与君伉故次年遂如晋改盟而与晋侯盟也夫晋与鲁虽强弱不等然皆列国诸侯也今晋以大夫盟可谓轻鲁矣公不之耻既越礼与盟而又亲往朝晋就盟晋庭则屈身辱国于此为甚其所以事晋者反同一大夫耳及五年公孙敖如晋六年季孙行父如晋冬公子遂如晋防塟八年晋赵盾盟于衡雍十一年叔仲彭生会郤缺于承匡十三年公如晋卫侯防公于沓公及晋侯盟十五年季孙行父如晋冬又就盟凡此公如晋就盟者二大夫如晋者五大夫防盟者四盖公自即位以来所以事晋者如此其谨也至于齐则自元年公孙敖一往聘之其后不过纳币逆妇两至齐境至盟好朝聘之礼则蔑然矣有朝聘会盟所以讲信修睦辑宁邦国则弱小之国勤事大邦固所不免也今鲁公始则附晋而易齐及齐见伐则好齐而踈晋始终反覆不能自固于未患之前而见屈于临难之际以苟纾祸患向使晋复加兵又将背齐乎呜呼国君无礼以自固则纳侮于人固其宜者此鲁之削弱所以自文公始也
　　大夫始僭
　　春秋以文公以来各变文示义盖当是时诸侯失政大夫擅权盟防侵伐之事始专于臣下今攷之经元年公孙敖防晋侯于戚此始专防也二年及晋处父盟此始专盟也三年叔孙得臣会晋人宋人郑人陈人卫人伐沈此始专伐也八年公子遂防晋赵盾盟于卫雍是二大夫专盟公子遂防雒戎盟于暴此始专防戎也九年公子遂防晋人宋人卫人许人救郑此大夫专救也十一年叔仲彭生会晋郤缺于承匡此二大夫专防也十二年季孙行父帅师城诸及郓此内臣始专城邑也十八年公子遂叔孙得臣如齐此二大夫同如国也夫自隠公以来内臣尝出防矣未有独防一国诸侯者至此元年敖防晋侯所以为专会之始也尝有两国盟矣未有大夫自盟诸侯不闻逮十四年以叔姬之难单伯始如齐矣攷左氏初子叔姬妃齐昭公生舍叔姬无宠舍无威及昭公卒舍即位公子商人弑舍自立公子遂始告于王请以王命求昭姬于齐冬单伯遂如齐请子叔姬齐人执之又执叔姬欲以辱鲁至十五年齐人许单伯请而赦之使来致命故经书单伯至自齐又书齐人来归子叔姬是年秋齐人侵我西鄙季文子告于晋冬十有一月诸侯盟于扈以谋伐齐齐人赂晋侯诸侯不克伐故冬齐人又侵我西鄙遂伐曹入其郛左氏曰齐侯侵我谓诸侯不能也伐曹入其郛讨其来朝也至十六年季孙行父防齐侯于阳谷齐侯弗及盟左氏以为公有疾使行父请盟齐侯不肯曰请侯君间盖未欲好于鲁也至是年公子遂及齐侯盟于郪邱左氏谓公使仲遂纳赂于齐齐侯许盟十七年齐侯伐我西鄙公遂及齐侯盟于谷盖自单伯如齐至是四年鲁连岁病齐之难故三请于齐以求盟防于是齐鲁始平矣故十七年冬公子遂如齐十八年公子遂叔孙得臣如齐冬季孙行父又如齐两年之间仅免侵伐而鲁以齐故聘问之礼必懈于晋故自十五年季孙行父两如晋聘而后不复往晋焉夫诸侯尊者公及处父盟所以为专盟之始也前此隠元年及宋人盟八年公及莒人盟庄二十三年及齐髙傒盟不过间见于经未有如文公以后之盛也尝有大夫防伐矣然必帅师亦未有数国大夫防伐者盖帅师者伐虽在于大夫而命实出于诸侯至此不称帅师又防五国大夫所以为专伐之始也尝有大夫盟诸侯矣未有二大夫自盟者此年遂与赵盾所以为二大夫专盟之始也尝有公防戎盟矣未有大夫盟戎者此言遂盟雒戎所以为内臣盟戎之始也尝书大夫救矣未有不言帅师者此遂防诸大夫救郑不言帅师者所以为大夫专救之始也尝有大夫与诸侯防矣未有二大夫自防者此叔彭生郤缺会于承匡所以为二大夫专防之始也尝有城邑矣未有大夫帅师自城者此行父城诸及郓所以为内臣城邑之始也尝有内臣如他国矣未有二大夫同如者此敖与得臣如齐所以为二大夫同如他国之始也呜呼东迁之后始也诸侯僭天子今也大夫僣诸侯则名分不正王道之衰至此甚矣陵迟至于湨梁之盟天下之政尽归大夫不复有诸侯可胜叹哉
　　不修政不爱民不能驭臣
　　人君之大槩有三曰修政曰爱民曰驭臣此三者治国之大本也文公不君荒坠厥绪临政无忧勤之诚是不能修政也遇灾无恻怛之心是不能爱民也御下无威福之柄是不能驭臣也是以春秋备书以讥之攷文六年闰月不告朔犹朝于庙十六年四不视朔夫时以作事事以厚生生民之本在焉则颁朔布政诚国之典也文公怠于国政始以闰月不行告朔之礼然犹朝于庙则犹之可也至于四不视朔则其废礼甚矣岂非不能修政乎二年自十二月不雨至于秋七月十年十三年自正月不雨至于秋七月谷梁云厯三时而书者不忧雨也不忧雨者无志于民也夫一年之间而三时不雨孔子直书之与僖公异辞则其无勤民之心可知矣岂非不能爱民乎经于文公书大夫防盟侵伐及聘问他国者三十而公孙敖六叔孙得臣五季孙行父七公子遂九叔彭生二单伯一夫自隠桓以来大夫出境如他国专事者固有之矣然未有如文公之时如国专事如是之甚者按公孙敖七年如莒莅盟八年如京师不至而复遂奔莒夫敖始以莅盟而如莒然犹为国事也至次年如京师不至而遂奔莒则是废君之命私适他国其放恣可知矣其后季孙行父公子遂得臣彭生不请公命专盟专伐逾国越境往来自如而公弗能制则威福之柄已阴夺矣岂非不能驭臣乎夫鲁国之弱自隠起之然自僖公犹能増修国政爱民驭臣备见诗人之颂文公嗣位不能光绍前烈以继箕裘之志卒使僖公之业坠地不振惜哉
　　宣公
　　好齐仇晋
　　鲁自文公十四年以叔姬之难齐晋仇鲁故其事齐之礼颇加于晋而宣公有甚者攷其在位公之如齐者五【四年五年九年十年二】会齐侯者一【元年】会伐者一【七年】及齐平国者一【四年平莒及郯】大夫如齐者六【六年公子遂行父八年公子遂十年归父行父冬公孙归父】逆女者一【元年】此公与大夫事齐之始终也夫以文公之事齐虽谨于前人然不过聘问盟会以固两国之好而己未有割先君之地而与齐者也至宣公即位遂以济西之田求宠于齐【鲁与齐田自此始也】故经书齐人取济西田盖甚齐之强鲁之不当与也至十年齐人归我济西田左氏谓齐侯以我服故归之杜预谓公比年朝齐则齐所以归田者盖以鲁之屈服也然当时虽出于鲁自尔浸启齐侯侵夺之心故汶阳之田复归于齐至鞍之战四犬夫帅师败齐乃克取之则鲁国之田所以或予或取而不能自固者实自宣公始也虽齐晋当时皆强国而宣公所奉事者常切切于齐至晋则聘问濶畧唯十七年断道之盟与晋同会至十八年公孙归父一聘而止耳盖晋虽盟主而齐邻国也晋霸既衰鲁惧齐之侵伐其待三国独加于齐者以纾目前之祸也呜呼鲁之事齐比岁奔走不敢寜居而齐之待鲁终宣公不过一聘则其削弱盖又甚于文公也
　　不恤灾异
　　昔宋大水公使臧文仲吊之公子御説曰实不德天降之灾臧文仲谓是宜为君有恤民之心盖古之贤君遇天之变则恐惧修省约己厚民庶以感动天心潜消变异使中国之民不至于困弊也鲁自庄公之后灾异之见惟宣公为多若六年十三年十五年三书螽七年一书旱十一年一书大水十年十五年二书饥十五年一书蝝生是皆妨农困民之灾也宣公不知修德省灾轻赋薄敛以弭天变乃始坏周公之法逾什一之制履畆而税作俑于鲁重困民力于雕瘵之余其贪暴无厌盖亦甚矣幸而税畆之明年五谷皆熟故春秋以大有年书之盖喜其上下仅足以少纾民力使公不至于暴敛不然则裒克之政殆有甚于税畆者矣公羊传什一者天下之中制什一行而颂声作矣宣公变古易常首为苛政致使后世袭之作邱甲用田赋纷然并作民不聊生岂非不贷之恶哉
　　公孙归父专权奔亡与公孙敖相类
　　文公怠于国政公孙敖专制防盟故元年防晋侯于戚二年盟诸侯于垂陇自是擅权于鲁至八年废君之命出奔于莒皆文公不能驭之故其放恣如此也宣公继文而立不能鉴前覆辙而自十年以来委政归父【十年两如齐一伐邾十一年帅师伐莒十四年防于縠十五年防楚子于宋】出会诸侯聘问侵伐得自肆其专恣有甚于敖者是以十八年如晋而还遂奔于齐其废命出奔之恶大与敖类得非宣公不制之于其始故其贻患至此乎







　　春秋比事卷三
　　钦定四库全书
　　春秋比事巻四　　　　　宋　沈棐　撰
　　鲁
　　成公
　　事晋背齐
　　宣公委身事齐遂免侵伐及成公即位元年臧孙许及晋侯盟始背齐即晋齐由是致怨于鲁故二年春齐侯伐我北鄙鲁始坚晋之好免齐之难故是年因郤克憾齐四卿请于晋师遂连晋卫与齐侯战于鞍齐师败绩乃遣国佐如师请平盟于袁娄于是以汶阳之田复归于鲁而齐鲁之憾平矣然鲁挟鞌之战倚晋之强谓既已败齐恐齐之释憾于我也遂结晋愈深奔走聘防畧无宁岁故自三年以来公如晋者四【三年四年十年十八年】会盟者五【五年虫牢七年马陆九年蒲十五年戚十六年沙随十七年柯陵】会伐者六【三年十年伐郑十三年伐秦十六年伐郑十七年两伐郑】特会者二【十二年琐泽十六年沙随】大夫如晋者三【六年婴齐行父十一年行父】会伐者一【八年侨如伐郯】大夫特防者三【五年侨如防晋荀首十五年叔孙侨如防晋士燮防吴于钟离】盟者二【十六年及郤犨十八年仲孙蔑防晋侯盟】晋来乞师者四【十三年郤锜伐秦十六年栾黡伐楚十七年荀防伐郑十八年士鲂襄元年围宋】来聘者二【八年士燮十八年士匄】来聘而盟者二【三年荀庚十一年郤犨】来媵者一【九年】凡此鲁结晋之始终也齐惩鞌之战畏晋之强故终成之世无复加兵于鲁且于晋之盟防未尝不预鲁由是有易齐之心聘事之礼閴然不讲唯十年齐人来媵故十一年侨如如齐十四年再如齐逆女而止则其简齐可知也然虫牢马陵之盟晋以齐服【五年七年】故八年使韩穿来言于鲁请归齐汶阳之田按左氏季文子言于韩穿以义拒之故经于齐无取田之文则知晋虽来言而鲁不与也至十六年公会晋侯于沙随不见公晋人执季孙行父舍之于苕邱按左氏晋楚以是年战于鄢陵公后战期鲁侨如使告郤犨曰鲁侯待于坏隤以待媵者郤犨取货于侨如而诉公于晋侯是以不见公是年公又防晋侯伐郑侨如复谮于郤犨曰鲁季孟谋曰晋政多门不可从也宁事齐楚蔑从晋矣请止行父而杀之晋人遂执季文子于苕邱公使子叔声伯请季孙于晋乃许鲁平赦季孙于是晋鲁之好复如初矣夫以鲁之事晋非不勤而侨如挟穆姜之淫欲去季孟一谮于晋晋遂听之则晋何信侨如之厚而待鲁之薄也大抵成功之时诸侯失政大夫擅权无国不有侨如乱鲁郤犨专晋交扇两国几败盟好鲁既衰弱不能禁一大夫则区区事晋虽车轨不停玉帛荐至安能保其无患哉
　　盟楚于蜀
　　楚夷狄之国春秋之所甚疾也自僖公与之交好虽尝防盟然皆合诸侯未尝特防也至成二年公防楚公子婴齐于蜀始独与楚会矣中国之君交会夷狄固可耻矣然使文公与楚子同防犹云可也今以列国之尊而下交夷狄之大夫其屈中国不亦甚乎其后襄公袭公之事于是往朝于楚而春秋书之虽其国势日防廹不得已然自成公启之也
　　襄公
　　大夫专恣
　　襄公之时大夫专恣夷狄盛强小国侵侮凌夷不振至此为甚考之于经三家子孙纵横乎诸国之境侵伐防盟皆得专之故自元年以来始则仲孙蔑五见于经【元年防晋又防齐二年两会晋五年防吴】次则叔孙豹季孙宿更与国事叔孙豹见之于经者凡十四【二年如宋三年及陈袁侨盟四年如晋六年如邾十四年伐秦十五年城成郛十六年如晋十九年会晋士匄二十三年救晋二十四年如晋又如京师二十七年防盟于宋】季孙宿之见经者凡十【六年如晋七年如卫八年防邢邱九年如晋十二年救台入郓十四年防呉于向及防晋于戚十五年城成郛十九年如晋二十年如宋】又其次则叔老仲孙速仲孙羯叔弓合嗣世绪分秉鲁政而公之如他国与盟防十无四五叔老见经者三【十四年防呉于向十六年防伐许二十年如齐】仲孙速三【二十年盟莒又伐邾】仲孙羯四【二十四年侵齐二十八年如晋二十九年防城杞】叔弓一【三十年如宋】此大夫专恣可知也
　　夷狄盛彊
　　当时晋楚争郑奔走防盟劳师侵伐中国诸侯固已不胜其患矣奈何强呉复起欲长中夏屡合诸侯以伺慿陵之隙故五年善道之防十年柤之会十四年向之防皆起离防之文以疾夷狄之强虽晋与盟主亦率诸侯防之此夷狄之强盛可知也
　　邾莒来侮
　　夫邾莒弱国皆朝事鲁者自隠桓以来唯邾人伐我南鄙一见于经实文十四年也至莒则未尝小有侵扰今莒人连岁兴师来冦疆场而邾亦两尝是伐故经书莒人伐我者三【八年十年十二年】侵我者一【十一年】与莒盟者一【二十年】邾伐我者三【十五年十七年】夫以鲁国之力固十倍于邾莒宜其畏服不敢抗衡然鲁反被二国之伐莫能捍御既不胜邾则假晋以执之【十九年祝柯】又不胜莒则防盟以求之【二十年盟向】盖非邾莒之能强也以鲁国之弱无以胜之耳此小国侵侮可知也夫以襄公在位内则大夫专恣小国侵侮外则夷狄强盛亦可谓多故矣然享国久长不至于危殆者盖有晋以倚重也呜呼向使鲁不得晋则内外交乱朝不及夕安能传嗣于数世哉
　　昭公
　　季平子专权逐公
　　按左传二十五年宋元夫人生子以妻季平子叔孙婼如宋逆之夫人告公将勿与公告乐祈乐祈曰与之鲁君必出政在季氏三世矣鲁君防政四公矣【三世文子武子平子四公宣成襄昭也】无民而能逞其志者未之有也鲁君失民矣焉得逞其志是年公若以季平子将杀夜姑怨平子郈昭伯以鬭鸡之故平子侵其室且责之郈昭伯亦怨平子臧氏以平子拘其老且以众万自归而以二人禘襄公故大夫亦怨平子公若告公为谋去季氏公为告公果公贲公果公贲使侍人僚柤告公公伐季氏平子登台而请曰君不察臣之罪使有司讨臣以干戈臣请待于沂上以察罪弗许请囚于费弗许请以五乗亡弗许司马騣戾帅徒以往逐公徒孟氏亦伐公徒公与臧孙谋遂行此季氏逐君之由也故经书公孙于齐次于阳州言孙者讳公之见逐于臣也齐侯取鲁之邑以居公故是年书齐侯取郓二十六年公至自齐居于郓夏公围成杜预谓成孟氏邑盖公自郓围成也秋公会齐侯莒子邾子杞伯盟于鄟陵左氏曰谋纳公也又至自齐居于郓言不成乎纳公也至二十七年两书公如齐公至自齐居于郓以见公屡求于齐齐卒不克纳故公复居于郓齐既不纳公遂往请于晋故二十八年二十九年两书公如晋次于干侯言如晋而曰次于干侯不与如齐同文者言公不能通于晋而待命于干侯也【杜预曰干侯晋境内邑】齐晋二国既不知季氏之恶复昭公之位故终公之身不能反鲁卒不免死干侯然自昭公之出始居于郓次于干侯播越于外固已非己之有而圣人于八年之间每岁必书公之所在及其居干侯也正月必书公在干侯不与季氏之专国也夫季氏专国政始于宣成之时逐君之恶虽非骤致然以千乗之国不能保一身则亦自昭公失政有以致之耳公既不君自致失国然自即位以来奔走齐晋奉承无缺则所以救援者实二国之君也齐侯居公于郓者三年公之求晋待命于干侯者四年亦非不久也以晋为盟主齐为强国土地之广兵车之众岂不能胜季氏向使齐晋合诸侯之师仗义而起则纳公于鲁无难者既不能然乃徒使人唁之【二十五年齐野井二十九年齐高张三十一年晋荀跞干侯是也】是齐晋虽有恤公之名无纳公之心考之经公自二年至二十三年如晋凡七唯五年十五年能通于晋余则至河而复至叔季孙宿叔孙婼季孙意如前后如晋凡七往则见纳用是知晋以季氏之专昭公失政故知有季氏而不知有公也又按史记晋世家昭公居干侯卫宋请晋纳公季平子私赂范献子是以晋不果纳是时六卿割分公室晋国益弱则晋之权臣自专国柄使晋侯虽有纳公之心亦势有所不可行也呜呼晋之威势既不能逞遂使季氏横恣日深无复忌惮卒致昭公之失国夫以鲁之事晋拳拳若此犹不能保公之位况其平居遇齐不逮晋十五又安能责齐之戮力哉
　　定公
　　纷纷多故
　　晋自文公主霸其后厉悼公继兴当时诸侯间有专盟会侵伐之事然大率皆晋主之则中国犹有所倚重陵夷及乎定公之时外则夷狄交横【二年楚伐吴四年呉败楚又入郢五年越伐吴十四年越败呉于欈李】内则专臣背叛【十年宋大心公子地奔陈公弟辰仲佗石彄奔陈十一年辰佗彄地入于萧以叛十三年晋赵鞅入于晋阳以叛晋荀寅士吉射入朝歌以叛十四年卫公叔戍来奔卫赵阳出奔宋北宫结来奔卫公孟彄出奔郑】而六卿竞起割分晋国晋方外畏内虞之不暇是以诸侯蔑晋肆为仇党十五年间书灭者四【四年蔡灭沈六年郑灭许十四年楚灭陈十五年楚灭胡】书擅防盟者八【七年齐盟郑八年卫盟郑十年公防齐卫郑于安甫十一年叔还如郑防盟十二年公防齐侯于黄十四年公防齐卫于牵秋齐宋防于洮】书侵伐者十三【六年公侵郑七年齐侵卫又七年齐国夏伐我西鄙八年公两侵齐齐国夏伐我西鄙晋士鞅侵郑卫季孙斯仲孙何忌帅师侵卫十年晋赵鞅围卫十二年卫公孟彄伐曹十三年又伐曹十五年郑罕逹伐宋】纷纷多故莫与拯援固不可望二霸之盛求如萧鱼之会亦不可也故虽以鲁之弱国亦侵郑侵卫前此所未有者今屡见于经盖自入春秋以来中国交乱于此为盛矣嗟乎以五霸望三王固不免于罪人以定哀之间望二霸则其功被一时不亦卓欤
　　陪臣叛逆盗寳器窃城邑
　　按五年左氏阳虎囚季桓子盟于稷门之内六年又盟公及三桓于周社盟国人于亳社七年齐人归郓阳闗阳虎居之以为政八年季寤公鉏极公山不狃皆不得志于季氏叔孙辄无宠于叔孙氏叔仲志不得志于鲁故五人因阳虎欲去三桓以季寤更季氏以叔孙辄更叔孙氏已更孟氏将享季氏于蒲圃而杀之公敛处父告孟孙曰季孙戒都车何故孟孙曰吾弗闻处父曰然则乱也乱必及子先备诸遂与孟孙为期欲以兵救孟氏阳虎季氏将如蒲圃桓子道适孟氏阳虎刼公与武叔以伐孟氏公敛处父与阳氏战阳氏战败説甲如公宫取寳玉大弓以出入于讙阳闗以叛九年阳虎归寳玉大弓鲁伐阳闗讨之虎奔齐请师以伐鲁齐侯将许之鲍文子谏乃止齐侯执阳虎囚诸西鄙虎逃奔晋适赵氏此阳虎在定公时乱鲁之实也又按左氏定十年叔孙成子欲立武叔公若藐固谏不听立之公南为马正使公若为郈宰武叔使郈马正侯犯杀公若弗能武叔之圉人杀之侯犯以郈叛武叔懿子围郈弗克秋二子及齐侯复围郈弗克郈工师驷赤伪谓侯犯曰子盍求事于齐以临民不然将叛侯犯从之齐侯至赤宣言于郈中曰侯犯将以郈易于齐齐人将迁郈民众凶惧侯犯请行郈人许之犯遂奔齐十二年仲由为季氏宰将堕三都于是叔孙氏堕郈季氏将堕费公山不狃叔孙辄率费人以袭鲁公与三子入于季氏之宫仲尼命申句须乐颀伐之费人北国人追之败诸姑蔑不狃辄奔齐遂堕费将堕成公敛处父谓孟孙堕成齐人必至于北门且成孟氏之保障也无成是无孟氏也子伪不知我将弗堕冬公围成弗克此定公时鲁堕三都之实也夫国以寳器为重城邑为固皆国君之所当守今僭乱之臣得以刼其重器据其城邑是无国也然当定公之时鲁国衰防至此为极则陪臣作乱宜非公所能制盖其祸出于昭公失政季氏专权驯致逐君之恶当时鲁国知有季氏不知有昭公是以陪臣袭其叛逆之迹盗器以出专邑自强无复顾惮而三桓缩手受制惴惴畏栗刼盟囚辱反下同于奴所赖孔子之圣仲由之勇仅能逐之故鲁祚不至于遽亡其亦幸欤
　　哀公
　　伐邾会吴
　　呜呼甚矣哀公之不君也继昭定之昏寳器既去而复得强邑既失而仅存陵迟废坏至此极矣公既不能振兴鲁国则区区保守封域仅免于难可也曽不是惧且勤师外讨慿陵小国务为吞并抑何昏庸如是耶夫元年仲孙何忌伐邾二年三卿复伐之取漷东田及沂西田左氏谓邾人以二田赂鲁故州仇何忌及邾子盟于句绎鲁既得田而结盟亦可已矣然三年州仇何忌又帅师围邾六年何忌又帅师伐邾七年公亲伐之且入邾而以邾子益来至八年呉为邾故将伐鲁齐亦如吴请师欲伐我乃始归邾子益于邾则其贪暴之心前所未有也夫公之伐邾若此其甚至于吴则切切奉事之不暇六年叔还会吴于柤七年公会吴于鄫至八年吴以邾故加兵伐我而公之事吴尤加于前故十年公防吴伐齐十一年又会吴伐齐十二年会于槖臯十三年会于黄池盖当时诸侯之国其强盛可恃者莫加于吴故鲁畏事之如是其谨也噫鲁以周公之后守土东藩而屈以事人莫适为主方晋主盟则背齐而事晋及齐见伐则舍晋以求齐齐晋既衰则又转而归吴矣夫以中国诸侯而卑事夷狄鲁不知耻尚欲挟强凌弱以规目前之利若哀公者其何以为国哉昔楚瓦城郢沈尹戍曰子常必亡郢苟不能卫城无益也诸侯谨其四境结其四援民狎其野三务成功民无内忧而又无外惧国焉用城今吴是惧而城于郢守已小矣能无亡乎然则国家之衰以城为固其兴也以德为固疲民以城邑可以纾目前之患非保国之长防也哀公当昭定衰陵之余不务修德以强其国而唯城筑是务故三年城啓阳四年城西郛五年城毗六年城邾瑕比岁劳民以免无患殊不知亟城弗处民罢弗堪吾恐鲁国之忧不在诸侯而在萧墙之内也悲夫
　　鲁大夫【自襄之后见经者唯三家及叔肸之后耳更无他族】
　　鲁大夫书于经者四十七人其间不称族者五人无骇翚挟柔溺陆淳云疾溺专命故去氏是也先儒谓皆大夫之未命者唯翚于桓三年称公子则至是时始命以族故也按经诸侯之子称公子公子之子称公孙若公子益师公子彄公子结公子买公子偃公子遂公子憖皆羣公之子也若公孙敖公孙兹之类皆羣公子之子也益师【孝公子字众父】公子结公子买公子偃【宣公之子】公子憗皆无子孙见者翚柔溺世绪亦不可考今采其族类前后可见者别言之　无骇公子展孙卒于隠八年公命为展氏至僖十五年经书震夷伯之庙杜预谓夷伯展氏之祖父则知无骇之先也　公子彄孝公之子左氏所谓臧僖伯其后则有臧孙辰【彄孙文仲】臧孙许【辰子宣叔】臧孙纥【宣叔子武仲】　公子遂左氏所谓东门襄仲【庄公子】其子曰公孙归父【子家】于宣十八年自笙奔齐后其继遂之嗣曰仲婴齐【昭子】叔肸【惠伯】宣公之子也其子曰公孙婴齐【子叔声伯亦曰子叔婴齐】婴齐之子曰叔老叔老之子曰叔叔子曰叔辄叔辄子曰叔伯伯之子叔鞅【穆伯之子】叔诣叔辄之子也【季子】其鲁孙曰叔还【成子】　若夫庆父【共叔】叔牙【僖叔】季友【成季之子】则皆桓公之子也三人在庄公皆为卿其后三家共秉国之政所谓三桓子孙是也庆父之子曰公孙敖左氏云孟穆伯敖之孙曰仲孙蔑【孟献子】蔑之子曰仲孙速【庄子】速之子曰仲孙羯【孟孝伯】羯之子曰仲孙貜【孟僖子】貜之子仲孙何忌此庆父之族也　叔牙之子曰公孙兹【叔孙戴伯】孙曰叔彭【生叔仲惠伯】兹之子曰叔孙得臣【庄叔】得臣之子曰侨如【宣伯】侨如之弟曰叔孙豹【穆叔叔孙孙穆子】豹之庶子曰叔孙婼【叔孙昭子】婼之子曰叔孙不敢　【子】不敢之子曰叔孙州仇武子此叔牙之族也　季友之孙曰季孙行父【文子】攷文子之子曰季孙宿【武子】宿之子曰季孙纥【悼子】纥之子曰季孙意如【平子】意如之子曰季孙斯【桓子】此季友之族也凡此皆鲁之世卿族类见于经之大略也今考其行事系于政者请原其终始　隠之大夫曰公子益师公子彄无骇翚挟五人益师彄挟以卒见无骇翚以事见夫无骇翚挟非卿故不称族则不当登于册书亦不当以恩录其卒盖古者诸侯之卿皆受命于天子春秋之时诸侯自命之而已赐族者则书族未赐则书名无骇翚挟亦卿也以未赐族故特书其名以明非世卿也且周室既东礼乐征伐之柄专于诸侯故盟防侵伐自出其意今隠公在位凡盟防虽亲制之而侵伐多付于臣故二年无骇入极四年翚帅师防宋陈蔡卫伐郑十年又防齐郑伐宋夫入国重事也而以卿行是见隠公弱于主威而轻于臣也按左氏伐郑之役公不出师翚固请而行故不书族疾之也夫征伐国之大事而不由君命以出是隠不能制其臣而长羽父之专恣也至十年伐宋之师又不待公命贪会二国故亦去氏以贬之使翚专恣如此故隠公卒陨翚手不令终诚隠不善遇之过也　桓公之大夫曰公子翚柔二人公子翚以三年如齐逆女柔以十一年防宋陈蔡盟于折夫逆女亲迎之礼也而使大夫逆之盟诸侯所以结信而卫社稷也而使大夫会之则其失礼损威也甚矣　庄公之大夫曰公子庆父溺公子结公子友臧孙辰公子牙庆父友牙则桓之三公子也公子牙事不见经庆父二年伐于余邱三十二年如齐友以二十五年如陈二十七年如陈葬原仲三家之祸已萌于此矣盖庄公以兄弟之爱使三弟共执鲁政逮其卒也三家各争所立更三君厯数年祸始定其末世子孙终为鲁患盖基祸于庄公也溺以二年会齐师伐卫左氏谓疾其专命故去氏公子结以十九年媵陈人之妇于鄄与齐宋盟结乃矫命专盟书遂以恶之若曰结之盟出于安国家利社稷可以专之则是年冬齐宋陈加兵于鲁岂所以安国家利社稷哉夫溺专伐结专盟皆弗之禁是庄失君之柄也然庄公内不能防闲其母其能制臣之专乎唯二十八年臧孙辰告籴于齐虽天灾流行国家代有而公之为国不能预畜以待饥是亦庄公之罪也　至闵公在位不久大夫罕见唯元年书季子来归二年书庆父奔莒当是时国难未已故或归或奔自作弗靖莫能制之　逮僖公即位祸难始夷其大夫则有公子友公孙兹公孙敖公子遂公子买五人友之见经者五元年败莒师三年如齐涖盟七年十三年如齐十六年始卒兹之见经者三四年侵陈五年如牟十六年卒敖之见经者一十五年救徐遂之见经者六二十六年如楚乞师二十七年入杞二十八年如齐三十年如京师如晋三十一年如晋三十三年伐邾买之见经者一二十八年戍卫不卒戍刺之当时更二霸主盟中夏政事多主于齐晋其间唯败莒如牟如楚乞师入杞伐邾乃专为国事然大抵不过奉君师旅及从盟主之命救伐诸侯聘事霸主交好小国无他专僭之事则僖公御得其道故也　文公继祚其大夫曰公孙敖公子遂叔孙得臣季孙行父叔彭生五人敖之见经者八元年会晋侯冬如齐二年会陈宋郑晋盟五年如晋七年如莒涖盟八年如京师不至奔莒十四年卒于齐十五年齐以防归遂之见经者九二年如齐纳币六年如晋会葬襄公八年会晋赵盾盟于衡雍又会雒戎盟于暴九年会晋宋卫许救郑十一年如宋十六年及齐侯盟于郪邱十七年十八年两如齐得臣之见经者五元年如京师三年会晋宋陈卫郑伐沈九年如京师葬襄王十一年败狄于咸十八年如齐行父之见经者七六年如陈秋又如晋十二年城诸及郓十五年如晋秋又如晋十六年会齐侯于阳谷十八年如齐彭生之见经者二十一年会晋郤缺于承匡十四年伐邾夫文公怠忽荒政不能绍箕裘之业凡会盟侵伐聘好列国皆委政诸臣故其在位十八年见于经者无几用见权夺于臣而不能自制其威福也是以圣人多变文以示义【在文公例】自隠至僖国之纪纲犹正于君自文以后则纲纪废弛浸以衰弱盖至此而一变矣　立宣公之朝者凡五大夫公子遂见经者四元年如齐逆女夏又如齐八年如齐至黄乃复辛巳有事于太庙仲遂卒于垂是也叔孙得臣见经者一五年书卒是也季孙行父见经者二元年十年如齐是也仲孙蔑见经者二九年如京师十五年会齐高固于无娄是也公孙归父见经者八十年如齐葬惠公秋帅师伐邾取绎冬又如齐十一年会齐人伐莒十四年会齐侯于谷十五年会楚子于宋十八年如晋冬还自晋至笙奔齐是也夫宣公居位之年与文公等事属于臣者鲜于文公之半岂其惩文公之过知稍正其纲维乎唯是十年以来委政于归父故终十八年公罕书经而归父预国事者特多逮公方没归父即自晋奔齐此亦专任之过也　成公继宣之绪其大夫七人季孙行父见经者六二年连三卿帅师防晋郤克卫孙良夫曹公子首及齐侯战于鞌六年如晋九年如宋致女十一年如晋十六年晋人执之舍于苕邱冬及晋郤犨盟于扈是也仲孙蔑见经者三五年如宋六年及侨如侵宋十八年会晋侯宋公卫侯邾子齐崔杼盟于虚朾是也臧孙许一见于经四年书卒是也仲孙蔑六见于经元年防八国围宋彭城又防四国次于鄫【系襄公】二年防五国于戚冬会九国于戚城虎牢五年会吴于善道十九年书卒是也季孙行父一见于经五年书卒是也叔孙豹见于经者十四二年如宋三年及诸侯之大夫盟四年五年如晋六年如邾十四年会十二国伐秦十五年城成郛十六年如晋十九年会晋士匄于柯二十二年救晋二十四年如晋冬如京师二十七年会八国于宋秋及诸侯之大夫盟于宋是也季孙宿见于经者十六年如晋七年如卫八年会晋侯郑伯齐宋卫邾人于邢邱九年如晋十二年救台入郓十四年会晋士匄十二国会吴于向冬又会六国于戚十五年城成郛十九年如晋二十年如宋是也叔老见于经者四十四年会十二国会吴于向十六年伐许二十年如齐二十二年书卒是也仲孙速见于经者一二十三年书卒是也仲孙羯见于经者五二十四年侵齐二十八年如晋二十九年防十国城杞冬又如晋三十一年书卒是也叔见于经者一三十年如宋葬共姬是也夫襄公之时三家浸盛盟会侵伐之举三家专其任行父以五年卒则宿以六年继其政蔑以十九年卒则速以二十年继其政速以三十三年卒则羯以三十四年继其政至豹则任政尤久其事倍详虽叔考叔弓间见于经然权非所专故其事亦略纥以出奔书初未尝与国事则知当时之权分居三家可知矣　昭公在位三十二年其大夫十人叔孙豹见于经者二元年防十国大夫于虢四年书卒是也季孙宿见于经者三二年六年如晋七年书卒是也叔弓见于经者十一元年疆郓二年如晋三年如滕五年败莒师于蚡泉六年如楚八年如晋九年会楚子于陈十年同意如仲孙貜伐莒十一年如宋葬宋平公十三年围费十五年书卒是也叔孙婼见于经者七七年如齐涖盟十年如晋葬晋平公二十三年如晋晋执之二十四年至自晋二十五年如宋冬十月戊辰书卒是也仲孙貜见于经者四九年如齐十年同意如叔弓伐莒十一年盟邾子于祲祥二十四年书卒是也季孙意如见于经者六十年伐莒十一年防七国于厥憗十三年晋人执以归十四年至自晋十六年如晋三十一年会晋荀跞于适厯是也叔辄见于经者一二十一年书卒是也叔鞅见于经者二二十二年如京师二十三年书卒是也叔诣见于经者二二十五年会九国大夫于黄父二十九年书卒是也仲孙何忌见于经者一三十二年会十国城成周是也夫自襄至昭三家日强昭公不君欲逐季氏而弗克反见逐于季氏次于阳州者一年居于郓者四年在干侯者三年卒陨于干侯不能复国诸侯不能讨国人不能诛盖权在其手而得以自恣故也况滔滔天下世卿不知其几季氏翫为故常恬莫之恤故使僭叛之徒得逞其奸心而不顾焉　定公继世其大夫六人季孙意如一见于经五年书卒是也仲孙何忌七见于经三年盟邾子于拔六年同季孙斯如晋冬又围郓八年又同斯帅师侵卫十年同州仇帅师围郈秋又围郈十二年同季孙斯堕费是也叔孙不敢一见于经五年书卒是也季孙斯四见于经六年同何忌如晋冬又及何忌围郓八年及何忌侵卫十二年又同何忌堕费是也叔孙州仇四见于经十年及何忌围郈秋又围郈冬又如齐十二年帅师堕郈是也叔还一见于经十一年如郑莅盟是也夫定公之时非特三家之强盛兼制鲁国而陪臣阳虎之流又出而乗三家之后互相刼制日趋乱亡故经于八年书窃寳玉大国之重器而盗得窃之见陪臣之僣叛也故经于定公书围郈围郓堕费堕郈皆以陪臣强暴刼制三家是以堕其强邑以抑其势也且叔在昭公时常主国事子孙亦屡继其政至定哀之际唯三家秉权叔之后殊罕见经矣用知鲁之季世其权专在三家犹六卿之于晋也　哀公乗统之末大夫见经者四人仲孙何忌五见于经元年戍邾二年同州仇及邾子盟于句绎三年同州仇围邾六年戍邾是也季孙斯三见于经二年同州仇何忌伐邾三年及州仇城啓阳秋书卒是也叔孙州仇四见于经二年同季孙斯仲孙何忌伐邾取田又及邾子盟于句绎三年同季孙斯城啓阳冬又同何忌围邾是也叔还二见于经五年如齐六年会吴于柤是也夫三家名氏多连书于经自哀七年以后至于麟则名氏絶不见矣盖三家至此日防故有事则协力以相济扶持目前久安之计耳逮其尽也虽欲协力以张国事且不可得此三家名氏自哀七年以来所以寂无闻也呜呼春秋一经更二百四十二年厯十二公诸侯僣天子自隠公始大夫专国政自文公始三家之盛则始于襄陪臣之强则始于定皆反覆相制以从危亡虽以孔子之圣道不行于时君徒垂宪于笔削以律万世而已可重叹哉







　　春秋比事巻四
　　钦定四库全书
　　春秋比事巻五　　　　　宋　沈棐　撰
　　晋
　　世家
　　按史记世家成王封弟叔虞于唐在河汾之东唐叔子奕为晋侯至穆公凡七世穆侯伐条生太子曰仇伐千畆有功生少子曰成师穆侯卒仇立是为文侯文侯十年周东徙三十五年卒子昭侯立昭侯封文侯弟成师于曲沃曲沃邑大于翼翼晋都也成师封曲沃号桓叔潘殳弑昭侯迎桓叔晋人攻之桓叔则还曲沃晋立昭侯子孝侯桓叔卒子代为曲沃庄伯弑孝侯于翼晋复立孝侯子鄂侯鄂侯二年鲁隠初立鄂侯六年卒子哀侯立哀侯二年庄伯卒子代立为曲沃武公哀侯九年武公伐晋虏哀侯弑之晋立哀侯弟缗二十八年齐小白始霸武公伐晋灭之周王命武公为晋侯列为诸侯尽并晋地而有之更号武公始都晋国武公伐晋二年卒子献公立十八年晋始见春秋实僖公二年也凡此盖晋之始封自唐叔在春秋前世系自入春秋始献公终定公传祚十二君合一百七十七年今考其行事见于经者次诸公论之
　　献公【名诡诸庄十九年立僖九年卒】
　　按史记庄十九年献公立在位二十六年至僖二年始以灭下阳见经前此未有闻者盖献公之初晋祚始定齐方主霸未敢与中国抗衡故独守一国未尝有侵伐之事亦不与霸者防盟是以终献公之世不过加兵于虞虢而已然献公之为君骄淫暴虐惑骊姬嬖二伍宠奚齐内则贼世子之亲外则残兄弟之国故见于经者无一善可录而累遭笔削之诛焉按经僖二年虞师晋师灭下阳左氏谓晋以璧乗假道于虞以伐虢虞公许之且请先伐虢晋会虞师灭下阳先书虞贿故也五年书晋人执虞公左氏谓晋复假道于虞以伐虢围上阳冬灭虢师还馆于虞遂袭虞灭之执虞公而脩虞祀书晋人执虞公者罪虞且言易也夫虞虢皆同姓之国而晋灭之其恶固可知矣然灭下阳先书虞师者虞贪晋之贿而假以道且请先伐之则虞为首兵故先言之左氏之説然矣至执虞公称晋人则深罪晋侯者也盖诸侯之义不得专执执得其罪者其恶小故或称爵执非其罪者其恶大故特称人今晋侯既专执又诱虞公以假道袭而执之其恶尤甚故称晋人左氏所谓罪虞且言易者非也五年晋侯杀其世子申生称晋侯称杀者罪晋侯也称世子申生者明无罪也盖郑克段于鄢讥郑伯以兄逐弟也晋侯杀其世子申生讥晋侯以殳杀子也郑伯不兄晋侯不殳皆有罪也然克段不称弟者以段之不弟也杀申生称世子以申生之无恶也言世子之无恶所以重晋侯之罪也犹曰以父之亲而杀其继世之子也呜呼献公以骊姬之爱杀世子申生立奚齐及其死也里克丕郑乃因三公子【申生重耳夷吾】之徒以作乱卒使奚齐卓子荀息见害于里克而里克丕郑又见杀于夷吾是以春秋书曰晋里克杀其君之子奚齐言君之子奚齐未立也又晋里克弑其君卓及其大夫荀息称君者卓己立也杀里克丕郑皆称晋者君杀之也称大夫名者其罪当杀也嗟乎春秋之义莫大于同姓而献公灭之莫重于世子而献公杀之卒使骨肉卿佐相继殂陨残暴不仁未有若此其流緜逺亦幸哉
　　惠公
　　晋与秦仇好
　　晋献公以女配秦穆公则秦晋婚旧之国也而恵公始立秦晋遂交战于韩惠公见于秦何其弃姻好事兵戎如是之遽耶按左传初秦纳惠公惠公入秦穆姬属贾君焉且曰尽纳羣公子晋侯烝于贾君又不纳羣公子赂秦伯以河外列城既而不与秦输晋粟晋闭秦籴故秦伯伐晋则韩之战直在秦而曲在晋也及晋请于秦许晋平而归惠公惠公卒怀公立重耳奔秦秦伯纳之文公用霸则秦之德晋深矣文公图霸中原秦伯率先请诸侯佐佑其绩是以城濮之战温之会翟泉之盟围许伐郑皆与晋戮力一心莫有携贰是又穆公有大惠于晋也文公即世襄公践祚秦伯闻晋之防围郑之滑取怨于晋于是有殽之师盖郑晋之与国也当文公时秦晋连兵服郑及文公没秦先背晋以围郑不克而入滑是以晋率姜戎败秦于殽为晋之説曰我文公主霸于秦尤亲盟伐同之用固婚好今君虽终言犹在耳而秦伯不哀吾丧伐吾同姓慿陵诸国与晋争霸蔑视我君败我盟好则殽之战秦实致之也为秦之説曰骊姬起难惠又出奔吾首纳惠公定晋之嗣惠公背好交兵于韩吾念穆姬之亲既而释之暨公不禄复纳重耳是用主霸中原大兴晋国今襄公忘我大德脩我小怨遽兴战伐覆我师旅则殽之战实晋之罪也秦晋两君各挟私怨由是累世之好一旦弃絶而日防干戈以相攻讨终于悼平不复盟好之事矣故自殽师以来秦晋战者三秦伐晋者七晋伐秦者五请按经传而论之文二年书晋侯襄公及秦伯穆公战于彭衙秦师败绩左氏谓秦孟明报殽之役也　七年晋人【灵公】及秦人【襄公】战于令狐按左氏初公子雍奔秦及襄公卒秦康公欲立之乃纳子雍于晋是时晋太子灵公也赵宣子患穆嬴之泣乃立灵公而拒秦遂败秦师于令狐夫彭衙之战虽秦报怨于晋然令狐之役据左氏以折之则晋直而秦曲也　十二年晋人秦人战于河曲左氏谓秦为令狐之役故秦伯伐晋秦惧晋而夜遁复侵晋入瑕凡此秦晋之三战也　文二年晋连宋陈郑伐秦三年秦人伐晋左氏谓晋报彭衙之役秦济河焚舟取晋地王官及郊封殽尸而还遂霸西戎此秦晋之交伐一也　文四年晋侯伐秦左氏谓围邧新城以报王官之役十年秦伐晋左氏谓是年春晋人伐秦取少梁经不书夏秦师伐晋取北征以报少梁之役此秦晋之交伐二也　宣二年秦师伐晋左氏谓元年晋欲求成于秦赵穿曰崇秦与国我侵崇秦必救之吾以求成焉冬赵穿侵崇秦弗与晋成故二年伐晋以报崇之役也八年晋师白狄伐秦左氏谓六年赤狄伐晋八年晋及狄平遂会晋伐秦此秦晋之交伐三也　宣十五年秦人伐晋【秦穆公】左氏谓秦师次于辅氏晋魏颗败之获秦力人杜囬成九年秦人白狄伐晋左氏谓诸侯贰晋故夫晋以秦两见伐故成十三年晋同齐鲁宋卫郑曹邾滕大兴兵以伐之左氏谓秦桓公既与晋厉公为令狐之盟经不书而又召狄与楚欲通道以伐晋诸侯是以睦于晋盖当时厉公主盟故能纠率诸侯同报秦怨此秦晋之交伐四也　襄十年晋师伐秦【景公】左氏谓九年秦景公乞师于楚将以伐晋楚子出师以为秦援秦人侵晋晋饥不能报经不书十年晋荀防伐秦报其侵也十一年秦人伐晋左氏谓是年晋侯防诸侯伐郑秦庶长鲍伐晋以救郑秦晋战于栎晋败晋人以秦见伐故十四年叔孙豹防晋荀偃齐宋卫郑曹莒邾滕薛杞小邾诸大夫复大兴兵以伐之左氏谓报栎之役此秦晋之交伐五也　自后讫春秋晋无战伐之事盖晋合诸侯大举伐秦秦畏晋之强是以不敢犯晋则晋亦弭兵于秦至昭元年秦景公弟鍼有宠而富或谮之恐诛遂奔晋秦伯之弟鍼出奔晋是也景公卒哀公立鍼遂归秦夫秦欲诛鍼而鍼亡于晋使秦不畏则必伐矣然而自鍼出奔前后无秦晋交伐之文是以知秦之畏也　昭十六年楚平王立求女于秦秦哀公以女妻太子建平王取之遂与楚交好而公室卑六卿强故秦晋久不相攻盖当是时国既弱秦多附楚楚方患吴之强比岁侵伐争主夏盟中国之所以交兵者唯吴楚而已故秦有侵陵之意惧吴楚之乗其隙亦所不敢也虽然经书秦晋战伐之文三书晋侯爵至秦则未尝书曰秦伯而文十年称秦伐者説者谓中国也秦夷狄也以中国待故虽恶而犹书爵贬也至贬秦之恶则待以夷狄之礼故特书秦而不称其爵然秦自殽之役结怨甲兵偿报不已故彭衙之战犹书侯秦师至令狐之役则疾之为甚遂贬称人然犹书及以为别异之文也至十二年河曲之战则二国之雠既易世矣而秦康晋灵尚防旧怨残民以逞其恶尤甚故孔子于此不书及焉盖恶其迭起偿报互覆师徒一目之也呜呼秦匹国且有姻旧之好宜其玉帛相加不替于终始也而自文公没两国结怨交兵攻讨曽无夙昔之欢是岂先王睦四隣之意乎春秋屡贬而深讥之非溢恶也
　　襄公【名驩僖三十三年立文六年卒】
　　襄公在位七年伐国者四【秦不与】僖三十三年书人帅陈郑伐许左云讨其贰于楚也文元年书晋侯伐卫左云讨其不朝于文公也三年书人合六国大夫伐沈沈溃左氏以其服于楚也是年楚人围江阳处父伐楚以救江左云门于方城遇息公子朱而还盖楚闻起师而围江解故还也夫文公之霸诸侯悉从惟卫侯许男不与盟会文公尝执卫侯且合诸侯围许而城濮之战又尝大败楚矣及襄公继立有绍霸之志故始伐许次伐卫次伐沈及楚围江则帅师以救之盖患楚之强暴畏诸侯之从楚故伐其与国解其围师皆所以折楚之骄蹇也夫当文公战楚伐卫之时声威所加孰敢抗晋今襄公亲帅师伐卫而卫敢报伐虽伐沈伐许示畏于楚而围江之师楚始见经则襄公之威力替于文公矣况处父救江不亟赴其难乃先伐楚欲其引兵自救而江围解非救患之师也是故明年楚人灭江又明年防六蓼使楚复肆侵暴岂非襄公之罪哉
　　晋与戎狄仇好终始
　　按僖十八年邢人连狄伐卫二十五年卫侯燬灭邢盖燬虽有灭邢之恶然邢连狄以伐卫是自灭之也晋自襄公始与戎狄同兵以伐中国其后或假狄师或防狄人或灭之败之伐之执之与戎狄交乱虽晋之强不至于败亡而蹈邢之失则一也故僖三十三年襄公及姜戎败秦师于殽宣六年成公帅白狄伐秦此连兵以伐中国二也宣十一年景公会狄于欑函此防狄一也僖三十三年襄公败狄于箕成十二年厉公败狄于交刚昭元年败狄于大卤此败狄三也宣十五年景公灭赤狄潞氏以潞子婴儿归十六年景公灭赤狄甲氏及留吁昭十七年顷公灭陆浑之戎此灭戎狄三也成三年景公伐廧咎如此伐戎一也哀四年定公执戎蛮子赤归于楚此执戎一也夫夷狄不可与共功也久矣以晋之大国雄长诸侯莫不聼命襄公虽为秦仇率中国诸侯以伐之当无不可而借力于豺狼无厌之人苟一时之胜遂使后世子孙缘袭其恶或与同好则连兵以伐人或乗其弱则伐之灭之无所不至皆非中国御戎之道也先儒谓戎狄乱华驱之可也灭之则甚矣先王盛时中国强足以制御四夷间有侵扰者不过疆场之害而已如是则驱之逐之不尽诛伐可也若夫春秋季世王道衰防夷狄暴横杂处华夏不胜其害非惩乂剪灭禽狝而草薙之则蛮戎丑类愈肆骄暴中国之患无时而息矣然则先儒之论可施于三代全盛之时不可用于春秋也虽欲攘夷狄救中国固霸者之美功也观国诸君灭戎败狄不过利其土地逞其威强而已安能攘驱拯救绍文公之烈哉若夫平公时执戎蛮子赤归于楚则其恶尤甚按左氏楚人围蛮氏蛮子奔晋阴地楚使告于赵孟子曰晋国未宁安能恶楚遂执而归之夫楚亦夷狄也今执夷狄以与夷狄是长其残暴也噫国之衰何其甚耶
　　灵公【名夷臯文七年立宣二年赵盾弑之】
　　灵公盟者三防者一救国二侵伐六文七年经书公防诸侯晋大夫盟于扈左云侯立故也公后至故不书所防先儒以谓文公怠政事多废缓既约盟而复后至故书徃防而隠其不及不序诸侯以见其不在故明年公子遂再与盟夫经既书公防书盟则不应公在不防此説非也盖灵公初立礼当亲与诸侯盟防以讲信修睦灵公不明不自如会乃遣大夫以往自是以后终灵公之世盟会侵伐皆出于大夫圣人疾其专恣而深恶灵之不君故即位之年因其会盟一寓笔削之意不使大夫得抗诸侯也　八年经书公子遂会赵盾盟于衡雍左云晋人以扈之盟讨公后至故襄仲防赵孟盟于衡雍报扈之盟也左氏以去年之盟公后至故衡雍之盟附会其説以为报盟耳然鲁自文公之初敦睦晋好比岁奔走攷元年公孙敖防侯二年及处父盟是年敖又盟士縠夫一岁之间而两与盟况间岁防盟盖鲁君事之常礼也安得因讨而后报盟也哉至十四年经书公会宋公晋赵盾合八国同盟于新城左氏谓从于楚者服耳且谋邾纳防菑也杜预以从于楚者谓陈郑宋攷经文自晋文既霸三国皆服从盟主未尝叛惟卫许不与盟会故襄公即位元年伐许二年伐卫至此始同盟则左氏所谓从楚者服盖卫许耳非陈郑宋也按左氏邾文公元妃齐姜生定公二妃姬生防菑文公卒邾人立定公防菑奔赵盾盟诸侯以纳之然以庶乱嫡名义不正故卒不克纳凡此主盟者三也　文十一年经书叔彭生防郤缺于承匡左云谋诸侯之从于楚者夫当文公时鲁大夫脩好而会多矣则彭生郤缺之相会盖以继前好也若以谋诸侯之从楚者则当合诸侯之大夫岂独鲁彭生一人哉凡此晋主会者也　九年经书楚人伐郑公子遂防晋宋卫许救郑左氏谓不及楚师卿不书缓也以惩不恪盖自文公霸诸侯楚惩城濮之败不敢加兵于郑郑亦服从中国厯襄至灵莫有贰心今楚复强与晋争郑而晋合诸大夫不能力救使亟得志晋已无及矣自此之后晋楚交兵不息使中国疲于奔命盖实是役也故宋卫许皆贬称人所以深罪也　宣元年书楚子郑人侵陈遂侵宋赵盾帅师救陈则楚至是亦强矣文九年楚人伐郑郑犹未服楚也故十四年新城之盟十七年伐宋之役皆与戮力同其好恶至宣元年郑始叛故与楚连兵侵陈侵宋既失郑惧陈为楚所得故赵盾帅师救之然不能也　文十五年书郤缺帅师伐蔡戊申入蔡者蔡服楚也蔡在文公时畏之强每与盟防文公既没蔡不能复从文十年书楚子蔡侯次于厥貉则知蔡之与楚久矣而十四年新城之盟蔡不见经故十五年郤缺伐之然伐而服之可也入其国不可也经书入蔡所以恶不能服之而以兵威残暴国也　十七年书晋人卫人陈人郑人伐宋者讨其弑君也十六年经书宋人弑其君杵臼为盟主故帅诸侯以讨之然宋以立文公诸侯不能平宋无功而还故四国皆贬称人也　宣元年书宋人伐郑讨其贰于楚也郑人与楚连兵侵陈宋二国赵盾帅师救陈遂致四国诸侯并力伐郑郑未屈服故冬又与宋伐之然称师者即赵盾救陈之师也不曰赵盾而曰师不与盾致四国之君故去其名氏以贬之所以抑强臣伸诸侯也　郑两被宋伐而畏楚之强犹未服故二年春受命于楚以伐宋是以晋人帅宋卫陈人侵郑以报宋耻郑于是始服矣故三年书楚人侵郑则知郑之始服也　宣元年书赵穿帅师侵崇者崇秦与国也按左氏欲求成于秦赵穿曰我侵崇秦必救之吾以求成焉是以侵崇盖晋方病楚比岁举师若秦又见侵其何以堪故欲伐崇以求成将以纾秦之难也而秦弗克成故二年伐晋是徒重秦之祸也其为计不亦左乎此晋侵伐者六也嗟乎灵公骄淫暴虐盟防侵伐皆制于其臣文公霸业至此始衰矣使楚人乗间得逞九年聘鲁十年会蔡十一年伐麋十三年围巢十六年灭庸其间服郑侵陈伐宋屡见于经不能制方且勤兵救御仅能扶持于目前比之襄公其不逮逺矣卒致身被贼杀盖不可逭之祸也
　　成公【名黑臀宣三年立九年卒】
　　成公在位不久事罕见经即位之初国难未宁方务内靖未暇勤诸侯也是以宣三年楚人侵郑四年伐郑五年复伐郑曽无救郑之师四年郑公子归生弑其君夷曽无讨乱之命是时更祸难未能逺恤诸侯故即位三年无一事见经至宣六年始有侵陈之役请条言之　经于宣六年书赵盾卫孙免侵陈左云陈即楚也陈以即楚见侵至是请成故八年书楚师伐陈是知请成于此年也然元年赵盾救陈称帅师此年侵陈不称帅师者盾有弑君之恶诸侯不能讨成公不能诛则乱臣贼子何所惩惧故圣人因其初见于经没言帅师盖不与其帅君之师以讨人也　陈以八年楚师见伐复求成于楚故九年荀林父帅师伐之按左氏扈之会陈侯不至林父以诸侯之师伐陈侯卒乃还然使诸侯同伐则经必书卿佐之名今独书林父或者谓林父帅之无将帅也夫兵重事也诸侯岂委一林父而不以将帅统之或者之説似未妥也是知侯帅诸侯以待夫扈而林殳自将以伐之耳　是年书楚子伐郑郤缺帅师救郑盖楚因畏乗防间以伐郑也郑自宣二年人合诸侯侵之遂服于虽屡被楚难而七年黑壤之会九年扈之防郑皆在列故楚子至是间而复伐之虽救郑而不能成救之之功遂使郑及楚平此经于十年所以书伐郑也　七年书公防侯合六国于黑壤者左氏谓侯之立鲁宣公不朝人止公于会盟于黑壤公不与盟不书盟者讳之也盖左氏以宣公比岁事齐而盟主初立鲁无朝聘之礼是勤于齐而怠于晋也故起是説以为公不得盟诚如左氏之説则若成十六年沙随之会不见公当有以别异其文曰公不与盟不当以公见止于晋而没言诸侯之盟也九年书晋侯宋公卫侯郑伯曹伯会于扈左云讨不睦也杜云谋齐陈按经文防扈之后书荀林父帅师伐陈则为是会者盖以谋伐陈也且晋主诸侯鲁当听于扈之会宣公不与者盖鲁邻于齐者也是时晋霸颇衰齐方强盛故齐自晋文既没盟伐不与晋同而鲁自文公末年事齐颇加于晋至宣公则尤甚矣在位几二十年惟黑壤之会不至盖简于晋也　夫晋侯在位七年侵伐救国者三为会者二其争诸侯营中国大要事鲜于灵公时当是时也齐不来从鲁不深服陈郑往来于晋楚或服或叛莫有常所则霸业之衰可知矣成公惩晋灵之祸务欲自靖其国故不区区于盟会侵伐之事虽其在位不久亦以国势至此不得不尔者欤
　　景公【名儒宣十年立成十年卒】
　　晋之勍敌者楚也其时从晋者齐鲁宋卫陈郑诸列国也景公在位十九年大抵始衰弱而中稍复振攷诸侯之服叛可见矣楚自宣公十二年败晋于邲声威丕振诸侯翕然归之至成二年楚人主盟于蜀其间与盟者上自齐宋鲁卫下逮邾薛凡十二国悉从楚命则其强盛莫甚于此齐自宣十八年晋卫连兵伐之逮成二年晋郤克大举鲁卫之师败齐于鞌国佐请盟至五年虫牢之盟始同晋好矣鲁自文宣以来皆一于事齐至宣十七年公会晋侯同盟于断道而成二年挟晋败齐始坚事晋之心矣宋卫自宣十年伐郑之役十二年清邱之盟皆一于从晋而卫背清邱之盟其叛晋者五年至宣十七年同盟断道始服于晋矣宋以病楚之伐【宣十三年十四年十五年】其叛晋者七年至成三年会晋伐郑始服于晋矣陈郑自宣十年与楚子盟于辰陵既而叛楚故是年楚子有入陈之役十二年有围郑之师陈终景公之世不复从晋而郑伯以成五年始服晋而同盟矣观六国之背晋皆在景公即位之初盖是时晋弱楚强诸侯畏楚横溃而往晋亦何能制之哉至鞌之战败齐之后兵威再强诸侯始有惧晋之心故晋之霸业坠而复举者在是一战之功也请复防其终始而备言之景公之盟会七侵伐八败战二救国二宣十二年书晋宋卫曹同盟于清邱会晋侯以是年邲之战败于楚师惧失诸侯故为是盟以结之然其从晋者止于宋卫曹三国而已齐鲁陈郑皆不在列则知诸侯之向楚而晋霸之衰也按左氏同盟之言曰恤病讨贰卿不书不实其言也盖是时宋伐陈卫救之是卫不讨贰也明年楚伐宋晋不救是晋不恤病也然则晋之弱楚甚矣卫易晋而救陈晋惧楚而不救宋晋为盟主坐视诸侯之从夷其何以恢霸业强中夏哉此圣人所以皆贬称人也　十七年书公会晋侯卫侯曹伯邾子同盟于断道者晋势未强诸侯犹未服从前年清邱之盟宋在而鲁不与此年断道之盟鲁服而宋不来得鲁失宋是见诸侯之携贰也按左氏以为讨贰齐使四大夫来盟晋辞齐盟执其三大夫既而逸之观明年经书晋侯伐齐则左氏之説似可信也　成元年书臧孙许及晋侯盟于赤棘者鲁坚晋之好以拒齐也攷鲁宣公在位奔走事齐甚于盟主至十七年始有即晋之心故是年公与晋侯同盟断道明年归父如齐成公继立惧齐以附晋见侵故复为此盟以深结晋好苟齐释憾于我得倚晋以为重也【成二年齐伐鲁故败之于鞌】五年书公会晋侯齐侯宋公卫侯郑伯曹伯邾子杞子同盟于虫牢者左谓郑服也夫景公自践祚以来会诸侯者唯此盟为盛齐宋郑卫咸与盟会岂独郑哉盖成二年齐已受盟于袁娄三年宋已从晋侯伐郑至卫则宣十七年同盟断道其服晋尤为久矣惟郑自宣十年叛晋从楚至此始受盟左氏所谓郑服者为此故也　七年书公会晋侯齐侯宋公卫侯曹伯莒子邾子杞伯救郑同盟于马陵所以坚众好而御强楚左氏谓莒服者盖莒本属齐既齐服晋故莒亦从之所以云莒服也　九年书公会晋侯齐侯宋公卫侯郑伯曹伯莒子杞伯同盟于蒲者左氏为归汶阳之田故诸侯贰于晋【八年韩穿言来归齐】晋人惧会于蒲以防马陵之盟楚人重赂宋郑郑贰于楚郑伯如晋执之讨其贰也盖成六年楚人伐郑晋栾书救之七年楚复伐郑景公合诸侯救之则晋之急郑非不至矣今此复会于蒲盟以相保盟墨未干牲血未扫而郑已有即楚之心是罪在郑而不在晋也故晋既执郑伯又使栾书伐之所以深罪其反覆者欤　成五年叔孙侨如会晋荀首于谷此晋鲁结好之常礼也鲁既比晋尤亲故合诸侯固盟之外尝私结晋好成元年臧孙许及晋侯盟此年侨如与晋荀首会所以致亲于晋凡此七者皆景公之会盟也　宣十二年书晋人宋人卫人曹人伐郑者前年楚子伐郑晋郤缺救郑不克郑与楚平故晋与三国伐之取成而还自此终景公之世三服而三叛是年服晋至宣十一年楚郑盟于辰陵一叛也十二年再服于晋故经书楚子围郑至十四年书晋伐郑二叛也成五年郑伯同盟虫牢则又服于晋矣至九年晋执郑伯栾书伐郑三叛也然其间伐郑之役必书晋侯书栾书此独称人者恶晋不能救之于始使郑无所援不得已而归楚又复连兵以伐之故贬称人也　十四年书晋侯伐郑者郑以邲之战晋败于楚遂即楚背晋不与清邱之盟此晋侯所以伐之　十八年书晋侯卫世子臧伐齐者齐不从晋久矣景公欲服诸侯以复兴霸业则莫若先服齐齐服而诸侯从之此晋于是年所以始伐齐也　成三年书公会晋侯宋公卫侯曹伯伐郑者郑自邲之战晋败于楚遂坚楚好宣十四年虽一伐之未能遽服自此成元年凡六年间无讨郑之文盖自知力不能得郑也及成二年晋败齐于鞌诸侯稍稍辑睦故三年合四国诸侯伐之左氏谓讨邲之役盖追本服楚之始且以谓郑覆师于鄤败晋偏军夫以晋之强防众诸侯压兵于郑如破朽耳郑亦安能败之假如左氏之説则成五年虫牢之盟郑何为与盟而服晋也　八年叔孙侨如会晋士燮齐人邾人伐郯者七年书呉伐郯呉始见经晋主诸侯使蛮夷入伐而莫之恤则罪在晋矣故晋于是年帅诸侯以伐郯讨郯之罪以塞已过不知郯成于吴非郯之罪晋当用师于吴呉服而郯从之矣今晋侯畏呉之强不能致讨而区区陵蔑小国亦何为哉大抵春秋之时惧强凌弱虽晋亦然观晋与楚争久矣其举兵于楚者不过一二而伐郑之师曽不少息其不能服楚以得郑犹不能服呉以得郯也然晋楚相仇未尝有盟防之好今晋伐郯以仇吴而自成十五年屡与呉防用见晋之畏吴尤甚于畏楚矣　九年书晋人执郑伯晋栾书帅师伐郑义见同盟于蒲　十年书公会晋侯齐侯宋公卫侯曹伯伐郑者左氏谓郑纳赂以求盟晋归郑伯则郑服于晋矣故厉公即位三年郑从晋以伐秦用见请成于此故也八年晋栾书帅师侵蔡者蔡之服楚不与陈郑同陈郑虽畏楚时或叛之惟蔡胁于楚不敢携贰诸侯不能争故经书蔡之文殊畧于陈郑惟晋文兴霸楚弱晋强故蔡侯三与盟防自后不复从者文十年书楚子蔡侯次于厥貉言次不言盟则知蔡之从楚久矣不必盟会以相结也十五年郤缺虽伐蔡而入之亦不能使其服从至是复书侵蔡距伐蔡之师逾三十年则晋之愤蔡可谓畧矣其愤之畧者盖不可觊其从故也凡此八者皆景公之侵伐也　宣十二年书晋林父帅师及楚子战于邲晋师败绩者景公自宣十年即位至此二年齐鲁背好陈郑附楚景公于是逺慕二霸之绩欲服楚以宗诸侯故因楚子围郑遂以林父帅师而兴邲之战然晋自灵成以来国势稍弱而楚值庄王之兴有蒍敖为之佐计其强弱晋固不能敌楚矣此林父所以取败也成二年季孙行父臧孙许叔孙侨如公孙婴齐帅师防晋郤克卫孙良夫曹公子首及齐侯战于鞌齐师败绩者晋为楚败楚势愈张鲁会楚子宋及楚平陈郑坚事楚之心齐卫忘盟会之好景公欲収合诸侯故宣十七年脩断道之盟鲁卫虽服而齐犹偃然无从晋之意故十八年晋衔伐齐未得志也至成二年因鲁卫之仇合三国之师一战败齐晋之威令始震于此矣盖景公之失诸侯者以邲之败其得诸侯者以鞌之战观二战之胜负以防诸侯之服叛则景公之业所以坠而复振举在是矣凡此二者景公之大战也　成六年书晋栾书帅师救郑七年公会晋侯合九国救郑者成五年郑伯会晋同盟虫牢故六年楚师伐郑晋栾书帅师救之也七年楚复伐郑晋复合诸侯救之夫晋之强弱与诸侯事晋之勤怠皆系郑之服叛而已晋之所以区区于郑者意非止于争郑所以与楚争衡也其与楚争衡所以制诸侯也故郑或叛晋则晋必伐之楚或伐郑则晋必救之郑之二境交被侵伐中国诸侯从以多事其原起于两雄之相争故其害之流蔓积数世而不息焉凡此二者皆景公之救国也虽然律春秋以三伐之法则晋楚均获罪于圣人崇中国以抑夷狄之强则晋为有功于春秋矣方景公初立楚人暴横入陈围郑伐宋侵卫中国诸侯苦其兵威而蜀之盟其从楚十一国使景公不能再命诸侯则华夏变而为夷狄惟景公不失旧业故自成三年以来楚虽强不致甚炽终景公之世惟伐郑两见于经无他侵伐之事则其抑戎狄卫中国之功亦岂小哉
　　厉公【名州蒲成十一年立十八年卒】
　　厉公在位八年经之所书特多晋当是时也诸侯侵伐会盟一听于晋莫有携贰而私仇好者此经书晋事所以特多也攷其终始而叅酌之其阻兵安忍务为威权虽一时畏服莫敢与抗而身卒不免于祸盖阻兵无众安忍无亲众叛亲离何以自保宜其及于难也夫晋之勍敌惟秦与是而厉公大合诸侯败楚伐秦秦不敢加兵以报伐楚不敢争郑以屡侵【楚惟成十五年一伐郑自十六年败后不窥中国】则其兵威所震可谓强矣由是上致王臣以会伐下揽诸侯以听命奔走左右惟晋之从然不务以德绥之而徒恃威力为强故自败楚之后逾年之间三合诸侯之师并力于郑则其阻兵可知矣以外则辱两诸侯【成十五年执曹伯十六年不见公又执季孙行父】以内则杀四大夫【十七年杀三郤十八年杀胥童】则其安忍可知矣夫惟残暴如此故君臣之间弑戮之祸相防而并起所以不免于程滑之手也且请其事而条言　厉公之会诸侯者三盟者二伐国者三【秦不与】大战一成十二年书公会晋侯卫侯于琐泽者厉公初立鲁卫欲亲晋故为此会按成十年卫侯之弟黑背帅师侵郑左以为晋侯命十一年厉公使郤犨来聘鲁及郤犨盟夏又使行父如晋用见卫鲁二国交结晋好尤异于他诸侯宜乎有琐泽之会也　十五年书公会晋侯卫侯郑伯曹伯齐世子成齐国佐邾人同盟于戚者左氏谓讨曹成公也按十三年曹伯庐卒于秦成公负刍杀其太子而自立故晋侯防诸侯于戚讨而执之先儒谓晋侯书爵者执得其罪也然曹伯之立既三年矣诸侯欲讨其罪则不当与之盟既与之盟则不当讨其罪今既盟而执之稽天讨渎齐盟虽曹伯罪在不赦而晋亦不为无罪则特书晋侯之爵乃所以深贬之也　是年冬书叔孙侨如会晋士燮合七国大夫会呉于钟离故特起离会之文以见夷狄盛而中国衰也按左氏楚申公巫臣结怨于子重子反巫臣奔晋请使于吴呉子寿梦説之乃通吴于晋巫臣教之叛楚故自成七年始大通吴于上国是时晋方与楚为敌欲挟呉以为强呉晋同则楚不足挫矣故晋士燮帅诸侯大夫会之然以大夫防之犹可一至其后则中国之尊诸侯之众往屈于吴莫以为耻则中国衰防殆有甚于前矣　十六年公会晋侯合六国于沙随者谋伐郑也书不见公者讥在晋侯也按左氏晋将战楚来鲁乞师齐卫鲁皆后战期鲁侨如谮于晋郤犨故晋独不见公盖鲁有侨如之难公待于坏隤申官儆备设守而后行是以后战厉公不恤鲁难而听郤犨之谮则晋不见公非鲁之罪故经直书而不讳所以罪晋侯也【十七年同盟于柯陵见下伐郑义】凡此皆厉公之盟会也　十六年书晋侯及楚子郑伯战于鄢陵楚子郑师败绩者十五年楚子伐郑郑成于楚故是年郑公子喜帅师侵宋以叛晋晋侯为是与楚郑结战厉公方强故能败二国之师以报邲战之耻而上言栾黡乞师及战不言公者公不出师也于战言楚子郑伯而于败绩言郑师者败必称师此独言楚子所以卑郑也其卑郑者见其属楚以致败也　是年书公会尹子晋侯齐国佐邾人伐郑者郑虽败于鄢陵犹未服晋故晋帅诸侯以讨之　十七年书公会尹子单子晋侯合八国伐郑同盟于柯陵者前年晋合诸侯伐郑郑未克服又合诸侯伐之左氏谓盟于柯陵防齐之盟也楚子救郑诸侯还则郑不受盟可知矣是年冬公会单子晋侯合八国伐郑者郑虽屡被侵伐而挟楚愈固故晋侯又以诸侯伐之夫自襄灵以来与楚争郑久矣未有三合师徒而不能服郑者况厉公鄢陵之战有震楚之威宜乎蕞尔之郑不讨而自服矣今晋大兴诸侯之师三伐而不能服郑岂其兵威之不强盖德不足以怀之也凡此者厉公之战伐也夫厉公三乞师于鲁十三年郤锜乞师公遂会晋侯合八国伐秦十七年荀防乞师公遂会晋侯合八国伐郑惟十六年鄢陵之役栾黡乞师而公不往会无他诸侯与晋戮力如伐秦伐郑之师者盖诸侯畏楚之强不敢必于从晋使晋能胜楚固十国之福苟惟一败不振则祸不旋踵矣此鄢陵之战所以独称晋侯也然自戚之盟宋齐怠于从晋故其会盟会伐皆以大夫从之亦晋侯暴厉不道不足以结之故也噫小白召陵之盟重耳城濮之战皆足以威服强楚以伸中国之气固有功于春秋矣然其恃功而骄敢傲王室故小白盟楚之后则会王世子盟王人致宰周公重耳败楚之后则两致天王一盟王人此风一起至于厉公幸胜于鄢陵则自许以二霸之功故敢蹈二霸之罪伐郑之役三致王臣则其陵傲王室又非止于盟会而已矣夫以二霸之贤且犹不免况厉公之暴者乎呜呼周室其衰矣






　　春秋比事卷五
　　钦定四库全书
　　春秋比事巻六　　　　　　宋　沈棐　撰晋
　　悼公【名周成十八年立襄十五年卒在位十六年】
　　晋自文公兴霸其子孙更五君皆无显迹足以昭前人悼公自外至国人贤而立之遂能率服诸侯外强内安用成霸业比功重耳可谓盛矣攷其大要始勤宋次服陈郑次又服郑后制秦定卫垂休身后犹能杜强楚之侵陵而中国頼以不扰自襄灵以来未之有也请列其事而言之　宋共公卒荡泽作乱杀公子肥华元奔晋鱼石奔楚逮十八年楚郑闻晋之乱伐宋彭城以纳鱼石冬又侵宋宋人告难于晋悼公遂会诸侯同盟于朾左氏谓谋救宋也宋辞诸侯而请师以围彭城故十八年晋侯盟以谋之襄元年晋栾黡合九国大夫围宋彭城左氏谓彭城非宋地追书也于是为宋讨鱼石遂称宋且不登叛人也盖楚子伐宋取彭城使鱼石守之所以逼宋也伐取宋邑宠其叛臣则楚之恶可知矣故虽入楚孔子还系之宋所以抑强狄而黜叛逆也按左氏云彭城降晋晋人以鱼石置诸瓠丘若此者悼公动宋之绩也　晋愤郑之比楚故是年韩厥帅师伐之而楚使公子壬夫侵宋以救郑明年郑师伐宋又帅宋卫侵之是年秋晋荀防会六国大夫于戚冬又会九国大夫于戚遂城虎牢以逼郑郑乃求成公羊谓虎牢郑邑言城之不敢取之为中国讳伐丧也【是年郑伯卒故】夫不言伐取且不系之于郑皆所以与晋也郑叛去中国与楚比周荀防再会于戚城虎牢以逼之然后始服故不系之于郑使若自城中国之邑然后郑服以安诸侯晋之美也公羊以为讳伐丧岂不陋哉且戚之始防齐滕薛小邾不与而次会皆与者左氏谓元年鄫之会崔氏有背晋之言滕薛小邾不至皆齐故也晋请于齐齐惧晋伐故戚之再会齐帅小国从之然终悼公时盟会侵伐唯崔氏太子在列齐侯未尝亲至其间如彭城之围鄬之会齐又不来则知齐虽名为从晋而其实有贰晋之心也逮三年晋已得郑故大合诸侯盟于鸡泽以结郑之好而陈侯使袁侨如会遂以诸侯大夫共盟袁侨夫陈之比楚久矣唯重耳定霸于城濮始来会盟自后一于附楚虽间从晋好不旋踵而叛之则晋之得陈尤难于得郑也今悼加兵于郑仅得就盟于陈不举一戢乃能使慕德悦义背强楚而即中国则其霸业之强殆不减于重耳焉若此者悼公服陈郑之绩也虽然陈之势不与郑等盖其地逺国弱胁制于楚虽中国盛强可使蹔来而不可使久故郑可争也陈不可得也五年晋防戚之会合十四国以戍陈未几而楚师伐之晋侯虽以诸侯之师戮力救陈而七年鄬之会陈侯迯归自是不复盟会矣非悼公德不足以怀之强不足以服之盖其势不可也楚既得陈复欲争郑故八年晋侯会诸侯于邢邱左氏谓郑伯献蔡防于会遂亲听命故是年冬楚公子贞帅师伐之封其侵蔡也郑惧楚之伐遂与楚平故九年晋侯合十一国以伐郑郑又克复于是同盟于戱盟会方罢楚复伐郑郑人又与楚平是以十年楚郑连师伐宋而晋侯合十二国伐郑以报之遂城郑虎牢二年城虎牢而郑服此年戍虎牢而郑不服故城虎牢则不系之郑戍虎牢则以郑言之盖诸侯与楚争久矣自襄二年至于此年郑凡再服而再叛始也诸侯大夫城虎牢而郑服今以十二国之师重兵戍之而不能得郑是诸侯之无能也故虎牢虽诸侯所戍孔子还系之郑盖讥之也至十一年郑帅师侵宋晋以诸侯伐郑同盟于亳城北郑虽受盟旋以叛晋故与楚子伐宋而晋侯又以诸侯伐之会于萧鱼郑始服也至此萧鱼之会郑凡三服而三叛自是一服之后中国能有郑二十年盖自二霸以来服郑之功未有若此之懿也夫言伐而复言会者得郑伯之辞也故下文云公至自会不以伐郑致文云楚人执郑行人良霄则其得郑可知矣然既得而不以盟结之乃独书会者盖九年戱之会是年亳城比之盟非不盟也然其反侧之心虽盟无益今郑知楚不足恃而坚从晋好不假盟约故特会之而已若此者悼公服郑之绩也　夫楚已惧矣郑已服矣为晋之敌者惟秦而已盖秦晋结怨自襄至悼凡六君矣交兵不息偿报无时而悼公于襄十四年服郑之后使荀偃合十三大夫并力伐秦自此终于春秋秦不复窥晋若此者悼公制秦之绩也　是年卫侯不君为殖孙林父所逐出奔于齐晋士匄合七国大夫于戚左氏谓谋定卫也是时卫已立剽晋侯欲讨之中行献子曰伐之未可以得志而勤诸侯不如因而定之盖使卫侯无罪而见逐则剽不可不定卫不可不讨今卫侯得罪于卫自取奔逐之祸则立卫剽而安诸侯可也若此者悼公定卫之绩也至若强呉则自厉公之时与之会于钟离悼公继好凡三与吴会襄五年晋侯合十四诸侯于戚吴人听命于会夫呉负夷狄之性强狡猃狼不易制也今兹逺慕中国来会诸侯非悼公威命足以制之也故圣人于此特书吴人所以进之也十年晋侯合十一诸侯会于柤左氏谓吴子寿梦也于是荀偃士匄请伐偪阳而封宋向戌焉遂灭之而戍偪阳乃与宋公【偪阳中夏之防国也】夫逺会强夷以灭中夏之防国此则悼公之罪也至十四年晋士匄合十三大夫会吴于向左氏谓呉告败于晋【为楚败】会于向呉谋楚也范宣公子数呉之不德以退吴人攷之经楚伐吴在襄三年距向之防逾十年矣何为至此始防晋以谋之以吴之强中国诸侯犹惮而从之何畏楚哉左氏之説似未安也虽然吴者楚之仇雠而中国之声援也故中国得呉可以饵楚之暴而吴楚交横则中国益防而夷狄益盛矣然则晋凡三会强吴进不与之结盟退不与之攻伐特为会以礼之诚得所以权时之宜而以霸主临帅诸侯而往会焉亦足以伤中国之衰防也夫悼公盟诸侯者三莫盛于三年鸡泽之盟会诸侯者八莫盛于五年戚之会伐国者六莫盛于十一年伐郑之役欲观晋霸之盛即此三者可以晓然矣
　　平公【名虎襄十六年立昭十年卒在位二十六年】
　　平公在位二十六年即位之初承悼公之烈郑已服从中国故侵伐罕见惟齐背好数与鲁仇卫邾皆一叛盟会伐曹伐鲁而卫且有弑君之乱故见于经者时有执伐之文自襄二十年以后大夫交乱无国无之自二十七年以后夷狄侵中国之柄浸逞残暴是时晋虽有盟会以亲诸侯而与夷狄狎主夏盟混然无别至昭二年以来则诸侯各救国乱不暇相攻而中国之盟会寂然不复讲矣呜呼悼公之业一跌不复晋主诸侯使衰乱至此岂非平公之罪哉请总其事而言之　襄十六年平公始即位合十一诸侯会于湨梁晋人执莒子邾子以归以鲁故也盖悼公时邾莒数侵鲁境【襄八年莒伐鲁十年十二年又伐鲁十四年侵鲁十五年又伐鲁】鲁与邾莒常与会盟服从中夏而邾莒背盟弃好敢陵大国故平公于此执之然而邾莒既预盟防退复执之非所以正其罪也执而以归不归京师非所以尊王室也至十七年经书邾子牼卒则知前年晋执邾子防已赦之故也邾人不悛是年冬复伐鲁南鄙故十九年祝柯之盟晋执邾子以讨其罪自是之后不复加兵于鲁矣齐以十六年伐鲁北鄙十七年两伐鲁十八年又伐
　　之卫以十七年伐曹背盟好而防干戈在诸侯不可不讨也十八年晋人执卫行人石买以曹故也是年大合诸侯围齐以鲁故也卫已服罪故围齐之役卫侯在列围胁既终故十九年诸侯盟于祝柯以固前好而齐犹未肯服也故经于是年书士匄侵齐闻齐侯已卒乃还彼三传皆取之是不然宣成而下政在大夫至此而尤专矣故士匄受命以出废命而还虽有不伐丧之善而堕君之命其罪又有大于此者齐以晋数见伐故十二年澶渊之盟来从晋好至此而齐始服矣然齐至二十三年又复叛晋伐卫伐晋连见于经故二十四年平公防诸侯于夷仪以谋伐齐而二十五年崔氏弑其君以悦于晋晋侯许之故盟于重邱左氏云齐成故也二十六年卫喜弑其君孙林父窃邑以叛晋人会于澶渊以林父故谋讨卫故彊戚田又执卫喜书晋人执得其罪也平公能终始力服齐卫故二十七年卫石恶受宋之盟二十九年齐高止与城杞之役皆从晋好莫有携贰则齐卫于此又复矣　许虽小国常叛中国之盟会在襄三年悼公尝一伐之至十六年许欲叛楚迁于晋许大夫不可左氏云故荀偃帅五国之师伐许讨其不迁也凡此数者皆平公营中国而正诸侯之事也然晋为盟主崔氏弑君以求成平公不能讨治其罪而受赂于乱臣之手苟欲其服降而不顾名义之重何以合诸侯哉逮卫之乱虽能执卫喜而受林父之窃邑则仇喜者非讨其弑君之罪盖讨其伐孙氏也【事见前】于齐则苟悦其服于卫则苟利其邑区区纠率诸侯为不义之举则晋德至此尤衰矣夫崔氏负滔天之恶人所弗容林父有叛君之罪宜诛戮不贷者也晋不能讨反嬖宠之以臣忘君是长权臣之祸乱也　盖自襄二十年大夫专恣奔乱浸不可制故经书大夫之事或杀或奔或叛比国皆然二十年蔡杀公子燮公子履奔楚三十年蔡世子般且有弑君之乱二十年陈侯之弟奔楚二十三年杀两大夫二十四年陈宜咎奔楚昭八年陈侯之弟招杀世子偃师公子留奔郑陈杀公子过二十一年邾庻其以邑奔鲁二十三年邾畀我奔鲁二十一年晋栾盈奔楚二十三年入于曲沃二十二年楚杀公子追舒昭元年楚公子比奔晋五年楚杀大夫屈申襄二十三年鲁臧纥奔邾二十五年齐崔杼弑其君二十八年庆封奔鲁二十九年高止出奔北燕昭十年栾施奔鲁襄二十六年卫喜弑其君孙林父入于戚以叛二十七年卫杀喜卫侯之弟鱄奔晋二十八年石恶奔晋三十年天王杀其弟佞夫王子瑕奔晋郑良霄奔许自许入于郑郑人杀之昭二年郑杀公孙黑襄三十一年莒人弑其君昭元年莒去疾自齐入于莒莒展舆出奔吴昭五年莒牟夷以邑奔鲁秦伯之弟鍼奔晋六年宋华合比奔卫凡此者上自天王次及盟主下至小国权臣起乱莫此为甚原其祸端盖起于襄十六年湨梁之防政在大夫诸侯防而大夫盟也晋宗诸侯平公方立不能一正纲维而使权移臣下故数十年之间权臣之乱所以相防而作也【襄十七年宋华元奔陈十九年齐杀高厚郑杀公子嘉虽有大夫之乱未始如二十年后之甚耳】由是楚人乗间得逞故二十七年晋楚会诸侯于宋晋与楚敌国也前此有征伐而无会盟盖中国诸侯倚晋为重赖以屈服强楚不使与中国之礼文也今晋不能服楚既合诸侯大夫同会又复与之结盟则中国之衰夷狄之强可知矣故二十八年书鲁公如楚以见中国诸侯莫不朝于楚矣三十年书楚使防罢聘鲁以见中国诸侯莫不受其聘好矣是以昭元年晋楚大夫会九国大夫于虢昔之从晋者今转而与夷狄交至昭四年楚遂得专制诸侯之会合十三国于申而堂堂之晋于此蔑闻矣楚得肆其暴横遂因会而执徐子因伐呉而杀齐庆封【庆封以襄二十八年奔吴】又以诸侯灭赖五年复以诸侯伐吴八年灭陈杀陈行人于征师陈孔奂执公子昭天下之政中国之事皆制于夷狄之手而晋及诸侯不复盟会之好是见中国不振丧乱日甚幅裂横溃权在夷狄于斯时也天下知有强楚而不知有晋也故平公之盟五止于襄二十七年为会六止于昭元年侵伐围各一止于襄十九年自是而降天下纷纷权臣蛊其内夷狄擅其外如前之所云云中国之气不可望其复奋焉以春秋之法责其祸首皆晋平之罪也呜呼悼公之贤其兴也如彼平公之昏庸其衰也如此举天下之盛衰系于一晋而一晋之强弱系于二君彼绍霸业为盟王者且犹若是况后世有天下者可不鉴其覆辙乎平公之盟五自湨梁止于宋是也会六自商任止于虢是也城一杞是也攷之经襄十六年平公会诸侯于湨梁戊寅大夫盟执莒子邾子以归按三年鸡泽之盟叔孙豹及诸侯之大夫及陈袁侨盟言诸侯之大夫此直曰大夫盟不言诸侯者鸡泽之会诸侯始夫政至湨梁则尤甚矣政在大夫故不言诸侯之大夫大夫无诸侯故也　十九年诸侯盟于祝柯即十八年围齐之诸侯也于是执邾子讨其伐鲁也二十八年合十三诸侯盟于澶渊左云齐成故也【齐始与晋平】二十五年盟于重邱左又云齐成故也盖齐二十三年背晋之好伐卫伐晋二十五年伐鲁晋合诸侯将伐齐齐人惧弑庄公以求成诸侯许之遂同盟于重邱庄公皆澶渊之盟加兵晋卫信不道也然齐人弑庄公以求成逆之大者晋侯不能信讨何以宗诸侯宜乎大夫日炽自是卒不可制也故先书崔氏之弑以着其恶焉　二十七年晋赵武楚屈建会诸侯大夫于宋左氏云宋向戍善于赵文子又善于楚子木欲弭诸侯之兵者楚许之故召诸侯而为此会复与之盟故经于会宋之下书曰豹及诸侯之大夫盟于宋然晋不能制楚反与盟会使得诱诸侯而制之则中国之衰前此未之有也凡此五者平公之盟也　襄二十一年平公合诸侯于商任左云锢栾氏也盖是年栾盈奔楚恐复奔诸侯为晋之患故为此会使诸侯不得受也　二十二年合十二国诸侯会于沙随左云复锢栾氏也于是栾盈在齐齐侯在此会明年遂弃好伐晋则知栾盈有以间之故也　二十四年合十二国诸侯会于夷仪谋伐齐也　二十六年鲁襄会四国大夫于澶渊以讨卫疆戚田取卫西鄙懿氏六十井以与孙氏赵武不书尊公也向戍不书后会也盖是年卫喜弑其君剽纳卫侯衎攻孙氏孙林父以戚如晋衞人侵戚东鄙孙氏愬于晋故晋赵武为此会以讨卫也　三十年晋人会十一大夫于澶渊宋灾故皆称人左云诸侯之大夫谋归宋财既而无归故卿不书无信也　昭元年晋赵武帅公子围会诸侯之大夫于虢左云防宋之盟也凡此六者平公之防也　襄二十九年晋荀盈防十一大夫城杞左云平公杞出也故治杞夫合诸侯以公救诸侯之急盟主之事也今平公私杞而役诸侯以从其命则何以使其怀服者哉凡此者平公之城国也
　　昭公【名夷昭公十一年立十六年卒】
　　晋自平公时昭公元年会楚于虢其后楚灵横制中国诸侯无会盟者十年昭公继立务亲诸侯故即位之初为会厥憖者一同盟于平邱者一而晋德既衰楚益暴横诸侯贰晋故自平公一盟之后诸侯无盟会者又十一年虽郑已服从中国无他侵伐然楚之陵蔑诸侯肆其毒噬非不虐也使晋能与楚争则必帅诸侯之师捍其骄锋使之狼顾胁息不敢复逞今昭公在位坐视陈蔡之夷灭而不能援师一救徒加兵于鲜虞同姓之国则晋之衰弱可知矣请攷经而备论之　昭十一年晋韩起帅七国大夫会于厥憖左云谋救蔡也盖是年楚子防诱蔡侯般杀之于申公子去疾帅师围蔡故韩起为此会谋以救之然而中国既衰力不敌楚徒为是防而不能救故是年冬经书楚师灭蔡执蔡世子有以归用之见中国之无能而愈増楚子之骄暴也　十三年晋侯会刘子合十四国同盟于平邱左云晋成虒祈【左传八年】诸侯朝而归者皆有贰心叔向曰诸侯不可以不示威乃并召防合诸侯于平邱晋将防盟齐人不可叔向曰告于齐齐人惧遂同盟于平邱齐服也邾人莒人愬于晋曰鲁朝夕伐我晋侯不见公故经书不与盟晋人执季孙意如以归以邾莒也夫自襄二十五年重邱之盟至此平邱之盟中国不防盟者十九年今晋昭一旦致刘子合诸侯同盟于此非能示威于诸侯也盖乗楚灵弑逆之祸尔虽乗其祸而晋实不能伉楚则上会王臣下合诸侯虽盟会之好其实无益也公不与盟者晋侯不与公盟也晋侯与公同事而不同盟又执意如以归非所以宗诸侯也天下孰不解体故自是讫召陵【定四年】诸侯不出者二十四年至如鄟陵之会晋不主盟则不足以宗诸侯【昭二十六年】十二年书晋侯伐鲜虞称国伐者狄之也楚灵公于灭陈蔡晋不能救其恶已甚今又与楚交伐同姓之国此夷狄之道也故于此狄之十五年荀吴帅师再伐鲜虞此不狄之者义已见十二年也夫襄二十五年重邱之盟皆称诸侯之爵自尔澶渊之会宋之盟城杞之役又三十年澶渊之防皆大夫主之诸侯不见者十九年至于平邱之盟诸侯幸一见经然攷其前后防盟大抵多出于臣则知平昭之际中国之祸非特逺在夷狄而近在于大夫者尤甚也呜呼惜哉
　　顷公【名去疾昭十七年立三十年卒】
　　项公在位十四年盟会侵伐特少于羣公盖盟以结信会以合好侵伐以救患讨贰皆盟主之事也然当晋盛强德礼威刑足以制服方国以命则从以讨则正此盟防侵伐所以协力同心而不废逮顷公时承平昭之后浸以衰防頽波至此横溃莫救诸侯各有贰心而晋之命令不足以摄威之是以四者所书寥寥不见于经虽仅有之然出于勉焉故盟不足以为盟会不足以为防侵伐不足以为侵伐用见晋之季世德祚不延区区自正其国之不暇又何以主诸侯哉今攷其事而详之昭二十五年晋赵鞅会九国大夫于黄父左氏谓谋王室也赵简子令诸侯之大夫输王粟具戍人曰明年将纳王盖二十二年王室有子朝之乱二十三年天王居于翟泉是防之后二十六年天王入于成周攷经之前后则左氏之説似可信也当是时晋已失诸侯欲以大义令之觊其归心故假王室之乱而为此防耳然勤王室者诸侯之任今大夫专之则知列国诸侯太阿之柄久已夺于臣下矣　二十七年晋士鞅防五大夫于扈左氏谓令戍周且谋纳昭公也宋卫皆利纳公固请之范献子取货于季孙不克纳【昭二十五年孙于齐】夫以晋德不竞大夫专权党私皆义以货自汚坐视诸侯之出逐而不能纳之则滔滔天下非诸侯之国皆大夫之国其国也且黄父及此两会齐皆不与而黄父之会从晋者九国今此从晋者五大夫盖知顷公不君莫能致齐而恃晋者尤寡矣　自是讫无盟会而侵伐之事特两见经一以灭陆浑之戎一以围周之郊而已虽然晋之衰弱若此之甚而强楚不乗其势残暴诸侯何也盖有吴以为之敌也时陈蔡顿胡沈许皆为楚所有不复觊心中原而又强吴奋起浸以病楚故昭十七年楚人及吴战于长岸二十二年吴败顿胡沈蔡陈许之师于鸡父灭胡沈陈夏齧皆楚之属国也为是楚不敢暴横中国而诸侯得以少休然则中国之有吴虽夷狄迭盛可伤盖亦一时少假其力也
　　定公【名宋昭三十一年立未卒而春秋终】
　　晋自定公衰弱尤甚前乎平昭顷三公虽不能力强霸业然诸侯犹与晋同好未敢相侵若敌国然逮定公时内则大夫叛乱外则诸侯见伐至若城周之役侵楚纳卫世子之师似皆近于正者而详攷其故实皆衰乱之举也请备载其事而言之　昭三十二年书韩不信帅十大夫城成周者二十六年天王入于成周诸侯戍之至此王使如晋请城成周以无勤戍人故晋合大夫城之然天子防故诸侯不城京师而大夫城之是天下无诸侯也故不曰京师而曰成周不与大夫城京师也然则城周虽曰美矣而权在大夫是尤见其衰乱也　定四年晋侯合十九国于召陵侵楚者楚与吴为雠敌吴方盛强楚人惮之故晋侯挟吴之强乗楚之衰大合诸侯以侵楚盖蔡许顿胡其臣服于楚久矣而晋不能伉楚亦久矣今臣服于楚者反从晋以侵之而晋侯一旦能合诸侯以兵楚用见楚方病呉故诸侯乗其势耳夫假吴威强以伐人固已可耻犹不能戮力一战破其城邑使殄灭无余以快天下之心徒耀师召陵轻侵而退则晋之无能可知矣然则侵楚虽曰美矣而不能成服楚之功是又见其衰乱也　哀二年书晋赵鞅帅师纳卫世子蒯瞆于戚忧四月卫灵卒卫人立辄辄蒯瞆之子故晋帅师纳瞆于戚其言于戚者为辄所拒不得入于卫也按定十四年卫世子蒯聩出奔宋今辄已立而经于纳奔皆称世子者蒯聩当嗣辄贪国叛父逆乱人伦以灭天性孔子正其名以书之也则晋纳蒯聩于名义为得正矣然以晋大国两举得义而卒不克纳尚何以长中夏哉然则纳蒯聩虽曰美矣而力不足以纳之是又见其衰乱也盖当是时内外多虞晋之所以为晋日趋于亡故定十三年书晋赵鞅入于晋阳以叛荀寅士吉射入于朝歌以叛继书赵鞅归于晋前此襄二十一年栾盈奔楚二十三年复入于晋入于曲沃经不书以叛者晋之威刑犹足以制之也故于是年冬书晋人杀栾盈见君之威刑足以制之也逮此赵鞅荀寅士吉射特变文以叛名之又书赵鞅归于晋而无执杀之文如杀栾盈者知君之威权夺于鞅于或叛或归莫敢谁何此则在内之乱也　定八年书晋士鞅帅师侵郑遂侵卫者定七年齐侯郑伯盟于咸又书齐卫盟于沙是卫郑两国已附齐而叛晋故鞅于此侵之又于十年赵鞅帅师围卫然皆不服至哀六年齐侯卫侯更连师伐晋二年晋赵鞅及郑罕逹战于铁盖知晋之不足惧也晋为是交怨愈深故哀五年赵鞅伐卫七年魏曼多侵卫十年赵鞅侵齐十三年曼多复侵卫而三国终不服夫齐为春秋强国犹时敢抗晋卫则附晋为多郑虽数叛晋从楚未尝敢与晋战也齐卫交兵于晋而蕞尔之郑且战于铁以争两国之胜负则晋之衰弱至此极矣此又在外之乱也夫衰乱如此不能争所必争而独用师于鲜虞故定四年晋士鞅帅师伐鲜虞五年围之哀六年又伐之是犹豺狼横道避而不顾而竭力于雀防之防也观其盟会之事旷然不讲独定四年盟于臯鼬此特侵楚而为此盟也皆不闻大合诸侯防盟修会以固中国之好如曩时者盖诸侯不亲则晋虽为此势所不可惜乎文公显显基业至定公而坠地中国复何所赖哉宜乎圣人伤之而絶笔于麟也自是之后荀范诸卿因邯郸午之难首倡祸端共伐晋阳頼韩魏以赵氏为请范中行氏为国人所逐逺奔陈恒三卿分晋之势成矣虽强横贪暴尚有智氏然防子嗣位深惎而痛恶之迨乎二卿水火互相吞噬智伯之不悛本不如赵防之能忍而又韩魏倒戈共起而制其后虽欲不令漆头为噐不可得也而唐叔之参虚遂分而为三矣何待迁俱酒为家人始见三家之鼎盛哉
　　晋大夫
　　晋自曲沃始盛人才辈出公族为尤着焉见于文者翼九宗五正顷父之子嘉父其首也桓公之世有师服栾賔韩万栾共叔诸人荘公之世有士蒍防子富子诸人闵公之世太子申生伐臯落氏有里克罕夷先丹木先友狐突诸人然皆不见于経见于经者有若荀息丕郑父始以见杀书皆不以盟防侵伐得书于经也厯惠至文经皆书晋侯晋人亦未有以名氏见者逮襄公即位文二年始书处父盟会自是以后大夫专盟防侵伐不可胜举皆自襄公之作俑也当是时处父盟鲁文公伐楚救江士縠盟三诸侯【宋陈郑】显然称名于册书于是盟伐之柄得专于臣下矣　灵公骄淫不君未尝出预国事皆其臣下专之故扈之盟书晋大夫衡雍新城之盟书赵盾承匡之会书郤缺伐蔡入蔡亦书郤缺救陈书赵盾侵崇书赵穿其他或称人或称师曽无晋侯之举是见主威夺而权臣僭盖尤甚于襄也　成公在位不久治乱无可攷然惩灵公之恶两防诸侯皆身亲之如赵盾侵陈荀林父伐陈郤缺救陈不过总偏师以当危事此亦臣之常职未若专盟防之僭也　景公兴衰植仆爵见经者居多虽邲之战书荀林父鞌之战书郤克伐廧咎如书郤克侵蔡书栾书伐郯书士燮伐郑书栾书合诸侯而大盟防则非诸臣所得预　厉公强愎不仁阻兵安忍固非晋之贤君然权纲不移于臣凡盟会侵伐所以营中国而长诸侯者多出于已惟三乞师【成十三年郤克十六年栾黡十七年荀防】两盟防【成十年郤犨来聘及鲁盟十六年行父及郤犨盟】经书大夫盖乞师与国非大国之君所躬为者而成十一年郤犨因聘鲁而盟十六年犨以晋卿盟鲁卿不过鲁欲结好于晋而势不敢与晋侯伉故因聘而结盟违上卿而盟晋卿廼鲁侯事晋之勤非晋大夫专盟之过也至钟离之防士燮合六国大夫以防吴此盖不以诸侯屈于强吴犹未至于甚专也悼公兴霸服陈得郑功烈固亦美矣而当时列国大夫各擅其政植党比私势焰愈炽悼亦因仍不革虽功烈可纪而弱于威制故大夫专恣遽甚于前者由悼公之起也大夫襄元年栾黡合八大夫围宋彭城二年荀防防五国大夫于戚冬人防九国大夫于戚遂城虎牢十四年士匄合十二国大夫防吴于向荀偃合十二国大夫伐秦士匄合六国大夫于戚类皆总诸侯之师主防伐之柄非专恣而何三年鸡泽之盟又其甚者诸侯失政盖始于此矣夫悼公同盟于鸡泽旣而陈侯使袁侨如防诸侯旣盟则哀侨如无盟可也己未诸侯盟戊寅大夫盟是大夫强而诸侯始失政也为悼意若曰陈侯使袁侨来非盟无以结之徒知急于服陈而不知盟以结信国政系焉是得一陈而失诸侯之政也平公继世国势浸防即位之初防于湨梁诸侯防而大夫盟则其政在大夫又有甚于鸡泽之盟也盖鸡泽之盟诸侯犹有盟也又称诸侯之大夫则犹有诸侯之辞今诸侯为会而大夫结盟且直曰大夫盟不复书诸侯之大夫无诸侯故也至二十七年赵武合八国大夫于宋遂盟于宋复系之诸侯者不与大夫无诸侯也不与大夫无诸侯者孔子伤天下之乱疾之甚也自是以前十六年荀偃合三大夫一诸侯伐许十九年士匄侵齐废命而还士匄防叔孙豹于柯虽曰大夫之专而诸侯防盟犹屡见于经自是以后诸侯尤防天下之政中国之事皆大夫持之故二十九年荀盈合十国大夫城杞三十年晋人合十一大夫会于澶渊昭元年赵武会十大夫于虢诸侯莫有见者是知天下之政中国之事皆主于大夫故也　昭公承衰防之绪享国不长事罕见经而十一年韩起防七国大夫于厥愸是亦悼平之故风也然犹能纠帅诸侯盟于平邱　至于顷公则未尝亲出盟防昭二十五年赵鞅防九国大夫于黄父二十七年鞅防五国大夫于扈皆属诸臣则其衰削殆有甚于昭公矣　陵迟至于定公颠危弗持将剖分于卿之手虽召陵之役黄池之防两见于经而侵伐之事大抵皆六卿专之故昭三十一年荀跞防季孙意如于适厯夏唁昭公于干侯此则知荀氏之专也　定四年士鞅伐鲜虞五年围之八年侵郑遂侵衞十三年士吉射入于朝歌以叛此则范氏之专也　昭三十二年韩不信合十三国大夫城成周此则韩氏之专也　定十三年荀寅入于朝歌以叛此则中行氏之专也　定十年赵鞅围衞十三年入于晋阳以叛复归于晋哀六年纳衞世子蒯聩于戚及郑师战于铁五年伐衞六年伐鲜虞十年侵齐此则赵氏之专也　哀七年魏曼多侵防十三年复侵衞此则魏氏之专也　凡此六卿磨牙鼓毒各有吞晋之心外则诸侯已离内则权臣僭叛定公于此鲁不一举手焉晋虽强曰晋其实六卿之有也圣人笔削之际盖不忍言所以絶笔于麟也晋自献惠文公则国政一出于君故经于盟防侵伐无书卿者襄灵成景厉公则国政渐夺于臣故经书侵伐防盟多主于卿自悼以来国政一委于大夫故末流尾大之患卒致灭亡不可复救然则人君威福之柄可不戒哉








　　春秋比事巻六
<经部,春秋类,春秋比事>
　　钦定四库全书
　　春秋比事卷七　　　　　宋　沈棐　撰
　　齐
　　世家
　　按史记世家武王平商封太公于齐营邱东太公脩政于齐通商工之业便鱼盐之利而民多归齐齐为大国都营邱自太公至哀公凡五世哀公时纪侯谮之周周夷王烹哀公而立其弟静是为胡公徙都薄姑哀公母弟杀胡公自立是为献公徙治临淄自献公至僖公禄父凡七世而入春秋盖隠三年也自僖公至简公终春秋之年传祚十四君合二百四十二年今攷其行事见于经者次诸公论之
　　僖公【名禄父惠公二十九年立桓十四年卒】
　　齐自太公之兴在春秋最为强国僖公当隠公时连结诸侯务为威强故三年盟郑伯六年盟鲁公八年盟衞侯人盟宋公相与同心协力以安社稷然其盟好之情不能相保一旦务利忘义则弃礼文防兵革怨连祸结转为雠敌故隠八年与宋盟而十年伐宋六年与鲁盟而桓十年十三年与鲁战隠三年与郑盟而桓十三年与郑战其间终始相好不加兵侵伐者惟衞国而已故隠八年与宋盟桓三年胥命于蒲十年战鲁于郎十一年又盟十三年战鲁郑纪三国皆与衞同其好恶而不至反覆也夫鲁宋衞郑诸国其交兵多矣此伐之彼必报之兴兵报复不能相下以其势相伉也惟齐视诸国最强故在僖公时毎连诸侯以伐人而未闻诸侯敢连兵以伐之者盖其土地之广甲兵之众威势之强足以凌蔑诸国故非特背好结怨与四国为敌而弱小之国亦屡被其患是以隠十年入郕十一年入许桓五年如纪其凌暴小国若此其甚也呜呼质子始交而交恶口血未干而背盟春秋之世与国一也而齐绍太公之裔领袖当世为诸侯之所倚重使僖公能以信义抚大邦以仁义交小国纠合同盟藩屏王室其谁敢不听不务为而逞其威势欲以自强遂使诸侯称兵相伐纷然四起无复忌惮则僖公其祸乱之首欤
　　齐僖与纪始终
　　按桓五年齐侯郑伯如纪左氏谓欲以袭纪纪人知之当是时齐郑交好故郑附齐图纪而鲁与纪姻国也鲁以十年郎之战与齐郑弃好至十一年郑庄公卒厉公立郑始与鲁结盟于武父故十三年桓公连纪侯郑伯及齐宋衞燕战盖郑始与齐好则附齐以谋纪及与鲁平则连纪以讐齐是齐纪之相讐郑未尝不与也及齐僖公卒襄公即位桓十五年鲁会齐侯于艾鲁于是好齐仇郑故十七年公会齐侯纪侯盟于黄盖纪鲁同心鲁与齐平则纪亦与齐平矣洎桓公以姜氏之乱见弑于齐齐鲁复为讐齐既讐鲁则灭纪之心无复假借故庄公元年书齐师迁纪郱鄑郚杜谓徙三邑之民而取其地也言以师迁见齐以兵威逼胁而彊迁之也纪既受制于齐不能自安其国故三年之纪侯之弟季以酅入于齐为齐附庸之国先儒谓季以邑入齐先祀不废社稷有奉书字以贵之是大不然夫酅纪侯邑非季所得专也今季虽削弱而纪侯犹在季安得挈而与人哉四年纪侯大去其国而齐遂并纪夫并人之国取人之地齐襄固不容诛然使纪侯亡国者实季之罪也不言灭者齐未尝加兵于纪由季以酅入而纪侯自去所以重季之恶也公羊谓襄公复齐之讐盖附会云耳襄公【名诸儿桓十五年立庄八年无知杀之】
　　襄公之恶罪在不赦者有三通文姜以乱大伦一也贪土地而灭纪国二也拒王命而纳衞朔三也南山之诗也曰鸟兽之行淫乎其妹夫襄公以国君之尊而为汚行上悖天理下灭人伦使桓公见贼于彭生以起两国之害按其罪虽裂肝碎首未为过也时无王政九伐公法不加焉使如襄公之恶尚能有国数岁始见殒于国人亦可为太息矣春秋之法罪莫重于灭国盖以兼并其土地戕乂其民人为恶之甚者也况自入春秋诸侯未有灭国者自襄公作俑于纪使纪侯亡宗庙社稷播越于外不得祀其先君襄公忍为残暴而莫之恤自是春秋诸侯例以灭国为常非公其谁啓之欤衞宣无道嬖杀适伋之死也朔实造之则朔得罪于衞其不当立明也宣公既没朔偃然自立得志于衞者五年泄职知义所在立黔牟以奉康叔使衞统复正则黔牟之不当废亦明也朔不当立黔牟不当废襄公利衞朔之附已乃会诸侯之师拒天子之命伐而纳之岂惟紊乱大义明教所不赦哉盖亦蔑有周室矣故等诸侯之罪则齐为重鲁次之诸侯又次之而朔之恶有不足论焉呜呼人伦不可紊也而襄公乱之敌国不可陵也而襄公灭之王命不可奸也而襄公拒之犯此三恶则何以绍祀太公雄长诸侯乎其不能令终宜矣
　　桓公见二霸
　　孝公【名昭僖十八年立二十七年卒】
　　按左氏齐小白夫人无子多内宠内嬖如夫人者六人长衞姬生无亏少衞姬生惠公郑姬生孝公葛嬴生昭公姬生懿公宋华子生公子雍小白与管仲属孝公于宋襄公以为太子雍巫有宠于衞姬荐羞于公亦有宠公许之立无亏管仲卒五子皆求立小白卒易牙与寺人貂杀羣吏而立无亏孝公出奔宋僖十八年宋公以诸侯伐齐立孝公四公子之徒拒之宋遂战于甗齐师败杀无亏故宋襄公立孝公而还夫有嫡则立嫡均庶则立长此古今通义小白无嫡六子皆庶而无亏出于衞姬为羣庶之长以义正之则无亏当立明矣小白惑于私嬖始属孝公于襄公又许易牙以管仲之贤不能断以大义卒致五公子之乱而齐之祸实小白管仲启之也及孝公既立二十一年与宋襄公盟于鹿上是时宋楚争霸故宋襄邀二大国主盟鹿上而宋楚二君霸业未定孝公未敢背宋而奉楚也至二十一年盂之防二十二年之战败宋师中国之势已在于楚而宋不足恃孝公于是始伐宋围缗以讐宋恩楚矣夫宋襄公天子之上公而楚夷狄也孝公之立出于襄即位之初既不能伐楚以继小白之业又不能辅宋襄以酬定立之恩乃忘徳背义弃华即夷使先君之功一旦坠地可胜叹哉
　　孝公与狄终始
　　小白兴霸天下赖之圣人许焉以其当狄人暴强之时而能纠协诸侯摧强暴之锋振中国之气是可嘉也自孝公起狄之祸甗之役求救于狄且与之结盟【僖十八年狄救齐二十年盟】自后狄恃其功侵犯不已【僖三十年三十三年又四年九年十一年宣三年赤狄四年狄】盖夷狄不可与之共功与之共功则终受其祸孝公即不能攘之却之以绍先君之烈复启其贪惏贻患子孙使霸业不能竞惜哉
　　昭公【名潘僖二十八年立文十四年卒】
　　晋文公事见二霸例齐鲁事见鲁公例
　　懿公【名商人文十四年立十八年齐人杀之】
　　按左氏鲁叔姬妃齐昭公生舍叔姬无宠舍无威公子商人小白之子昭公弟也骤施于国而多聚士尽其家贷于公有司以继之昭公卒舍即位商人弑舍而立其兄元元弗受及商人自立元不顺其政后五年齐邴歜之父弑商人齐人立公子元经曰齐人弑其君商人称商人者以见商人簒弑自立国人不与也夫齐自小白之没厯孝至懿凡三君或以战伐立或以簒弑立皆起于小白之没不正故互相攘夺不胜其祸然昭公之时商人骤施聚士逆意已萌而公不早图之飬就其恶卒至殒毙则昭公之死盖亦自取之也呜呼商人弑君攘国逞志于齐自谓长有封土无敢睥睨者然而数年间见殡仆乗身位两亡盖善好还事毎若此悲夫説者谓晋主盟中国诸侯之所倚仗也齐国之乱两君被杀曽未尝求救于晋晋亦莫之救何耶盖当是时晋灵当国昏暗不君自不免于赵穿之难安能救恤他国以振盟主之威哉
　　惠公【名元宣元年立十年卒】
　　与莒国终始
　　惠公在位十年事鲜系于他国惟鲁以娶妇取田交际为多已见齐鲁例文十年书元卒齐崔氏出奔衞崔氏乱齐事始于此祸虽起于惠公而崔氏之出惠公已没亦移之于齐大夫例惟齐伐莒自惠公后屡见于经遂次其事而论之考之春秋曹滕邾莒以下皆小国也然各有系属邾系鲁许系郑曹系宋其所以被伐者不过其奉事之国也惟齐与莒亦然按宣四年公及齐侯平莒及郯莒人不肯公伐莒取向盖莒鲁又同信好至宣公始加侵伐故十一年公孙归父会齐伐莒自是鲁无讐莒之文而齐每加兵于莒矣故十三年齐师伐莒襄二十三年齐侯袭莒二十四年齐崔氏伐莒昭十九年齐髙发伐莒二十二年齐侯伐莒盖次宣至昭伐莒者六虽宣十七年马陵之盟服晋以结盟好而终不免齐之侵伐盖其壤地相接齐之强盛足以控其喉襟也然齐自僖至懿更厯数君非不逞威小国而经无伐莒之文至惠公始云者盖齐鲁交结久矣而莒鲁之好前此未尝替也鲁既事齐则齐故重于侵莒至是鲁公平莒及郯莒人不从其请两国之好始相携贰鲁既连齐以伐莒则齐乗鲁之意称兵于莒者势使然也虽然使齐侯能怀柔小国终始不变聚向之役以大义规鲁使其悔祸于莒降心相从则惠公之德亦美矣哉
　　顷公【名旡野宣十年立成九年卒】
　　齐晋相雄久矣景公绍晋霸业未衰而齐至顷公国势浸弱鲁衞诸君皆附晋背齐敢从晋以征伐也故宣十七年晋侯为断道之盟使郤克请防于齐齐使妇人观而笑之克怒誓欲报齐使栾京庐待命于齐而归自是伐齐之役鞌之战皆郤克主事此齐晋交怨之由也故十二年书晋侯衞世子臧伐齐成二年鲁四大夫合四国伐齐齐师败绩衞以附晋为断道之盟故成二年衞孙良夫战齐于新筑鲁亦附晋取汶阳之田故是年四大夫战于鞌盖是时诸侯从晋齐师益寡故败鞌之后遣使请盟晋侯许之自是终成之世齐不复加兵于鲁则其惧晋可知矣噫齐霸之衰其基于此乎
　　灵公【名环成九年立襄十九年卒】
　　齐自晋重耳没罕从晋好至顷公时鞌之战败于郤克请盟袁娄遂听命于晋自成五年虫牢之盟至襄十四年伐秦之役凡盟会征伐从晋者二十八年其间盟者九【成五年虫牢七年马陵九年蒲襄三年鸡泽九年戯十一年亳城北凡九】会同者六【成十五年钟离襄五年戚八年邢邱十六年沙随襄十一年萧鱼十四年向】同伐者十一【成八年伐郯十六年伐郑十三年伐秦十六年伐郑襄九年十年十一年伐郑十四年伐秦又伐郑】同救者二【成七年救陈郑襄三年救郑】城者一【襄二年虎牢】皆附从盟主以正中夏却强楚也及襄十五年晋悼即位平公嗣立齐侯乗间复叛屡与鲁仇故四年之间侵伐鲁鄙者凡六盖鲁背齐事晋齐蓄憾已久赖景公一战兵威足以折之而厉公悼公或以威强或以德义皆能制齐而鲁赖以无恐一旦乗悼公之亡遂憾于鲁矣平公愤齐之横欲总前烈以抚诸侯是以襄十八年合十二国之师同围齐十九年率诸侯为祝柯之盟是时晋虽强而齐犹未服故衞孙林父晋士匄复帅师以侵伐之逮灵公卒庄公光立齐始服从晋矣然方齐未叛晋之初其听命于会者自虚朾之盟以后或崔杼或世子光或齐人皆不书齐侯何也按世家灵公十年晋悼伐齐齐令世子光质晋十九年立公子光为太子高厚傅之令会诸侯于钟离盖当时世子光在晋故晋合诸侯皆光摄齐事光既在晋齐无监国则灵公不敢亲往宜矣是以或遣崔杼或遣齐人间见于经也呜呼齐国之强不逮晋久矣为灵公者能崇德义修政刑使诸侯服从以胜晋则可不然则事之可也既不能强又不能弱而乗间抵衅乍叛乍服自取危辱亦谬矣哉庄公【名光襄二十年立二十五年崔杼弑之】
　　庄公鉴灵公之失畏晋见伐即位之初首从晋盟故襄二十年澶渊之盟二十一年商任之会二十二年沙随之会齐皆与焉及晋有栾盈之祸庄公于是伐衞伐晋既讐与国又虐盟主复失晋国之好故鲁仲孙羯帅师侵齐以为晋之掎角盖方庄公初立国有子牙高厚之难惧晋乗间侵伐不胜其患故勉从盟好以纾目前之祸及国难畧平于是因晋之隙敢肆傲侮而复贾怨于晋矣按左氏庄公为勇爵以登勇士作先驱之属以任武功故晏平仲数之曰君恃勇力以伐盟主若不济国之福也用是知庄公崇尚武力不修礼义故结怨大国曽莫之恤殊不知国势已頽诸侯离叛非可以力争也然庄公虽逞志于晋卒不能成尺寸之功身没之后子孙不免屈膝受盟胁制强国则侵伐之事果何所恃哉按世家初灵公取鲁女生子光以为太子戎姬生子牙姬嬖请牙为太子公许之遂徙光于东垂使高厚傅牙为太子灵公疾崔杼逆光而立之是为庄公庄公即位杀子牙崔杼杀高厚此崔杼立庄公之实也按左氏崔杼娶棠公妻庄公通焉崔子怒又以其间伐晋也欲弑公以説于晋莒子朝齐公享之崔子称疾不视事公问崔子崔子遂弑公此弑庄公之实也夫崔氏弑君倾国其恶固不容诛然方灵公之嬖戎姬欲立子牙崔子能明大义迎公于外立以为君其始非不正也而庄公淫乱不道乃通其室家卒致殒身失位蒙不朽之耻非其自取之欤虽然齐十四君其被弑者五无知弑诸儿商人弑舍邴歜阎职弑商人崔杼弑光陈乞弑荼其祸皆起于当时之君溺爱宠私定嗣不正故后世子孙攘国窃位互相殄灭为患有不可胜言者夫以小白之贤于此且犹失之而况于庸君乎然则有国家者立嫡定嗣不可不戒也
　　景公【名杵臼襄二十六年立哀五年卒】
　　齐晋两国相为强弱晋强则齐司诸侯以附晋晋弱则齐合诸侯以自强若鲁衞郑诸国则眎齐晋盛衰而为向背者也攷之春秋自襄二十九年至定七年则晋之势未弱于齐自是以后晋国既弱故齐以易晋而敢与抗衡夫何故以齐从叛及鲁衞郑三国之向背而知之按襄二十九年城杞之役三十年澶渊之会昭元年号之会十一年厥愸之会十三年平邱之会二十六年鄟陵之盟三十一年城周之役定四年召陵之会臯鼬之盟七年杀之会皆晋主会而齐与诸侯与焉则知晋势未弱齐未敢叛晋诸侯亦未敢遽趋齐也至定七年则鲁衞郑三国类皆舍晋适齐　故衞自是年齐执其行人侵之遂与晋侯盟于沙牵又会遽蒢哀元年齐衞伐晋三年围戚例皆叛晋与齐衞谋而终伐之也　鲁自齐庄时仲孙羯侵齐之后与齐为讐故崔杼伐北鄙逮景公立昭七年暨齐平叔孙婼如齐涖盟仲孙貜如齐其后鲁昭为季氏所逐二十五年公孙于齐齐侯唁公于野井取郓以居公公至自齐居于郓二十七年两如齐二十九年又唁公盖齐近鲁境故昭公投身于齐仗齐以复国也至定公七年齐与衞盟相结以图晋图晋则亦讐鲁故是年齐国夏伐我西鄙公两侵齐齐国夏又伐我十年始及齐平为夹谷之会齐人归郓讙阴田十二年公会齐侯盟于黄十四年公会齐侯衞侯于牵终景公之世齐鲁衞皆平而始无携贰也　郑自定四年召陵之会臯鼬之盟晋会齐诸侯交好至定六年晋使鲁讨郑之伐胥靡【胥靡周地周儋翩因郑人以作乱故晋使鲁讨之】鲁于是为晋侵郑郑畏鲁之患故明年盟齐侯于咸盖欲结齐以御之也八年晋士鞅帅师侵郑遂侵衞是年冬衞侯郑伯盟于曲濮盖是时衞郑皆附齐仇晋故晋侯侵郑则必侵衞而衞郑交盟欲一心以固齐好也自定十年齐鲁交平之后叔孙州仇如齐明年遂及郑平叔还如郑涖盟则鲁非特与齐好而郑之怨亦觧矣十四年衞公叔戍北宫结皆来奔是年公会齐侯衞侯于牵则鲁亦非特与郑好而衞之怨亦解矣大抵自定公以来鲁则附晋以背齐衞郑则附齐以讐晋齐防晋则与鲁平鲁平则郑衞亦平矣虽然齐晋争强自前已然而齐未尝得衞郑也至是始从齐者盖由哀定之间顷定当国晋坐六卿之难国愈防故景公得以侵权也呜呼晋虽剖分六卿霸业倒地不可支吾然以景公于齐好宫室聚犬马穷奢极侈厚赋重刑总揽众恶无片善之可求处国若此又安能伐晋主盟雄长诸侯哉宜其身没之后传祚不久而成子得政也
　　齐燕终始
　　燕自穆侯按春秋至宣侯当桓十二年及十三年称人见经自后至百余年絶不复书逮襄二十九年燕高止出奔北燕昭三年北燕伯欵出奔齐六年齐侯伐北燕十二年齐高偃纳北燕伯事始复见按孟子载齐人伐燕与经所书前后战伐奔纳之事多为齐国以其地考之则燕僻居北垂连壤戎狄故不与诸侯通而经特书北燕以见其逺且罕见故异之也惟齐受封山东距燕甚逺而事每相接何哉盖景公之夫人实燕姬也则齐与燕乃婚姻之国宜其急难相救虽逺必赴此景公时奔纳之事所以四见于经也按左氏襄二十九年公孙虿公孙灶放其大夫高止于北燕书曰出奔罪高止也高止以好事为功且专故难及之昭三年北燕奔齐左氏谓燕简公欲去诸大夫而立其宠人燕大夫比以杀公之外嬖公惧奔齐书曰北燕伯欵奔齐罪之也盖宠其私嬖而受制臣下至于出奔其恶可知矣燕伯既适齐是以六年齐侯伐北燕以纳之左氏谓晏子曰不入燕有君矣民不贰吾君贿左右谄谀作大事不以信未尝可也齐侯为是不克纳故十二年高偃复帅师纳之于唐左氏谓因其众也夫齐侯之纳燕伯礼也春秋之法君虽不君臣不可以不臣燕伯溺宠私嬖不能抚绥其臣固不君矣然为大夫者安得犯义奸分胁制人主而使播越于外哉然则齐侯纳之诚有得于春秋之法而晏子之言殆非所以戒后世也
　　悼公【名阳生哀七年立十年卒】
　　按左氏并齐世家景公太子未冠而卒庶子荼嬖公疾使国惠子高昭子立荼逐羣公子于莱景公卒荼立为安孺子羣公子畏诛皆出亡荼异母弟阳生奔鲁陈乞伪事高国曰子得君大夫皆自危欲谋作乱又谓诸大夫曰高子可畏及未发先之大夫从之乃杀高昭子使召阳生盟诸大夫而立之是为悼公使朱毛杀安孺子于幕下此悼公即位之实也当悼公时晋已衰弱不能有诸侯而齐与郑衞自景公时已相结好齐以晋不足畏而鲁可陵也故哀公八年鲍牧伐鲁取讙及阐按悼公在鲁季康子以其妹妻之及即位而逆之季鲂侯通焉女言其情鲁弗敢与悼公怒故伐取鲁之二邑逆季姬而嬖于公故公复归鲁二邑然则悼之不君甚矣以妇人而取鲁邑又以妇人而归之宠嬖私昵不顾礼义则鲁虽阳受其邑而阴实有窥齐矣故十年背齐从呉而会呉伐齐齐人畏吴之强欲解国难遂弑悼公以説于吴故经于伐齐之后继书阳生之卒盖以其骄淫不君则内外离心宜致难也晋赵鞅乗齐之乱帅师侵齐则齐晋至此盖并弱矣以堂堂之晋前此齐所服从奔走盟防而不敢后今不威齐侯于未亡之前乃乗其丧而侵之则晋之衰微殆反出齐下中国之所畏惧者惟强吴而已是所以为春秋之末流也
　　简公【名壬哀十一年立未卒而春秋终】
　　按世家悼公卒齐人共立其子壬是为简公简公元年忿鲁连吴见伐使国书帅师伐鲁是年公会吴伐齐齐以吴两见伐欲与吴争鲁而齐不能敌呉也故吴鲁伐齐之后国书帅师及吴战于艾陵齐师败绩国书自是而齐之兵威扫地矣故终春秋不复见经天下所知者惟一强吴而齐晋蔑然不得主盟中夏盖晋虽削弱苟齐侯能修其德政出诸侯以逺绍小白之烈使中国有所倚仗不至于靡然从夷则礼义之柄犹有所持也今晋齐俱弱而强吴方霸中国沦胥逮此而尽此圣人所以絶笔也
　　齐大夫
　　齐大夫见经者十有八人高氏八人国氏五人仲孙崔杼庆封栾施陈乞皆以见经按左氏传僖十二年管仲平戎于王王享以上卿之礼仲辞曰臣贱有司也有天子二守国高在则高氏皆天子之所命为齐上卿者也攷其族类书于经者最盛于诸臣高傒以庄二十二年名载春秋闵二年书高子即高傒也其后有高固无咎辱止偃发张凡七人皆高傒之族也国归父以僖三十二年来聘书其后国左弱夏书皆归父之族也仲孙盖公族大夫鲁仲孙蔑之称是也然仲孙高子崔氏皆不以名书褒贬之意义各有在闵元年齐仲孙湫来省鲁难书曰仲孙嘉之也盖是时鲁有庆父之难仲孙能敦睦邻好逺来动恤虽非君命而义有可嘉故特不书名二年齐高子来盟杜谓齐侯使来平鲁僖公新立因遂结盟故不称使盖是时闵公被弑庆父出奔成季立僖僖非正子高子结盟于鲁以定僖公之位则其援鲁之功大矣故亦不书名至宣十年齐崔氏出奔衞左氏谓崔杼有宠于惠公高国畏其逼也及惠公卒而逐之奔衞故书曰崔氏非其罪也且告以族不以名是不然春秋书氏者所以讥世卿若尹氏卒之义是也崔氏世为齐卿专恣尤甚终致弑君之恶故圣人因其出奔首起其义以戒天下后世之宠世臣者其祸必至于僣乱也若夫无知子紏商人阳生皆公子也无知子纠未至为君故称人杀之商人阳生皆即君位故于弑与卒皆以君礼书之至襄三年终十一年世子光凡五见于经按礼诸侯之适子未誓于天子则以皮帛继子男当其国之上卿故经凡书世子皆在子男之下国卿之上者此其义也虽然考齐之大夫善恶轻重系于国政者其先后终始可按经而言也请以次而论之齐自隠三年入春秋至庄之二十一年皆不称卿之名氏盖是时诸侯擅政大夫未专也自宣成以来大夫稍侵君权故盟会侵伐类专其任而弑君出奔之事始见于经在惠公时高固不因君命来鲁逆子叔姬又与子叔姬来至惠公卒崔氏奔衞则大夫之乱盖起于此至顷公时高固专防于无娄灵公时国佐出与诸侯盟伐高无咎出防大夫崔杼三与诸侯盟会是皆大夫之专也终之无咎奔莒国佐高厚是杀而崔氏竟氏弑庄公盖其专权自恣始不能禁故其祸乱相防而作也景公继庄公即位享国虽久而大夫奔亡他国尤多于前襄二十八年庆封奔鲁二十九年高止奔北燕昭十年栾施奔鲁哀六年国夏高张奔鲁考其所致之由类以攘窃国柄市威弄权至其甚也不能相容自取窜辱在大夫固有罪矣而人君养成至此是又可重责也驯致末流悼简之间陈乞弑君立君皆出其手则其悖乱为甚是以终二君之世爵不书经盖其国势頽委君弱臣强国事之所倚仗者有臣而无君矣譬犹中人之家门内乏主上下无制而强奴悍婢傲然自恣骄蹇之气陵轹乳稚而不恤也呜呼王制亡而春秋作春秋衰而战国兴观定哀之间天下之俗将流入纵横以乱从乱又非特春秋所书而已也此孔子所以伤之而絶笔












　　春秋比事巻七
　　钦定四库全书
　　春秋比事巻八　　　　　宋　沈棐　撰
　　宋
　　世家
　　按世家宋出于微子之后微子纣之庶兄周公辅成王诛武庚杀管叔放蔡叔乃命防子代殷后奉其先祀国于宋自防子至武公凡传十三君与鲁衞相接武公生女为鲁衞夫人生桓公卒子宣公立宣公太子与夷宣公病孙其弟和和三逊而受之宣公卒和立是为穆公穆公即位于惠四十二年见春秋二年而卒自穆公至景公头曼亦十三君合二百四十二年今考其事终始次诸公而论之
　　穆公【名和惠四十二年立隠三年卒】
　　定嗣立君王制之所甚严也义不可立而以爱立之未有不产乱也观宋宣之事可见矣初宣公谓穆公曰吾爱与夷不若爱汝汝盍为君宣公死穆公立及穆公疾召孔父而属宣公之子与夷为君是为殇公公使已子冯出居郑以避殇公即位公子冯在郑郑欲纳之时衞州吁初立将修怨于郑使告于宋而伐郑宋人许之故宋郑交怨连兵数年至桓二年宋督弑与夷及孔父左氏谓宋殇公立十年十一战民不堪命督因作乱杀孔父而弑殇公召冯于郑而立之是谓庄公而公羊传谓庄公冯弑与夷与左传所载不同左氏取宣公为知人公羊罪宣公为起祸左氏曰宋宣公可谓知人立穆公其子飨之公羊曰君子大居正宋之祸宣公为之也折衷二传则公羊之説为近理夫传嗣以正不以恩古今通义也昔吴国诸樊欲逊国季札札不受以次受余祭余昧而立之及昧当国而卒札逃去国人立昧之子王僚诸樊之子光以其立僚而追父之位遂与专诸刺王僚盖使诸樊不逊季札则无光之害吴之祸实起诸樊耳与夷无罪宣公为义当立之也而溺于私爱遂废大义而立穆公是致穆公报兄之德逐其子而立与夷卒有子冯之难其与诸樊之事均也公羊谓宋之祸起于宣公谅矣然则有国家宠嬖以贻子孙之患固不可要召过义而召国乱为春秋之罪人也
　　殇公【名与夷隠四年立桓二年卒】
　　殇公在位十年十一战民不堪命卒致宋督之祸观其连结齐鲁衞陈蔡五国勤兵于郑意在雄长诸侯阻兵为强使诸国莫敢抗也然无德而威反以贾祸非惟郑不畏服称兵报怨而齐鲁二君疾其暴横亦接兵境上共愤而攻之攷之经自公子冯奔郑衞州吁欲修怨于郑告宋伐之故宋郑交怨连兵十余年经书隠四年宋公陈侯蔡人衞人伐郑翚帅师会四国又伐郑五年郑连邾报伐是年宋复伐郑围长葛十年翚帅师会齐郑伐宋宋衞人入郑报之宋蔡衞伐戴郑伯伐取之此宋与郑交怨之迹也鲁自穆公时盟于宿遂与宋交好至隠四年殇公立遇于清以防宿之盟是年翚防伐郑六年郑与鲁平以祊归鲁鲁始背宋亲郑故十年翚防郑伐宋公败宋师于管取郜与防此宋与鲁仇好之迹也衞自隠二年郑人伐衞有怨于郑故四年两同宋伐郑八年遇宋公于垂盟于瓦屋十年同入郑伐戴此宋衞交好之迹也至齐则自隠八年与宋盟瓦屋十年背宋之盟与鲁郑伐之讫宋庄公始及宋平陈隠四年同宋伐郑蔡止隠四年同宋伐郑十年同伐戴他无宋仇好之事此宋与三国交结之迹也盖以子冯居国故与宋殇终始不和衞以州吁当国之时结宋以仇郑其后州吁虽没宋终不与郑好以败衞盟故止殇公之世宋衞两国絶无嫌隙唯鲁始连宋以讐郑及郑人来输平归祊之后乃好郑而卖宋以为讐矣至齐则以威强自恃初无畏宋之心宋公虽盟以结之而随以见伐若陈蔡则比宋为弱故有同伐之好而无交伐之事凡此诸国皆攷之经传其从背之实如此嗟乎暴恶如州吁天下之所切齿而殇公终始与之结好至郑同姓之国与宋为亲而连岁侵伐曽不少悔好其所当讐讐其所当好其无耻不义亦甚矣然则见伐于齐鲁见杀于国人宜哉
　　庄公【名冯桓三年立十一年见春秋庄三年卒】
　　春秋之法君弑而贼不讨则深责其国以为无臣子也宋督弑一国君杀一贤臣庄公即位义当首诛桀逆以为乱贼之戒既不能然方且恩其召立用为股肱此为督之罪无以异矣而鲁齐诸国取其重赂不能诛讨而反平之故经书以成宋乱盖非特重贬庄公亦所以罪诸侯也然庄公初立鉴殇公好兵之祸卒致殒毙故自桓三年绍祚至于十年经无宋事及其暴心一纵复蹈前辙遂连诸侯再与郑仇故桓十一年以雍氏之故诱郑祭仲而立之欲逐忽以立突夫忽当立突不当立而庄公乃欲倾人之国遂嫡立庶其恶可知也鲁桓公念宋郑之怨欲平两国而庄公不许故十二年鲁郑伐宋而战之十三年又与宋战十四年宋以齐蔡衞陈伐郑左氏谓报宋之战十五年宋以蔡衞伐郑左氏谓纳厉公十六年公会宋衞陈蔡伐郑杜谓复纳厉公盖宋郑两不相下原宋公之心正欲讐郑以快宋愤故在厉公时则以责赂而致伐在昭公时则以纳突而致伐其所以连年兴兵者只欲病郑而已初无心于厉公也鲁自桓十一年两会宋公十二年之盟又两会之盖鲁欲平宋郑是以屡为盟会及宋不许则又连郑以伐之十三年又会郑以伐之及十五年郑突奔蔡昭公复归鲁于是仇郑好宋是年遂连宋伐郑盖鲁以后郑之班与忽结怨十年尝有郎之师前此厉公当国不与郑仇及突出忽入遂防旧怨故背郑以好宋连兵以伐郑也自是与宋坚好故十六年防宋伐郑十七年同宋伐邾凡此皆鲁郑与宋于庄公时仇好之实也至齐衞蔡陈四国则有同好之文无相伐之事故桓十三年战鲁郑纪之役则齐衞同之而衞于宋比齐尤亲故十五年同伐郑十六年又会伐郑十七年伐邾衞独与而齐不至此齐衞两国之实也桓十四年十六年伐郑之役则陈蔡同之而陈于宋比蔡尤亲故十五年伐郑则陈独与而蔡不至此陈蔡两国之实也夫以郑之伐宋昭公以前不过鲁往会之而已诸国未尝从也至宋伐郑则齐衞诸国连车结轨从师于宋岂当隠桓之间而宋国强足以帅服诸侯故耶庄公即位之初虽征伐之事寂然无闻而其暴虐浸炽厥后不减于殇公其保身以终幸也昔皇武子使于周问礼尝曰宋天子之上公于周为容天子有事膰焉有丧拜焉是以孔子序爵自齐以下类加宋于诸侯之上唯隠八年瓦屋之盟序于齐先盖以当时独宋为公齐未强大与宋相埓至他诸侯则不可得而并也噫以宋公之爵如此之尊宋国之势如此之强未曽得一贤君绍祀微子使后之国君皆如殇公庄公则虽爵尊国强何足恃哉
　　闵公【名防庄三年立十二年宋万弑之】
　　宋自殇公与衞交好讫庄公之世终无嫌隙会盟侵伐靡不同之及闵公立始倚齐以伐衞盖是时齐方强盛宋国削弱伐衞之役齐为主兵宋往从之按左氏为纳惠公故有此伐夫朔与宣姜同构急子负罪出奔而齐帅诸侯以纳之固已非矣宋从齐伐衞厥罪均也暨六年王师救衞不克朔入放黔牟跪杀左右公子而即位则齐宋诸侯拒天子之命纳可罪之人其恶尤甚也夫宋与衞数世交好义非不厚当衞之乱为宋公者率诸侯奉王命以固黔牟之位使朔不得以乱衞可也今乃害教贼义与齐同恶使朔奉祀于衞而两国盟好一旦坠地岂诸侯相与之义哉鲁自庄九年伐齐纳纠与齐为仇干时之战败于齐齐杀子纠复有长勺之役而齐鲁交恶及宋闵即位既与齐好鲁为齐故于是讐宋故十年败齐师于勺既得志于齐遂侵宋是年齐师宋师次郎以御鲁而鲁败宋师于乗邱十一年宋为乗邱之役侵鲁鲁复败宋师于鄑盖是时宋国衰弱故虽连齐之师而不能胜鲁数为鲁所败也宋鲁两君既不相下故终闵之世与鲁不平而宋庄之好亦废弃矣按左氏谓乗邱之役鲁庄公以金仆姑射南宫长万公右歂孙生搏之宋人请之宋公靳之宋万以为病十二年遂杀闵公及杀仇牧又杀宋督立子游夫闵公败先君之好结怨鲁衞内无贤臣之助外无敌国之援丧民辱国无耻己甚而犹以不轨之言狎侮臣下致使怀怨蓄愤而身殒臣手宋万之罪固所不贷抑亦闵公自取之欤
　　桓公【名御説庄十三年立僖九年卒】
　　宋万之乱羣公子奔萧公子御説奔亳宋万子牛猛围亳萧叔大心及戴武宣穆庄之族以曹师伐之杀南宫牛于师杀子游于宋遂立桓公桓公绍嗣值小白主霸往从盟会国事颇简攷其从违之迹宋比诸侯服齐最多叛齐最少自庄十三年北杏之会以后宋一叛齐齐侯连陈曹鲁伐之宋遂屈服故十四年鄄之会宋公复与自是以后类皆服齐终小白之霸不复背叛而在当时最为贤者故十五年再防于鄄又同伐郳是年郑侵宋故十六年齐为宋伐郑同盟于幽十九年与齐鲁盟又同齐伐徐二十七年同盟于幽二十八年同齐救郑三十二年与齐遇于梁邱僖元年与齐次聂北救邢城邢又会于柽又盟于贯三年会阳谷四年会伐楚次陉又会侵陈五年会王世子于首止六年会伐郑围新城七年同盟于寗母八年同盟于洮终御説之世自鄄以后于齐盟会侵伐无一不与非若许衞陈郑乍叛乍从不终始于齐也按左氏闵公时宋大水鲁庄公使往吊宋对曰实不敬天降之灾臧文仲曰宋其兴乎禹汤罪已而兴桀纣罪人而亡列国有凶称礼也言惧名礼其庶乎既而闻之曰公子御説之辞也臧孙逹曰是宜为君有恤民之心则御説之贤著名当世其来已久观其躬率诸侯服从齐霸同心协力以驱攘夷狄拯救中夏端委冕弁俨然在诸侯之先其亦有功于霸者欤
　　襄公【名兹父僖九年立二十三年卒】
　　襄公即位之初小白尚霸故从齐盟会者三九年会葵邱十三年会咸十五年盟牝邱是也及十七年小白卒襄公欲绍齐霸显名诸侯故十八年战齐师以示义十九年执滕子以示威夏盟曹南以服曹邾鄫子后曹南之盟于邾遂使邾人执而用之秋又围曹以讨其贰则襄公急于定霸残虐诸侯盖如此其甚也夫施虐于弱小之国则其强易逞而遇强则折矣襄公不度德量力凭此暴气至二十一年敢邀齐楚而王盟之是年秋亲合楚子陈蔡郑许曹六国同盟于盂其意求霸莫如服楚吾能长楚则霸业成矣然楚势十倍于宋谓宋能屈楚非愚则诬故为会未几襄公遂为楚所执虽见释于薄盟然其屈辱犹有甚于滕子也滕子微弱不数于诸侯则见执于宋犹未足为中国耻今宋公以先代之后天子之上公而执于楚是非特兹父之深耻实中国之大辱也襄公于是发愤于一战故二十二年连衞许滕伐郑以先病楚之与国至冬又侵其楚之微者战于竟败以死不能一奋或者伤襄公之志期翌戴之功经营中夏俾不陷于荆楚而志不克就国挫身殒徒长楚人之残暴是可悯也然以春秋之法责之罪不在楚而在宋夫人操十金之产者不敢觊百金之资操百金之产者不敢觊千金之资盖利有所止而力之小者不可图大也襄公无小白之德而苟求大功其败亡固宜又何憾焉原襄公之始以十八年战齐师而败之妄意兵威可以陵轹诸侯谓莫吾若也故肆行暴虐不恤礼义求长楚人以至忧殒盍亦反而思之而规摹小白之为乎小白之霸也诸侯不服不过伐之甚则执其臣耳今则执滕子婴齐用鄫子其威制诸侯不亦异乎齐自北杏之会紏合诸侯者二十五年诸侯奔走其命者十四国仅能伐楚而盟之今曹南之盟从宋者惟曹邾二小国大夫伐郑之役从宋者惟衞许滕三国而猥欲服楚于之战其怀从诸侯不亦异乎小白衣裳之防十有一兵车之会四救国五城国三伐国九侵陈一招携抚贰救急灾可谓至矣今战甗盟曹南围曹皆一而止则其抚柔之功又不逮小白逺矣由是观之不鉴小白之所为而欲比肩其功是犹适燕而南辕终不可至必顿毙而后已也然则如襄公者诚图霸之覆辙矣
　　宋襄公仇曹
　　襄公病曹者二僖十五年宋人伐曹十九年宋人围曹是也夫以襄公始绍齐霸伐齐之役曹南之盟而从宋者惟曹邾二国而已若陈郑则一于附楚蔑然不忘至鲁与齐又视宋楚胜败以为向背而襄公无可胜之理盖已絶义于宋衞虽与伐齐之役而曹南之盟又复不来则其待宋已可见矣为襄公者盖亦増修于德善遇曹伯以亲诸侯可也而专事威强残蔑小国欲以力争不亦难乎昔郑朝桓王桓王不礼周桓公言于主曰我周之东迁晋郑焉依善郑以劝来者犹恐不蔇况不礼焉郑不来矣襄公欲霸中国而伐曹为威将以致诸侯之服宜乎身败国辱而莫之振也
　　成公【名王臣僖二十四年立文七年卒】
　　自襄公败于楚宋力不振成公践祚无霸主之威纠率诸侯同心协力一洗前耻强楚愈横兴师病宋当时齐鲁诸君靡然从之莫有撄其锋者而宋之被患于时为甚故二十六年楚人伐宋围缗二十七年楚人陈人郑人蔡人围宋宋既患楚不能为敌于是胁制于楚屈膝受盟故围宋诸侯遂盟于宋则宋之服楚也及晋文兴霸侵曹伐衞执曹伯畀宋人城濮之战楚师大败宋于是始得弃楚即晋从中国之盟会故践土之盟温之会翟泉之盟宋皆与焉而终成公之世无楚患者有晋文以为倚重也其后重耳虽殁宋犹得从晋以盟伐故二年盟垂陇伐秦文三年伐沈皆晋为主而宋辅之则宋强过于襄公之时逺矣呜呼自齐小白亡中国无霸楚之为患不可胜救襄公虽有意服楚而终致败辱为天下笑傥非晋文兴起厉其兵威以折之则中国几何不胥而为夷哉然则二霸之功诚有补于春秋矣
　　昭公【名杵臼文八年立十六年宋人弑之】
　　宋十二君其骄淫不道莫甚于昭公攷其在位国中之乱凡三文七年宋人杀其大夫一也八年宋人杀其大夫司马宋司城来奔二也十六年宋人弑其君杵臼三也三者之祸皆起于公族之争权而实昭公致之何哉按左氏载文七年宋成公卒昭公将去羣公子乐豫谏不从穆襄之族帅国人以攻杀公孙固公孙郑于公宫夫公族公室之枝叶也古今天下未有维持国家而去其宗族者况戴武桓庄公族盘结于国牢不可破昭公即位不能亲睦之而欲骤加剪乂则其致乱必矣八年戴宋襄夫人昭公之嫡祖母也而昭公不礼焉夫人因戴氏之族以杀昭公之党公孙孔叔公孙钟离及大司马公子卬皆昭公之党也司马握节以死司城荡意诸来奔夫人虽不贤然昭公当念祖父之恩而奉事之可也乃倨傲鲜腆以悖其祖母遂致夫人衔怨积恨因戴氏之族诛锄党与为乱于国虽曰夫人之罪是亦昭公不孝有以致之而已十六年戴宋公子鲍礼于国人昭公无道国人奉公子鲍以因夫人昭公将田孟诸夫人王姬使帅甸攻而杀之荡意诸死之书曰宋人弑其君杵臼君无道也夫以诸侯之尊据有一国当修德爱民使国人推戴而愿臣之可也今使宋国之人奉其公子因夫人以贼公则昭之不道抑又可知矣呜呼宋自襄公败楚屈辱已甚成公倚霸而立仅能国耳而其后嗣邦人厌之若此则何以绍嗣微子光昭先君之烈哉宜乎子哀耻食其粟而出奔也
　　文公【名鲍文十七年立成二年卒】
　　鲍以柔嫚之容得宠于襄夫人乗昭无道国人奉而立之弑君攘国虽非鲍亲为之而乗间自立曽无退避之意与蹈其恶无异也是年晋衞陈郑伐宋讨宋之乱然卒不克讨乃定文公而还则四国之大夫其恶可知矣故春秋皆贬而人之罪其成宋之乱也自是晋与宋好宣元年因郑连楚侵宋与陈衞曹三国会晋师于棐林伐郑七年会晋盟于黑壤九年防于扈十年会伐郑十二年盟于清邱终宋文之世晋之盟会侵伐无一不与也郑自文十七年连晋伐宋至宣元年又与楚侵之故是年宋从晋两加兵于郑二年郑归生及宋华元战于大棘宋败获华元自是宋郑两国仇怨愈深及三年郑灵公弑襄公立始及晋平晋郑既和则宋怨亦解故七年黑壤之盟九年扈之盟宋郑皆同至十年郑背晋即楚宋始从晋以伐之而复与郑伯仇矣楚自晋重耳没厯文及成不敢病宋至宣十二年邲之战晋景公败绩于楚晋弱楚强骄暴复横成十三年始伐宋十四年围宋十五年鲁公孙归父会楚子于宋遂及楚平自重耳之霸至此宋始服楚焉盖宋之所以御楚者以晋而已晋既败于楚师委靡不振则宋受制于楚屈膝于楚势必然也凡此皆晋郑楚三国与宋仇好止文公时载于经者如此夫自成公以来事晋最固叛晋最少其得晋之功重矣至邲之败晋霸虽防而景公之为君亦非庸谬不道者也使宋文能厚结晋援纠合诸侯并力攻楚亦未必不胜何至俛首夷狄长其骄气而贻患后人哉宋文之不君盖不足贷云
　　共公【名固成二年立十五年卒】
　　自文公鲍及楚平连岁附楚洎共公继位之初首与楚人会盟于蜀【成二年】当时中国诸侯惟晋不与齐鲁以下靡然而从则晋楚之势强弱可知也及三年晋合诸侯伐郑郑服于晋晋霸稍强宋于是始得背楚归晋复同盟会故五年虫牢之盟六年马陵之盟九年蒲之盟十年伐郑之役十三年伐秦之役十五年戚之盟皆晋为主而齐宋附之非宋敢叛楚也晋足以制楚故也自是以后晋楚争郑屡盟屡伐虽郑有反覆而宋则纯于附晋不敢向楚矣然共公于晋虽数与盟防无侵伐之事至于鲁衞则或遣使以交聘或称兵以相仇和好之情不能终始攷之经传有可言者鲁自成四年宋公使华元来聘以通嗣五年鲁使仲孙蔑如宋报华元之聘皆未尝有侵伐也至六年仲孙蔑叔孙侨如帅师侵宋始弃好交恶按左氏谓二子侵宋出于晋命而晋之怒宋者以其辞会也辞会之事不见于经左氏以宣元年宋楚平后华元使公子围灶为质于楚五年围灶还宋怨华元使已代质欲攻华元共公杀之其虫牢之盟诸侯谋复会宋公使向为人辞以子灵之难晋以宋贰故会鲁伐之宋病鲁晋七年再从马陵之盟于是晋怨遂释亦交好如初故八年宋鲁两国始为防契【成公姊妹穆姜之女为宋共公夫人】而华元来聘公孙寿来纳币明年伯姬归于宋季孙行父如宋致女终共公之世与鲁为好也至衞则成六年孙良夫帅师侵宋已见于经而左氏谓伯宗夏阳説衞孙良夫相郑人伊雒之戎陆浑栾氏侵宋以其辞会也窃谓不然使晋衞诸国皆有怨于宋同往侵之则春秋当书曰某人某人帅师会某人侵宋岂独出衞孙良夫哉其鲁衞两君皆受盟于晋以晋疑宋故鲁衞侵之谓二国大夫奉晋命以惧宋则可谓晋连衞侵宋则不书于经义未安也原晋厉之意以谓吾得诸侯纠合盟会备御强楚而虫牢之盟宋以难辞若将携贰吾伐之则败盟容之则长恶是以授命鲁衞伺间于宋侵以示威既可以回宋公之心又足以示晋侯之德彼不被患而已不损威此霸者之事呜呼其遇诸侯若此则主盟中国霸业不坠亦宜哉
　　平公【名成成十六年立昭十六年卒】
　　平公继共而立值荡泽作乱杀公子肥华元鱼石各窜强国始元奔晋既而归宋石畏元之逼乃出奔楚楚以鱼石之故兴师病宋故成十八年楚子郑伯伐宋鱼石复入彭城是年冬楚又连郑侵宋宋人告难于晋悼公遂会诸侯同盟虚朾左谓谋救宋也既盟以谋之故襄元年栾黡合九国大夫围宋彭城逐鱼石寘诸晋地楚人愤之故是年公子壬夫又帅师侵宋郑以楚故二年亦兴师伐宋而晋师宋师衞寗殖侵郑以报之此鱼氏起祸晋宋楚郑相仇之迹也夫宋附晋郑附楚其结援已久楚病宋郑亦病之晋病郑宋亦病之宋自共公以来纯于附晋不复向楚故讫平公之世盟会侵伐皆从晋命而数与楚郑相仇自成十六年沙随之会十七年柯陵之盟是年两会伐郑十八年同盟虚朾襄元年围宋彭城二年侵郑两防于戚城虎牢三年同盟鸡泽五年同防戚同救陈七年会鄬八年会邢邱九年伐郑十年会吴又会伐郑十一年又会伐郑楚以晋师连岁病郑欲报晋之侵故十二年公子贞帅师侵宋盖是时晋霸方强楚是以不敢犯晋而嫁祸于宋也宋以楚故事晋愈坚故十四年会呉于向又会伐秦又防于戚十六年会湨梁又伐许十六年同围齐十九年盟祝柯又盟澶渊二十一年会商任二十二年会沙随二十四年会夷仪二十五年又会夷仪盟重邱二十六年会澶渊二十七年会宋是年大夫盟宋二十九年会城杞三十年会澶渊昭元年会虢凡此三十余年宋之从晋未尝少有携贰则其事晋之心可谓勤且至矣郑自襄十一年萧鱼之会同盟中国晋楚宋郑仇怨既平故宋亦不受楚郑之患而经无侵伐之文然郑之服晋也以悼公之强而不敢争楚之同盟也以平公之弱而晋不敢伉陵夷至昭四年申之会楚子为主而宋世子佐与焉盖是时晋势愈弱楚势愈强天下之政中国之事皆已在楚而宋郑诸君事楚如事晋矣夫当晋悼时楚虽间侵宋国而宋力于附晋敢以伉楚以晋之强为可恃也今晋平微弱不能有宋使宋不遣世子从楚灵之会则当先诸侯而受祸矣是以申之会齐衞诸君未肯遽从而宋世子先至也呜呼赫赫之晋既不足以敌楚宋靡然从之则楚之暴横日炽中国诸侯其谁与争乎昭公之后盟会日疎不逮于曩昔也
　　平元景三公与鲁交好稠畧【平公杀世子附】
　　鲁自宣公八年穆姜之女配宋共公与宋为好故厯平元景三公春秋之世宋鲁两国有聘好之文无侵伐之事在平时襄十五年宋公使向戌来聘及向戌盟于刘十九年季孙宿如宋三十年伯姬卒叔弓如宋葬宋共姬【即穆姜女】昭十一年平公卒叔弓如宋会葬十二年元公初立使华定聘鲁以通旧好二十五年叔孙婼如宋以报之及景公时虽尝与鲁合诸侯会盟至于聘好之事蔑然不讲盖始以伯姬姻好礼文稠密至是伯姬之卒厯年既久故恩意亦衰不逮于前也经书杀世子二晋献公杀申生宋平公杀痤是也称君杀者甚之也称世子者世子君之贰不可杀也申生以骊姬之嬖痤以伊戾之诬皆死于无罪而二君不恤父子之亲国统之郑重轻受谮愬忍寘之死其恶甚矣故圣人显书其爵以戒后世昏闇之君宠幸谗佞戕乂国本如二公者
　　元公【名佐昭十一年立二十五年卒】
　　元公绍宋值晋昭之世晋霸衰弱盟会侵伐罕见于经昭公即位欲复兴会盟以亲诸侯故昭十一年厥愸之会十三年平邱之盟宋之君臣皆与诸侯听命于晋然方是时诸侯携贰已久而晋昭不德骤欲纠合同盟昭嗣先业其何以使之懐服哉故自盟平邱之后中国无盟会者十二年至昭二十五年顷公继立欲修大义以令天下始复会于黄父谋定子朝之难是以终元公之世十五年间与晋盟会惟此三者而已然自昭四年申之会以后楚强晋弱则当元公时楚宜连郑伐宋以病中国经无伐宋之文非楚有畏于晋宋也盖以强吴横出楚方患之恐恐然备御之不暇奚暇逞志于宋也然元公虽免外难而华向氏之族盘结于内不可禁制左云宋元公无信多私而恶华向故华亥杀羣公子拘向胜向行于其廪公请弗许遂刼公太子栾等以为质公亦取华向之子与华氏盟以为质后公攻华氏杀向之质向氏奔陈公与华费遂谋逐华防防因华向入合之遂以南里叛夫华向二族自昭公以来至于元公更厯数世专制宋政根盘节错牢不可解元公无抚循之爱威制之术而一旦恶其盛强谋欲去之是激其乱也宜乎出奔入叛以祸宋国更数年而始定非特公族之罪实元公召之也
　　景公【名栾昭二十六年立未卒而春秋终】
　　景公终春秋三十五年外无强霸内有叛臣内外交乱莫此为甚攷其行事始从晋次结齐又其次交兵于郑逞志于曹皆倚大陵小以苟一时之利而国内多虞权臣叛乱莫之能制请按其实以言之昭二十七年会于扈三十二年城成周定四年会召陵侵楚皆从晋命同其会伐盖是时晋虽衰防犹能纠合诸侯勤王室谋强楚故宋尚或从之自后六卿专晋祸难日炽不复主盟诸侯故景公于是专而从齐定十四年会齐侯于洮时齐宋方好未有怨也及是年衞世子奔宋明年齐侯衞侯次于渠蒢哀元年齐衞伐晋晋既怨衞明年晋赵鞅帅师纳衞世子蒯聩于戚明年春齐国夏衞石曼姑帅师围戚夫衞逐蒯聩而宋受之晋纳蒯聩而齐衞拒之则宋有背于齐衞矣齐以衞故衔怨于宋故哀五年齐侯伐宋宋之弱不能报伐于齐而陵虐小国数为曹患自哀三年六年宋两伐曹七年宋人围曹八年入曹以曹伯阳归夫曹与宋非有重讐宋既伐其国又刼其君其残暴不仁盖亦甚矣至郑与宋则恃晋楚更衰中国无霸擅相称兵以快私愤彼伐之此报之终春秋见经者凡七定十五年郑伐宋哀七年宋侵郑九年宋皇瑗帅师取郑师于雍邱宋公伐郑十年宋又伐郑十二年宋向巢帅师伐郑十三年郑罕逹帅师取宋师于嵒终于景公宋郑两国未尝一岁息兵也然宋能病曹仇郑而不能自制其国使公族之亲乱而出奔奔而入叛若无君之国焉故定十年经书宋公子地出奔陈公弟辰暨仲佗石彄出奔陈十一年公弟辰及仲佗石彄公子地自陈入于萧以叛乐大心自曹入于萧十四年公弟辰自萧来奔左谓宠向魋故也初公子地嬖富猎分其室与之公嬖魋取公子地白马以与之地怒扶之遂出奔陈辰始説地以出奔意公必止地及地亡而公弗止故辰及佗彄亦出奔陈明年四人入叛乐大心亦从之而辰复奔鲁夫宋公宠魋不义之臣致怨于公族以召祸乱其何以为国哉呜呼微子之祚至此其衰极矣
　　宋大夫
　　宋大夫见经者三十人公子地公弟辰皆元公之子也其公族之盛者唯华氏其次乐氏仲氏华氏九人督耦元弱阅臣定合比亥是也乐氏三人大心祁黎髠是也向氏三人戍宁巢是也仲氏二人仲几仲佗是也独见经者九人孔父万仇牧子哀公孙寿山鱼石石彄皇瑗是也惟司马司城不书名氏杜云司马公子卭司城荡意诸而左谓书其官盖贵之也乐氏黄氏华氏皆出于戴公之族向氏鱼氏荡氏皆出于桓公之族孔父子哀书字按公羊云孔父义形于色督将弑殇公孔父生而存则殇公不可弑故先攻其家而后试殇公故圣人书字以贵之杜谓孔父内不能治其闺门外取怨于民身死而祸及其君故称名以贬之折衷其实当从公羊之説盖伯仲父皆此也此曰孔父是书字以贵之也子哀当昭公之时能谨身避祸不食污君之禄故亦书字以贵之此二大夫称字以贵之义也督万山皆不称族或谓督万负弑君之恶山有罪而见杀故皆去氏以贬之是不然以为弑君者去氏则里克赵盾何为不去氏也以为有罪见杀者去氏则经以罪杀者多矣何为书其名氏哉按经未命大夫类不称氏如鲁之翚挟是也今大夫不书氏亦未命故也司马司城特举其官者公羊谓宋三世无大夫三世内娶也谷谓无君之辞左谓司马握节以死司城效节而出故书官以贵之至僖二十五年书宋杀其大夫文七年书宋杀其大夫不曰某氏公羊亦曰宋三世无大夫三世内娶也谷梁曰以在孔子祖之位尊之也又曰称人以杀诛有罪也左谓称人众也不称名非其罪也先儒曰脱之也夫公羊之説失之僻谷梁之説失之私而先儒以为脱之则何名笔削之书哉是盖非其罪故也若乃文十五年书宋司马华孙来盟书以官且不书名者晋宋自鲁僖会诸侯于薄释宋公之后未尝与鲁通好一旦华孙结盟于鲁以防旧好故圣人特嘉异之且不称使也且羣公之子称公子如公子地是也公子之子称公孙如公孙寿是也公子之孙则以王父字为氏如荡意诸其受氏出于公子荡鱼石出于公子子鱼是也至于羣公所以治御其臣子得失载于经而可考者请以次而言之　宋自穆公入春秋终景公十四公殇公闵公祸起肘腋之间并与大夫孔父仇牧残于督万之手惟桓公最贤值齐之霸外内乂安权正于上大夫名氏无见经者　襄公虽受辱强楚抱愤以死然国内无虞纪纲不失盟会侵伐之柄未付于大夫也　成公继祚十六年而两杀大夫经没其名盖不以其罪故也然则君虽弱矣而臣未至于专僭　逮夫昭公不君朝廷起祸于是杀其大夫司城子哀来奔而华孙结援与国来盟于鲁经特书其官或书以字言罪不在臣而在昭公也　文公之时华元始一帅师见经自是大夫专恣骎骎不可制矣　共公即位华元始以来聘书公孙寿一以纳币书至共公没华元奔晋鱼石奔楚宋杀大夫山变乱起于诸臣各倚强国争权擅私则宋之国非君之有其暴横自恣失制于其臣也鲁成十五年华元防诸大夫会吴于钟离于是始有出会之文　在平公时华元会齐衞鲁邾四君于是始有臣会诸侯之文未几而鱼石复入彭城借楚之援以更宋国赖晋救恤之力栾黡合元八国大夫围彭城逐鱼石故宋之祸难始平矣原其祸端所起盖自文共以来偏任华元以制国政夫任偏宠固怨讟之府也必有出而相仇者矣是以鱼石之乱自华元召之自文共致之由是华元之族日以浸盛终平公之世华元两与戚会华阅继合诸大夫复会于戚襄十七年华臣奔陈二十九年华定城杞昭六年华合比奔衞其横据宋国皆华氏党也而向氏复起更与国政故襄公十五年平公使向戍来聘遂盟于鲁夫以君命出聘而擅及鲁盟则向氏之专恣不下于华氏也至昭元年又合晋楚大夫同盟于虢则二氏之强可知矣　陵夷至于元公不能深鉴前弊收其威柄又复甚焉故二氏之族终为宋患昭二十年华亥向宁华定出奔陈二十一年自陈入宋南里以叛二十二年自宋南里出奔楚夫出奔乱也入叛逆也为人臣而敢为逆乱又非特专僭而已也向华之祸方息而乐氏之族复起乐大心以昭二十五年会诸侯大夫于黄父　至景公时乐祈犂又会大夫于扈则乐氏专恣宋权又可知矣终于大心奔曹又其甚也乱生于兄弟之间公子地奔陈公弟辰暨仲佗石彄亦奔陈复入于萧以叛乐大心自曹入萧以从叛党而辰又自萧来奔按左氏以为景宠向魋以致祸则景公之罪重可责也盖当大夫擅政之时不能属任善人逺屏私昵稍正国纪以杜羣臣狂逞之心而宠向魋不义之人衅生祸起则以春秋之法责其首恶繄谁之咎哉呜呼易戒履霜经讥世卿言人君御臣不可不蚤正也观春秋之世莫不以人君弱于威制或怠于政机是以大阿之柄稍假于宠臣至其末流极弊则君之所以为君惟名位仅存而权势已阴移于下然是患非特宋也六卿分晋三家专鲁七穆擅郑田氏盗齐若出一辙可胜叹哉












　　春秋比事巻八
　　钦定四库全书
　　春秋比事巻九　　　　　　宋　沈棐　撰郑
　　世家
　　按世家郑桓公友周宣王庶弟也宣王封于郑百姓爱之幽王以褒后政治多邪诸侯叛之公问太史曰王室多故予安逃死太史对以雒之东土河济之南地居虢鄫其君贪利百姓不附公试居之虢鄫之民皆公之民也公于是徙其君于雒东而虢鄫献十邑竟国之桓公后为犬戎所杀郑人立其子掘是为武公娶申侯女女曰武姜生太子寤生少子叔段自庄公入春秋传国十二君合二百四十二年今攷其行事终始次诸公而论之
　　庄公【名寤生惠二十六年立桓十一年卒】
　　昔舜立于嚚母傲弟之间克尽孝友终全天伦之爱使母与弟烝烝不至于奸故万世之下称为人子为人兄者必以舜为归焉共姜之恶不若嚚母之残戾段之不恭不若傲弟之难驯而庄公无帝舜之德终致母子乖离兄弟相残繄谁之咎哉罪在庄公闲之不得其道故也盖从父之命君子且犹不许其孝况庄公继郑之祚列为诸侯而制于共姜之命是诚孝乎否也舜之母非不爱其弟也舜非不欲富贵之然封象于库处之僻小之国不及以政则象虽有图舜之心亦何能为哉今共姜以爱段故为之请京公遂使居之驯致尾大之患逮其衅成称兵交攻仅平其难则庄公之不忍于初是乃忍之至也或者罪其克段于鄢谓当缓追逸贼始得亲亲之道是大不然狥大义者不顾其亲故周公诛管蔡以衞王室叔向尸叔鱼以正邦刑圣人均有取焉段据强邑欲囘干戈以攘贼庄公则虽杀之可也况以师徒讨之而不殒其身则庄公之罪盖不在克段明矣然罪不在于克段而圣人深贬之特书其爵罪其不戒履霜之渐也夫庄公以不逆共姜之请为小仁及寘姜于城頴又以固守誓言为小信不知斥母残弟之恶盖百倍于此然则若郑庄者诚琐琐小人哉
　　庄公与齐衞宋鲁陈蔡仇好终始
　　周室东播王纲不立诸侯肆行而莫禁故干戈仇敌盟会固党各出私意而未尝请于王命当是时强者附之弱者陵之同利相趋同患相觧同好相求同恶相讐初不以礼义合也惟复不以礼义合是以仇好不常朝从夕变反覆无信莫此为甚请援郑以质之庄公之与向背者凡六国齐衞宋鲁陈蔡是也于齐则倚其威强终始无怨于鲁则始为相仇中为相好终又为齐而相攻于宋则终始而相怨于衞则始中结憾终从齐伐鲁遂与释怨脩好至陈蔡二国则力寡势弱不与诸国等不能自为德怨姑从附于诸侯之后耳故始从宋而与郑仇中从齐而与郑好终从王而又与郑仇矣　大抵郑以蕞尔之国虽自桓公武公开国未久其失犹足以自艾然而敢与诸侯抗者盖恃齐以为援也较郑之力固不能敌衞宋诸国之众而得齐为援又有鲁以助之则衞宋诸国不足畏又其甚也敢抗天子之命而世子忽有功于齐且连齐以伐鲁则以凭恃强齐起祸中国开干戈之路实自郑始然则郑庄之罪是可责也观隠三年齐侯郑伯盟于石门亲两国之好至十年因鲁求成齐复会于中邱是年合三国伐宋为郑故也冬齐人又防郑入郕而十一年齐侯鲁隠又及郑伯入许桓二年平宋五年如纪十年战郎郑皆与齐同之终始无毫髪之隙则以齐强盛故郑坚于从附耳所谓于齐则倚其威强终始无怨者此也　衞以隠二年郑人伐之及州吁当阻兵安忍欲修旧怨于诸侯故四年请宋陈蔡伐郑以报伐衞之役十年宋衞入郑既又连蔡伐戴郑伯愤三国之师遂因其伐戴复伐其师而取之至桓公五年衞因王有怨于郑又从王伐之则郑衞积憾如此之深也宜乎自是以后连兵不解未易修好数年之间郎之战齐为郑以伐鲁衞欲厚结于齐遂与齐郑同战于郎十一年复盟于恶曹以坚齐郑之信则衞之好郑非畏郑之强盖畏齐而亲之尔于衞则始中结憾终从齐而好郑者此也　宋以隠四年州吁以子冯为请故殇公以师从之亲为主兵五年邾郑伐宋以报四年之憾是年宋复伐郑围长葛而取之十年入郑伐戴皆与郑称兵交恶然至桓二年郑乃与齐鲁诸国会于稷以成宋乱郑伯之意岂能欲报怨以德平宋祸于仓卒哉盖利其祸难欲乗衅以伐之耳逮督以重赂求诸侯解兵郑亦不得独攻之也故经书以成宋乱又取郜大鼎于宋言鲁之取鼎则他国可知矣自是讫庄公世宋人厌祸不起难于郑郑以宋不见伐亦不敢加兵于宋故十余年间两国无侵伐之文然终未尝与之修好于宋则终始相怨者此也　鲁以隠四年翚帅师防宋衞诸国伐郑六年郑来输平八年且以祊归鲁隠公利宋之邑则不得不修好于郑修好则不得不致憾于宋故十年会齐郑于中邱遂使翚会伐宋则鲁至是不复与宋好矣十一年时来之会入许之役及桓元年会于垂假许田盟于越二年会于稷皆鲁郑二国相辑睦如一无少贰也逮十年忽有功于齐而鲁以周班后郑故齐郑来战于郎书来战而不书伐罪齐郑也夫郑伯恃忽之功挟齐之强责鲁不以其过而轻弃两世之好则罪在庄公亦明矣故经变文以讥之所谓于鲁则始为宋而相仇中为祊而相好终又为齐而相攻者此也　若夫陈蔡二国则初以宋衞可依郑不足惧故连宋衞以伐郑及郑结齐鲁其势稍强故桓二年陈侯与稷之会蔡侯修邓之好遂与郑伯结为与国逮五年王欲伐郑则又依王室以为名复从王伐之相仇如初是其终始仇好初不出于已国故苟一时之便耳所谓不能自为德怨而从附于诸侯之后者此也凡自齐至陈蔡六国与郑仇好之迹其反覆如此是无礼义以维持而求便一已之私所以至纷然者欤嗟乎郑庄之不君甚矣始不能制弟之恶而兄弟至于相残又不能定忽之位而公子至于五争外虽倚齐之强不见剪灭于诸侯而内制于权臣之手卒贻后祸或者称为贤君亦何妄哉
　　厉公【名突桓十二年立庄二十　年卒】
　　郑自庄公立嗣统不正郑国之权专治祭仲及宋执祭仲求立厉公迄庄十四年厉公复立国难方定四公子之乱相防而作二十余年忽一出而一归突再出而再归子亹子仪皆以国人见弑不终其位是以诗人闵郑之乱也曰公子五争兵革不息盖谓厉公两立忽子亹子仪皆一立凡五请也请攷经传论之初祭仲有宠于庄公庄公使为卿为公娶邓曼生昭公故祭仲立之宋雍氏女于郑庄公曰雍姞生厉公雍氏有宠于宋庄公故诱祭仲而执之曰不立突将死亦执厉公而求赂焉祭仲遂与宋人盟以厉公归而立之是岁昭公奔衞厉公立故经书宋人执祭仲突归于郑郑忽出奔衞称人以执罪庄公也突归之文不加贬者罪祭仲也突簒忽而立国人不与故十五年出奔蔡忽归郑是年厉公自蔡入栎据郑别都以逼昭公鲁会诸侯伐郑谋纳厉公弗克而还明年公复会伐之诸侯之事未竟至十七年高渠弥防忽旧怨弑昭公而立其弟子亹子亹立一年为齐人所杀祭仲逆子仪于陈而立之是为郑子仪子仪当归十有四年傅瑕杀之更纳厉公厉公复立郑难始平此自桓及庄郑公子三大夫弑君立君终始之迹也夫昭公虽罹祸难而在位不久经不书杀固宜若子仪君郑十四年自庄四年齿于诸侯已称郑伯而于入与弑经亦不书何哉盖春秋之作以严君臣正名分为急不书其入与弑不与其当国也夫突簒自立义虽不正然已尝绍君之位成君之礼则终其身为君可也方子仪之立突已在栎栎郑邑也有君在国其可立乎谓非正不当有郑则子仪乗郑之乱窃据君位亦非正也是以孔子于厉公之入也曰郑伯突入于栎于其死也曰郑伯卒而子仪则于二者皆没不书意可知矣呜呼祭仲食君之禄而不能死君之事听宋逼胁偷生苟免废君立君以起祸难如婢妾贱人俛首人后见利则从无足讥者惜乎郑庄之贤不早正国统以定大义宠任权臣委弃国柄卒使太阿倒持国祚几絶岂非春秋之罪人哉
　　宋鲁与郑废立
　　自庄公卒诸侯与郑废立之事二宋为首鲁次之至齐衞陈蔡燕则徒与鲁同其侵伐而已未尝主兵也宋自桓十一年雍氏宗恃庄公之宠执祭仲始纳厉公祭仲与盟而许之故是年突归于郑忽出奔衞宋之力也然雍氏虽纳厉公而庄公尝执之以求赂突未尝德宋也故厉公之入宋郑不和鲁桓公以六年伐齐齐人馈之饩鲁以周班后郑忽常怒鲁而为郎之师有怨于鲁故当厉公入国之初力平宋郑十一年公会宋公于夫钟会于阚十二年盟于谷邱会于虚又会于复会郑伯盟于武父夫鲁之所以平宋与郑以厉之入宋为之平国两平则突之位可久也为突求援于宋欲以固其位者非为突也意在修怨于忽也宋既不受桓公之意屡请屡辞故是年鲁遂及郑伐宋与宋战桓公自是始好郑而仇宋矣明年宋多责赂于郑郑不堪命故以纪鲁及齐宋卫燕战而败之宋既不得郑赂又怨郑鲁之仇已故十四年遂以齐蔡衞陈伐郑报宋之战及十五年国人不与厉公厉公奔蔡昭公复归厉公入郑居栎鲁复恶昭公之入始复修好于宋连兵以病郑故是年公会宋衞陈于袲伐郑洎高渠弥弑昭公立子亹鲁始息意于郑人矣原宋鲁二君之心皆非为郑也宋以利故欲立厉公以取赂鲁以怨故欲立厉公以簒忽凡二国者始则相亲以相结终则相怨以相攻无非竞锥刀之利肆蠭虿之毒怀讐则欲报图利则欲取如闾巷之乍叛乍合而已曷有仁义之心欤呜呼自子仪立国难畧平是时齐虽未霸鲁以姜氏之祸衞以惠公之难诸侯兴师互相侵伐未尝临郑故郑国之事比前为少其后子仪被弑厉公初立则又值齐霸盟会侵伐皆往从之故终厉公之世两会于鄄郑皆与焉虽然使郑国诸君能复从中国倚霸自强则郑之境土可恃以无虞矣楚虽暴横安敢弯而向郑哉惜乎其昧于此也
　　郑在小白时叛齐即楚
　　楚为郑患自鲁庄已然几与春秋相终始也故庄十六年始书荆伐郑夫郑以弱小之国介乎强楚驱逐逼胁兢兢然保疆土之不暇所恃者中国霸而已中国有霸则楚不敢向郑郑亦不得而从楚不幸霸业不兴蛮荆暴横则郑委身于楚惟其所命虽欲顾瞻中国不可得已当厉公时楚势未盛齐霸方兴中国可恃而荆蛮可却也然郑虽两与齐会而会鄄之后犹间宋伐郳兴师侵宋故十六年齐衞伐郑以服之则其不纯服霸主一以盟幽之后犹贰于齐慢而不朝故十七年齐执郑詹以威之则其不纯服霸主二呜呼小白图霸之初楚势亦防矣郑犹贰齐若此况其既没之后中国无霸强楚煽熖十倍于前欲冀郑之无叛不亦难乎哉
　　文公【名防庄二十二年立僖三十二年卒】
　　郑自厉公从霸至于文公践祚以来倚齐为重厯数年间国内晏然靡有侵伐之事逮庄二十六年同盟于幽固齐好也楚以郑从齐故明年又为伐郑之役齐侯于是会鲁宋以救之僖元年楚复伐郑齐又会六国于柽左云谋救郑也二年楚又侵郑三年又伐郑郑以楚师比岁侵伐欲求于楚孔叔曰不可齐方勤我弃徳不祥故四年郑伯从齐伐楚然方是时齐虽主霸而楚亦盛强郑方仗齐为援听命以伐楚又惧楚之不能释憾于我也故五年首止之防郑伯逃归不盟盖其病楚之兵威而不敢奉齐盟也夫郑既不能坚事齐之心捐好背盟猥趋夷虏故六年齐侯会六国伐郑围其新城七年又复伐之而莫之能救于是杀申侯以説于齐又使世子华交盟于母犹惧齐之未平也故八年乞盟于洮复修旧好自是一于事齐莫有二心是以九年葵邱之盟十三年咸之会十四年缘陵之役十五年牡邱之盟十六年淮之会皆奔走奉事未尝少懈而楚亦畏服齐霸不敢犯郑故郑得以靖节于盟主也逮明年小白既没中国无霸郑患楚之蓄愤已久将修怨于其国故十九年与楚盟于齐二十一年复防于盂又盟于薄二十七年盟于宋去华即夷苟免一时之难而已然宋以二十二年合四国之师以伐郑者宋欲图霸而恶郑之从楚故也郑以楚故受伐于宋故是年冬楚及宋战败宋师于报郑之役也暨二十八年晋文兴霸城濮之战楚师大败是年践土之盟温之会皆晋主之而陈郑诸国罔不率从越明年翟泉之盟诸侯从晋者六国而郑独不至故三十年晋人围郑左氏谓无礼于晋且贰于楚也夫文公在位四十余年始则援齐为强固结盟好中则背齐即楚叛中国之盟会而依附豺狼戎狄之国及其终也则又从而归晋然且有携贰之心而不能敦信好盖其乍叛乍从取陵于大国岂奕世之贤诸侯哉观其恶高克而使将兵卒致弃师之耻信宣仲之谮申侯有杀大夫之恶其昏闇不明柔懦不断又若此之甚也
　　穆公【名兰僖三十二年立宣三年卒】
　　郑自晋文兴霸服从中国至穆公时重耳既没襄公既立虽霸业稍衰襄尚能主盟诸侯荐修盟会故其始也郑以听命于晋不敢向楚攷之春秋僖三十三年从晋伐许宣二年从晋伐秦三年从晋伐沈七年与晋盟扈皆未尝叛晋也九年楚始伐郑而晋合五国大夫救之犹足以抗楚未至于失郑故十二年郑会公于棐十四年同盟于新城十五年盟于扈十七年从晋伐宋又盟于扈凡此皆穆公从晋之迹也然十五年扈之盟晋以齐数病鲁将谋伐齐及是受赂于齐而晋师遂止十七年伐宋之役晋以宋杀昭公兴师问罪及是实受赂于宋而晋师亦止夫为盟主伐叛柔服用彰威德而动辄受赂以贻诸侯羞则晋德其衰矣穆公为是谓晋不足与而受盟于楚宣元年始与楚子侵陈宋宋陈衞曹会晋师于棐林伐郑晋人宋人又伐郑盖晋宋之与国也郑既附楚势必病宋宋有郑患则必连晋衞以报之此理之必然也明年宋华元郑归生为大棘之战宋师败绩郑华元大败其师其臣则宋不敌郑可知矣晋宋惩此之败不胜其耻遂连陈衞四国之师而复以侵郑楚伐陆浑郑势单寡遂及晋平士会入盟楚以郑叛乃举兵侵之接灵公之世二岁之间楚两病郑盖自宣元年以来至此郑又服晋也呜呼观郑子家遗赵宣子之书曰南人有言畏首畏尾身其余几又曰鹿死不择音小国之事大国也德则其人也不德则其鹿也铤而走险急何能择详味其言则郑虽隣楚亦非有心于叛晋者由晋衰贪利失道无抚绥之术有以致之而已噫二霸其贤哉
　　灵公【名夷宣四年立是年归生杀之】
　　灵公在位不久事不见于春秋无可论者按左传灵公见弑出于子家以食鼋之憾遂陷大恶夫为人臣而邀口腹之欲愤其小忿忍弑君父如刈竹苇此真夷狄禽兽者也子公虽知君不可弑而权不足制胁以从命厥罪惟钧经没不书盖以恕矣呜呼二子之恶固不容诛然灵公御失其权自贻祸难不可谓无罪何则知子家为可杀则杀之可也何至养成其恶使得肆豺狼之暴哉嗟夫春秋之君强者过于残忍弱者失之震怯观鲁隠于羽父郑灵于归生皆孱弱不断祸及其身为天下笑易曰履霜坚氷至为人君者可不戒哉
　　襄公【名坚宣五年立成四年卒】
　　襄公在郑值晋成景之世霸业稍衰强楚傲然无惮晋之意是以屡病于郑夫穆公继祚二十三年从晋盟者四伐者一会者一其从楚侵陈宋者不过一再而止葢是时晋之襄灵尚能纠合诸侯以衞中国而去重耳之霸未逺其声威犹足以震楚也故楚不敢易晋而力于争郑逮襄公时晋或遭灵公之难方务内靖未暇勤诸侯也又其在位不久威柄不施而景公继之邲之战大挫于楚楚为是敢肆猖獗数为郑患郑虽欲坚于事晋其势有所不能故襄公被伐于楚者居多而从楚之迹亦多晋之伐郑者鲜而郑从晋者亦鲜请按其实以言之郑在晋成公时宣五年楚人伐郑九年楚复伐之晋虽以郤缺救郑而不能解祸难遂致郑人求成于楚十年晋宋衞曹并力伐郑以讨其贰郑复请成于晋原郑向晋之心不可谓不切矣楚师两伐而附楚晋命一讨而归晋则襄公之不忘盟主可知也奈何楚复致伐而晋之力不能急郑襄公始会楚子结盟于辰陵然亦非其愿也故已而背之楚子遂大举围郑之师以责辰陵之盟当此之时晋苟能一战败楚郑将欣然从附中国永坚事晋之志矣不幸林父败师于邲楚势愈张则虽晋为郑虑亦当俛首从楚以纾一时之难也故自是以后终襄之世皆一于附楚成二年从楚侵防又同盟于蜀遂与楚同好弃仇无复叛去晋虽以宣十四年成三年两加兵于郑而终莫从晋如曩昔者非成公背华即夷乐于附楚揆晋之势不足以捍吾国耳嗟乎襄公胁制于楚使不得内顾中国雍容礼文而染于筚路之俗岂郑之罪哉盖以晋之成景无重耳之贤不能威楚而反致败衂竟使襄公不得已而归之诚晋之可责哉
　　悼公【名费成五年立六年卒】
　　悼公在位逾年而卒事无可攷惟成五年虫牢之盟一服晋而已是时晋景公惩邲之败复修霸业诸侯稍稍归晋故防自宣十七年同盟断道齐自成二年请盟袁娄宋自成三年从晋伐郑郑知晋势复兴故至是五年遂背楚归晋自是以后按成公之世郑之于晋屡叛屡服两国交伐矣【详见成公】
　　成公【名伦成七年立襄二年卒】
　　郑介乎晋楚之间事晋则楚伐之事楚则晋伐之自穆公以来叛服不常然攷其从违之迹实视两国之强弱晋强于楚则从晋为多楚强于晋则从楚为多观成公当晋景之时晋虽多难其势已强故郑虽叛而较之于楚事晋为久楚不足以敌晋故也是以成六年楚公子婴齐伐郑晋栾书救之七年婴齐复伐郑晋侯合九国救之晋惧郑有贰楚之意是年晋遂同盟于马陵以固郑九年晋为汶阳之田诸侯贰晋晋人惧会于蒲以防马陵之盟楚人间诸侯之贰以重赂来郑郑会楚公子成于邓盖成公至此一叛晋也晋以郑叛故因其如晋遂执郑伯晋栾书伐郑十年晋复合五国伐郑郑以晋屡见伐乃复背楚归晋故十三年会晋伐秦十五年同盟于戚又会吴于钟离至十六年楚使公子成以汝隂之田求成于郑郑遂叛晋归楚故是年同楚侵宋又合楚子战晋侯于鄢陵楚郑败绩郑虽败师犹未服晋故十七年晋侯合八国伐郑同盟于柯陵是年又伐郑郑亦未服至十八年复合楚子伐宋故襄元年韩厥帅师伐之二年郑师伐宋终成公之世不复归晋矣夫郑有贰心于楚虽阳示服晋而楚一诱之则随以背晋而晋知郑之不可保也故叛必伐之必盟之要之以神明惧之以祸福饵之以利害其欲服郑之计以力矣况鄢陵之胜晋有震楚之威宜乎郑伯俯伏请罪怀改事之心不待再伐而后服也然自鄢陵之后晋三伐郑郑终不从而连楚侵伐仇晋愈深者盖知晋之不足恃故也夫霸者之服诸侯非独兵威之盛足以锄强去暴亦在有德以怀服之耳厉公败楚伐秦摧折勍敌秦不敢称兵报伐楚不敢争郑屡侵其兵威非不强也然暴虐无亲阻兵安忍曾无柔服之德而三族擅权国内多难祸将起于萧墙则为郑之计与其从晋不若附楚之安是以虽屡被伐而讫从楚自如也然则霸者欲长有诸侯主盟中夏盍亦増修其德乎
　　宋郑仇好
　　宋郑自入春秋至厉公二国仇好事皆已论之于前及二霸之兴中国诸侯禀命盟主莫有携贰故宋郑皆与盟会同心修好无有侵伐至文十七年郑始从晋伐宋宣元年郑又连楚侵陈及宋是年宋会陈衞曹伐郑乂独伐郑自是以后宋郑两国侵伐交好多见于经惟襄十一年萧鱼之防郑纯服晋中国帖然故宋亦解仇于郑者二十年大抵宋一于晋而郑多附楚从叛不一方郑归楚则必连楚必陵宋晋之与国叛晋则仇宋理之必然也宋既为郑所侵则晋必为宋释怨亦倚晋之强间郑而伐之故终晋之世宋或独伐郑或连晋以伐郑郑或独侵宋或连楚以侵宋其间惟郑叛楚归晋则两无侵伐矣或曰攷之春秋中国诸侯交附晋楚不一而从违强国交锋抗衡独多宋郑何也盖宋郑壤地相比疆塲之事玉帛之使易成仇好况当时郑恃楚以强宋恃晋以强晋楚既不相下则肘腋之国称兵相凌宜矣
　　卫郑仇好
　　衞与郑自二霸擅盟诸侯委顺侵伐之事蔑无闻焉至成二年楚郑侵衞三年衞连晋宋伐郑以报之十年衞独侵郑又会诸侯以伐之十七年衞括侵郑襄二年又连晋宋侵郑原衞之意所以屡仇于郑者以晋故也郑既叛晋则防必倚晋伐之及晋自平昭以来霸德既衰不能主诸侯防知晋不可恃也故自襄公二年伐郑之后六年间不复加兵许郑以助晋之威强于是防郑始弭兵矣至定之八年晋以衞之叛盟故侵郑侵衞而衞郑之好愈固于前是年衞侯郑伯盟于曲濮十年会于安甫故比年盟会无复曩时之称兵见衞之仇郑所以屡见于经者其原起于附晋也
　　郑许仇好
　　春秋之时王纲不正诸侯恃强陵弱无国不然故鲁之于邾宋之于曹郑之于许皆凭其势力足以并吞而将噬之且以其壤地相近兵车易临是以加兵侵暴每每见经观郑自庄公入许之后后世子孙踵其前轨陵蔑尤甚文公侵之穆公伐之襄公三伐之至于悼成之世围伐各一简公合晋衞之师又一伐许至献公而遂灭其国焉夫郑加兵于许者如此其数而许未尝敢报郑之伐其间若僖二十二年襄十六年虽两尝伐郑不过凭恃诸侯之国借人之力以少快一时而已所以然者郑足以制许许不足以仇郑也呜呼以郑之胁制于楚切切然臣事之不暇盍亦増修其德抚循小国继好息民以保封疆不务及此而逞志于许是犹螳螂捕蝉而不知黄鹊之从其后也
　　公【名髠襄公三年立七年卒】
　　公继立值晋悼兴霸故郑一于从晋未尝叛而归楚自襄公二年晋欲服郑连宋衞以侵之郑既服晋故三年会九国盟郑鸡泽五年合十四国会于戚皆以坚郑好也自是以后终公之世悉从晋命故五年晋会七国救陈郑伯与焉七年会于鄬公未及会而卒然则公之纯于从霸异乎先君擕贰者盖以悼公霸业之盛以威服之故也
　　简公【名嘉襄公八年立昭十二年卒】
　　郑自公之时虽尝服晋及简公嗣位初畏楚见偪而叛晋者三至襄十一年萧鱼之会悼公霸业既盛楚之力不足以抗晋故自此一会之后至襄二十五年凡十五年间不复背晋以归楚然是时晋霸浸衰中国之权晋楚狎制故二十七年晋赵武楚屈建会郑良霄于宋而盟之是会虽晋楚同列异于前文而圣人犹序晋于楚之上者以见晋虽衰犹足以主盟也至昭四年楚子主会于申郑始委晋而归之自是天下之政中国之事皆专于楚郑始交事两国无纯附晋之心如悼公之时然则非郑有贰心实中国无霸有以召之也攷之于经襄八年郑伯会晋侯六国于邢邱楚公子贞帅师伐郑郑遂服楚此一叛晋也九年晋复会诸国伐郑而盟之郑始服晋矣楚子愤郑携贰继而伐之郑又从楚此二叛晋也十年晋侯复合诸国伐郑城虎牢以逼之楚人救郑故郑得以倚楚之援未肯卒服是以晋侯率诸侯以伐郑同盟于亳城北郑始再服晋矣既又复叛故襄十一年晋侯合诸国伐郑同盟郑又服晋于是会于萧鱼自是以后郑一心事晋不敢向楚者二十年盖自晋景以来服郑之功至此为特盛也楚以郑贰也故是年执郑行人良霄十八年伐郑二十四年二十六年两伐郑虽兵师屡加而郑终不复向楚非郑之德晋而讐楚也以晋霸之兴足以胜楚郑可恃以无恐也驯至昭公四年晋霸寖微权制于楚申之会楚子主之郑伯或向楚或从晋奉事之心少损于前矣呜呼晋盛则郑从晋衰则郑叛其从违实视晋之强弱然则昭定之间所以不纯于从晋者非郑之罪盖晋之削也
　　郑简公与陈蔡宋仇好
　　简公在位最久其侵陵敌国四见于经攷之经传皆未尝以私憾报复无非奉事强国因以致仇而已陈蔡楚与国也宋晋与国也方其附晋则侵蔡伐陈及其从楚则背晋伐宋故襄八年邢邱之会郑始服晋则侵蔡公子燮及亳城北盟之后郑复叛晋则连楚以伐宋至是萧鱼之会以后郑纯附晋不复向楚于是与楚为恶故二十五年入陈伐陈以仇楚之与国矣呜呼善盟会恶侵伐春秋之义也夫彼以兵加恶于我而我复以兵报之此季世末俗报复之常理耳春秋且犹恶焉况于已无私憾而师兵四出残民暴骨以求媚于大邦其恶岂不甚乎然则简公之罪不容贷矣
　　定公【名宁昭十三年立二十八年卒】
　　春秋至昭公时晋悼既没霸业已堕楚灵骄暴诸侯不从强呉乗间梗其喉牙使不得抟食中原如曩时之盛则楚亦衰矣然攷之春秋晋楚两国虽同于衰而晋尚能纠合诸侯以申盟会郑以楚不足依犹往从晋不复向楚故昭十三年防盟平邱二十五年会于黄父夫献公即位昭三十二年同城成周定四年同侵楚盟臯鼬晋虽衰郑犹从之如此者以楚势削弱不敢与晋争郑郑犹得以悉意于晋故也或曰楚子争郑其来久矣今虽稍衰楚必能委郑以与晋也而经自昭公以来蔑无楚伐郑之文何耶曰诸侯之势足以自保然后敢以图人当昭公之时强吴蹑楚之迹浸以肆横故四年大会诸侯伐之五年六年又伐之楚方拒吴之不暇何暇于讨郑乎楚虽欲图郑郑亦安能屈身以役之乎然则楚之不敢谋郑势使然也
　　献公【名虿昭二十九年立定九年卒】
　　声公【名胜定十年立末卒而春秋终】
　　鲁定之初晋霸虽衰犹能会盟诸侯故城成周之役侵楚之会臯鼬之盟郑皆与焉则郑犹从也及声公即位晋德愈微盟会侵伐蔑然不讲郑始东结齐鲁与晋为敌故定十年会齐侯于安甫十一年及鲁平叔还涖盟于郑哀二年郑罕逹及晋赵鞅战于铁而郑败盖是时鲁与齐交好晋与齐为仇郑既交通齐鲁背晋之盟于是帅师战晋不顾惜哉呜呼以晋国之君自襄昭以来区区于保郑其盟会非不坚也一旦乗頽之极遂背盟弃好交结敌国称兵相陵虽曰晋德之衰不足以收郑为郑伯其亦可罪哉
　　郑大夫
　　郑大夫见经者二十四人宛及詹不氏未命也祭仲申侯非郑之公族盖祭仲初一封人有宠于庄公遂执郑政而申侯自楚奔郑则皆非公族明矣自穆公以来终春秋专郑政者皆郑之族裔及之于经公子七人公子归生【子家穆公弟】公子弃疾【子良】公子喜【子罕】公子防公子发【子国】公子騑【子驷】公子嘉【子孔】是也公孙五人公孙辄【子耳】舍之【子展】虿【子侨】夏【子西】段【伯左子子卬】是也公族七人良霄【辄子伯有】罕虎【子皮】罕逹游吉【子太叔】游速【太叔子】国参【子产子】驷是也按唐武平一传穆公生十一子子然及三子孔三族亡子羽不为卿惟子罕子驷子良子国子游子卬子丰七族子孙世执国政故称七穆然见于经者惟罕驷良国游五人而卬与丰无闻焉罕虎罕逹出于子罕游吉游速出于子游国参出于子国良宵出于子良驷出于子驷是皆穆公之裔也其他系于行事者请按经传言之　宛以归祊见于隠八年或者以谓去宛之族所以深贬郑伯擅易天子之田是不然归祊易田罪在郑伯于宛何与杜谓未赐族故不氏其説当矣　祭仲以宋人见执桓十一年或谓祭氏仲孙天子命大夫是不然春秋凡书字贵之也祭仲专郑之权不能死义命见执于宋废忽立突乃春秋之罪人安得而贵之哉然则仲当书名称人以执者罪祭仲也　詹以庄十七年齐人执之及自齐逃来两见于经盖当时小白既霸郑既伐宋又不朝齐故齐侯因幽之盟遂执其臣讨前恶以辱郑伯然詹为郑国之臣不能伏节守死以解国难乃自齐而逃鲁其罪大矣故称人以执又曰自齐逃来者贬郑詹也　申侯以郑杀之见于僖七年按左氏申侯以结憾于陈辕涛涂遂谮于郑伯曰申侯美城虎牢将有叛意故郑伯因齐之逼用涛涂之谮杀申侯以説于齐观经上下是年齐人伐郑秋郑世子华听命于会则左谓説于齐信矣凡此四人者不系于公侯者也　公子归生以宣二年与宋战华元四年弑其君夷两见于经先儒谓大棘之战既败其师又其帅恶其艾中国故圣人备书之以甚归生之恶然灵公之弑实子公书子家知君之不可弑而不能制子公其权不足故也　其余若公子去疾以成三年伐许公子嘉以成四年伐许十六年侵宋公子防以十六年会吴公子发以襄五年聘鲁公孙辄以十年伐宋舍之以十一年侵宋二十五年入陈良霄以二十六年会澶渊二十七年会于宋虿以十四年会吴伐秦会戚夏以二十五年伐陈段以二十九年城杞罕逹以昭元年会厥愸游吉以二十五年会黄父国参以昭三十二年城成周游速以定六年灭许十年会安甫罕逹以定十五年伐宋哀二年与晋战十三年取宋师驷以哀七年救曹凡此盟会侵伐或出于盟主之命或出于国君之命其善恶褒贬虽不专在于臣下然七穆子孙逓逓相继盘根固节侵权逼上渐不可制圣人显其名字着于笔削者所以伤君之弱而疾臣之专也　至若襄十年盗杀公子騑公子发公孙辄三十年良霄奔许入郑郑人杀之十九年杀其大夫公子嘉昭二年杀公孙黑则着之经传几可以探笔削之义按襄十年诸侯伐郑师于牛首初子驷与尉止有争将御诸侯之师而黜其车尉止又与之争子驷抑尉止曰尔车非礼也遂弗使献子驷为田洫司氏堵氏侯氏子师氏皆丧田焉故五族聚羣不逞之人因公子之徒以作乱于是子驷当国子国为司马子耳为司空子孔为司徒冬十月尉止司臣侯晋堵女父子师仆帅贼杀子驷子国子耳刼郑伯以如北宫子孔知之故不死夫盗者微贼之称一日而杀三卿其恶固不必言然郑伯为国不能选贤而委柄于公族三卿执国政不能御下而见夷于羣盗以春秋之法责之则君臣皆不免为罪人也圣人列数之盖所以着其恶欤　襄十九年郑子孔之为政也专国人患之乃讨尉止之难子孔知而不言及前年楚师伐郑至纯门子孔实召之子展子西率国人杀之书曰郑杀其大夫以国讨为文罪子孔之专也夫子孔已为公族与三卿同秉国政知尉止作乱黙而不言是亦为盗而已且卖国召师专权恣宠人臣之恶无以过此其见杀于国人岂不宜哉　襄三十年郑伯有嗜酒为窟室而夜饮酒将使子晳如楚子晳伐之伯有奔许郑伯盟国人伯有怒伐郑北门驷帅国人以伐之伯有死于羊肆书曰郑人杀良霄不称大夫言自外入也　昭二年公孙黑将作乱欲去游氏而代其位驷氏与诸大夫欲杀之子产使吏数黑之罪使就吏黑遂缢经曰郑杀其大夫以国讨为文罪在黑也夫伯有嗜酒而侈饮取怨国人负罪出奔不能悔过自咎乃囘戈以攻其国黑观伯有之乱不鉴覆辙反欲夷艾手足攘据其位二子见杀于国人皆自取之也故经于良霄不称大夫于黑称郑杀其归罪二子明矣　呜呼以郑小国介于晋楚之间左右攻讨扶持不暇固当选贤任德君臣协心同济国难以保其宗社可也乃以一国委于公族使致争权固党称兵相残者蹑迹而起向无子产之贤焚载书安公室左提右挈相持巩固则郑国之邱墟当不终于春秋矣













　　春秋比事卷九
<经部,春秋类,春秋比事>
　　钦定四库全书
　　春秋比事卷十　　　　　　宋　沈棐　撰
　　搜狩总论
　　古者春搜夏苗秋狝冬狩皆有常礼故周制大司马之职各以其时候农隙而讲行之春秋以来干戈相防诸侯日弊于征伐搜狩之事虽未必尽废然当时疆场有难朝不及夕何暇于待时王纲弛坠僭逼日甚何暇于顾礼故有师次而治兵者有逾礼而大阅者其僭分失时殆未可尽责也
　　搜
　　观经书搜者五皆在昭定之间説者谓昭八年秋搜于红讥其失时十一年夏大搜于比蒲二十二年夏大搜于昌间定十三年夏大搜于比蒲十四年秋大搜于比蒲盖讥其僭礼呜呼以是度圣人之意盖亦浅矣必曰五搜所书意在明礼谨时则自隠至襄厯九君无虑数百年岂无可讥者乎左谓红搜革车千乗十一年比蒲之搜以当齐归之薨为非礼公羊例以为罕书谷以红之搜为得正昌间之搜诸务而用春事皆不书褒贬之论者又谓按成元年作邱甲使邱出甲士一人以见当时兵寡势弱其赋役不得不蹙也逮襄十一年始作三军三家分公室以专其权民愈劳而兵威愈不振矣故循沿以至昭定之间军旅困弊日虞干戈虽屡举大搜之礼耀威邻国名侈实违乃所以见其弱耳是説虽未甚合经然颇胜前説盖尝思而得之当昭公时国柄专以季氏定公时国柄移于阳虎故昭公之搜三定公之搜二时书于春秋异于他公者圣人之意以谓当二公在位君不得有其国而夺于大夫大夫不得专其政而制于陪臣各恃兵威以为强使国人莫敢脾睨终致于不可制驭区区录此于简册者盖伤二君之削弱而疾二臣之强横也夫自古背叛之初其初未尝不收揽兵权尽归于已待其威声迫胁足以陵轹天下是以贼君亡国敢为逆乱无复顾惮季氏之逐昭公阳虎之窃寳器岂非以兵威自专故其流至此耶然则有国家者慎无以兵柄与人
　　狩
　　狩冬田也天子诸侯四时必田者盖谓治安不忘危乱所以讲武经而教民战也岂徒肆盘游逐禽兽而已哉然先王之制田必以时不妨于农杀必以礼不殄天物故此礼一行而讲武重农爱物三德备焉春秋书狩者三惟桓四年独书公狩于郎至庄四年公及齐人狩于禚则为齐人书哀十四年西狩麟则为麟书　为齐人书者盖以彭生之难桓公见殒于齐庄公之与齐侯义不戴天不能雪耻报怨乃连车结轨纵驰逐之乐不以为丑其恶甚矣故公谷皆以为齐人者齐侯也其称人者公羊谓讳与讐狩谷谓卑公之敌刺不复讐而释怨也二説皆可取而谷梁之説最为详明然则经于庄书狩岂非主于齐人乎　为麟书者盖孔子当周之季伤圣王不作中国沦胥文武之道扫地而麟虽嘉瑞出非其时是以哀伤而絶笔焉圣人之意以谓定哀之前尚冀王道之复振麟为时出犹可以为祥至定哀末年夷狄暴横权臣僭窃世道交丧不可复兴而麟方见不足以为瑞是重可哀而已故经于狩未有言其所至此独书麟且絶笔也岂非主于麟乎　至于桓公书狩于郎则地非越境礼非过时笔削之意自有深意左氏以为礼公羊以为逺夫既合于礼则春秋不书若以为逺则郎盖鲁地圣人未应重责也先儒则以谓不时夫周之正月盖夏之十一月则于此而狩正其时也安得为不时哉纷纷之论皆不足以尽圣人之意以桓公簒弑自立身负大恶自虞诸侯之讨已毎欲阻兵安忍自为威强以耀武于邻国声威于国人使人莫敢睥睨故经书太阅一及此郎之狩皆在桓公他无书焉然则所书之防果可考矣
　　治兵大阅【作甲作军舍军附】
　　古者军制之等兵威之数讲武之礼莫不有常法焉法既一定而后肄习各以其旧简阅各以其时无事则戢而不用有事则易为之备其可考而知者若中春教振旅中夏教茇舎中秋教治兵中冬教大阅此治以四时者也以数军实以昭文章以明贵贱以辨等列以顺少长以习威仪此讲以三年者也今鲁素无武守一旦国家有故始汲汲焉召而舆尉省视缺乏立国之不武亦概可想见矣然而春秋之义不系此也荘公之于诸儿有不戴天之仇有恶于诸侯之耻搃不能手刄凶顽以慰先灵而反朋比为恶非时动众以従事于素无嫌隙之宗闵忘拉干之毒昧独漉之义是以圣人据事直书以见公之全乎无有人心焉耳　成公二年作丘甲疏云此甸赋也甸出长毂一乘甲士三人步卒七十二人今使丘出之故书杜云备齐难暂为之以靖其国使邱出甲士一人古者九夫为井四井为邑四邑为邱出戎马一足牛三头而无甲士今始増之以理推之此义甚安　襄公书作三军昭公书舍中军左谓季武子固请于叔孙穆子请为三军各征其军穆子盟之三分公室而各有其一季氏使其乗之人以其役邑入者无征不入者倍征【使军乗之人率其役邑入季氏者无公征不入者使公家倍征之】孟氏使半为臣若子若弟【子弟之半】叔孙氏使尽为臣【尽子弟以父兄归公】及其舍之也四分公室季氏择二二子各一皆尽征之而贡于公【国人尽属三家三家随时献于公而已】经曰舍中军卑公室公羊曰讥三卿也古者上卿下卿上士下士舍中军贵复正也夫先王之制大国三军次国二军小国一军鲁次国而作三军三军乱王制也若以作而非正则舍之为是矣然当襄昭在位三家专权并吞公室其势日甚于前安得于昭之时能为复古之事哉是则公谷之説徒泥于经文而不究当时之意也折衷论之盖当以邱明为证虽然变古易常春秋之所甚恶故作之舍之备书于经以见上不由天子之命下出于权臣之手其衰頽弊坏至此极矣此春秋之意也
　　城筑总论
　　养民之道在爱其力民力足则生养遂生养遂则教化行而风俗美故为政以民力为重春秋凡城一邑筑一囿时不时必详而录之皆讥其轻用民力也然得其时者其恶小非其时者其恶大故经书城筑虽例以示讥而必谨其时者此也请按经传而备论之经书内城者十八城两邑者二卿帅师城者三书筑者八若隠七年夏城中邱九年夏城郎桓五年夏城祝邱十六年冬城向宣八年冬城平阳成四年冬城郓九年冬城中城襄十三年冬城防定六年冬城中城哀四年夏城西郛五年春城毗六年春城邾瑕左氏例以时与不时为传盖谓春夏秋当农之时不可城筑妨民故例以为不时至冬则农既毕无妨民事故例以为得时传曰凡土功龙见而毕务戒事也【谓周十一月三务始曅戒民以土工之事】火见而致用水昏正而栽龙至而毕则左氏立例之意以各为得时可知矣公羊惟隠七年传中邱之义曰以重书盖其意谓以土功之重故书于经谷梁则曰城为保民为之民重城小则益城益城无极凡城之志皆讥也及成九年城中城之义则曰非外民也范以为讥公不务德政恃城自固不复能衞其人民而定六年城中城之义则曰三家张也范以谓三家张侈故公惧而修内城攷三传先后之意则左氏失之拘公羊失之晦谷梁失之凿盖凡此书城虽无他义皆讥国君劳民费财不务修其德政以为安强之计特其时不时罪有轻重之别耳　至于庄三十二年书春城小谷左氏曰为管仲也杜预以为小谷齐邑也公感小白之德故为管仲城其私邑而先儒则为小谷鲁邑在曲阜西比以理推之则左氏之説大为不然管仲相小白霸天下圣人许之为仁盖春秋贤大夫也讵肯不由天子之命而受其城邑况庄好兴土功于羣公尤甚于春秋所书初无异文若谓小谷齐邑为管仲城之则当书曰城齐小谷圣人安得而没言之哉然则今当为鲁邑书之者亦以讥庄公之困民力也　文七年书公伐邾三月甲戌取须句遂城郚公谷二传皆泥于甲戌谨日之义而不明圣经之本意其説皆无足取盖讥用师徒以取大邑又劳民以城国之邑则其困极民力莫此之甚故经先书取须句继曰遂城郚所以甚文公之恶也　襄七年夏城费左氏谓南遗为费宰叔仲昭伯为隧正【主役徒】欲善季氏而求媚于南遗谓遗请城费吾多与而役故季氏城费【传言禄去公室季氏所以强】盖费季氏邑也季氏以不时城所食邑则其专权自恣可知矣襄十九年冬城西郛城武城左氏皆曰惧齐也盖鲁自成公以来至于襄公凡五十年皆专于事晋而怠于齐若鞌之战又败齐而盟之鲁既与齐接壤而齐犹未服于晋则在鲁不可不虞也故十九年两城其邑特异于他公岂非朝夕虞齐之难故耶　定十五年冬城漆左氏谓不时告也杜谓实以秋城冬乃告庙鲁知其不时故缓告从而书之以示讥其余传皆亡此义然此出于左氏之臆説未知当时之意其是非未可质也书内城者十八其义见此
　　城两邑者二
　　庄二十九年冬城诸及防定十四年秋城莒父及霄谷梁谓以大及小无所褒贬盖城一邑春秋且犹讥之况一时而城两邑其残民之力不亦甚乎庄定之罪不容贷矣书城二邑者二其义见哉
　　卿帅师城者三
　　文十三年季孙行父帅师城诸及郓左云书时也谷曰称帅师言有难也先儒谓帅师而城畏莒也郓莒鲁所争者　襄十五年夏季孙宿叔孙豹帅师城成郛左谓齐侯围成贰于晋故也于是乎城成郛　哀三年季孙斯叔孙州仇帅师城啓阳杜谓鲁党范氏故惧晋而城啓阳以诸家之説参之则凡书帅师城邑者盖有惧难之意然自僖以前经无大夫帅师城邑之文独于文公始变文而有帅师城者盖春秋自文公以来大夫专政国事之权多出于大夫然鲁之大夫多矣独三家专恣尤甚故大夫之城非叔孙则季氏以见帅师城邑鲁君所不得专而擅于三家故也帅师城邑者其义见于此
　　书筑者八
　　凡城筑之事不同左谓有宗庙先君之主曰都无曰邑邑曰筑都曰城杜谓左氏此例止于筑邑他筑非例盖筑台筑囿亦谓之筑而非筑邑也先儒谓功大曰城小曰筑则城筑固自有辨　观经庄元年书欲筑王姬之舘于外则所讥在王姬之馆不专于兴筑也左曰为外非礼也公羊曰筑之礼也于外非礼也筑之何以礼王姬者必为改筑于路寝则不可小寝则嫌羣公子之舍则以卑矣其道必为之改筑者也谷梁曰筑之外变之正也仇讐之人非所以接婚姻也衰麻非所以接弁冕也其不言齐侯之来迎不与齐侯得与吾为礼三传之説左氏最失公羊虽以为非礼而不原其失礼之由谷梁之义似近经意而谓变之正则又不然盖庄居桓之丧则主齐之婚有害于礼教又有彭生之讐则主齐之婚复伤于恩为鲁之计当力辞于天子可也今为齐主婚而筑馆于外以迎王姬则害礼教伤私恩甚矣故曰筑王姬之馆于外讥庄公知其失礼畏齐之强而不敢却也　庄二十八年冬筑郿左谓非都也谷谓山林薮泽之利所以与民共也虞之非正也按谷梁之説谓规罔山泽之利则筑郿非邑也然果非邑则春秋所书与筑台筑囿同文安得止曰郿哉是筑郿筑邑也特非若城城高大其制耳二十一年书三筑台公羊谓筑台于郎讥临民也筑台于薛讥逺也筑台于秦讥临国也谷梁之义同于筑郿之文皆失圣人之防盖庄公比岁兴作一年而三筑台其妨农害民莫甚于此春秋屡书之所以甚公之恶也　成十八年秋筑鹿囿左谓书不时公羊谓讥有囿矣而又为也谷亦同筑郿之文　昭九年冬筑郎囿左谓书时　定十三年夏筑蛇渊囿三传无义夫池台苑囿皆非贤君好尚春秋书此所以深疾三君困黎庶之力广游观之地借曰得时亦不免于罪也使圣人以其得时而书之则是起后世骄淫之君借闲暇之时纵汰侈而不恤耳岂垂世立训之义哉虽然详观鲁君自隠厯哀更二百余年未有不书城筑者其不城一邑不筑一囿爱民力而重农事者惟僖一人而已至于庄公则骄奢淫佚特甚于诸公故春秋于其季年书城筑为尤多幸僖公嗣位克荷其业故鲁之宗社得以緜逺而不坠使继其位复如庄公则鲁已并吞于他国将不得与春秋并终矣宜乎僖公见颂于诗人而庄公之见刺也
　　外城六
　　春秋书外城六其初皆出于霸主其后出于晋大夫或以衞中国而御外侮或以合诸侯而勤天子论其得失皆得罪于三代而有功于春秋者也何哉古者天子在上诸侯以藩屏为职凡城国之事必请命而后行此王制也周衰天子防弱诸侯恣横中国之事得以自专未尝请命于上侵权犯分王法所宜诛所谓得罪于三代者此也然庄公以来强侯肆横弱小之国不能自存王室多难天子之位不能自安故有见灭于狄人者有见胁于强楚者有见迫于东夷者至于天子则手足相残颠越草莽王国之坠危如缀旒使当时无霸主之贤又无大夫之助以抑强扶弱存亡救难维持而巩固之则国非其国矣所谓有功于春秋者此也请备论之　僖元年齐师宋师曹师城邢三传之义皆美小白有存亡继絶之功夫小白固可取矣然邢为狄患小白帅三国之师而往救焉则急于救患使邢不至于奔亡可也乃次于聂北逡巡顾望待其迁而城之虽城之美不若救之之功为全且善也先儒谓与其既亡而城不若未亡而救之其深得春秋之防欤　二年城楚邱三传之説皆不尽笔削之意盖救邢之师虽不能成功观闵元年书齐人救邢而僖元年更书三师救邢则齐侯犹有救援之名也今衞为狄灭齐侯擅霸主盟中国坐视其困不举一援之力待其既迁而往城之欲以收继絶之功盖亦难矣春楚直言城楚邱不书齐侯者不使齐侯亡仁义之实而爱仁义之名若曰非齐侯所封也　十四年诸侯城缘陵左曰诸侯城缘陵而迁杞焉不书其人者阙也公曰城杞也曷为城杞灭也盖徐莒胁之不言其胁为小白讳也谷曰诸侯散辞也聚而曰散何也小白之德衰矣【若曰非小白所制故曰散辞】三传之説谷梁为近先儒又谓会咸诸侯故不序若是则春秋何所寄褒贬哉盖杞以微弱之国迫近东夷小白恐其胁制浸入于夷狄故率诸侯城以衞之此小白之德也而经总书诸侯不书主盟者盖自葵邱之会以后霸业已衰中国多有叛者故圣人没其爵使若小白德衰与诸侯等也　襄二年遂城虎牢左曰防于戚谋郑故也孟献子请城虎牢以逼郑遂城虎牢郑人乃成公羊曰虎牢郑之邑其言城之何取之也不言取讳伐丧也大夫无遂事言遂归恶于大夫谷曰若言中国焉内郑也先儒又谓郑叛去中国与楚比周荀防城以逼之然后乃服故不系之郑使若自城中国之邑然服郑以安中国善也乗人之丧取人之邑其可哉此大不然盖城虎牢所以逼郑而絶其援使服中国而已未尝取其邑也且服郑以安中国此霸者之美功圣人岂区区罪其伐丧者哉然戍虎牢则系之郑城虎牢则不系之郑者郑以楚逼胁屡服屡叛自城虎牢逼之之后归晋者四年乃始背之至襄十年虽戍之而未服故虎牢不系之郑者以郑请服故内之于中国也至戍虎牢郑既不服则外之宜矣此所以系之郑也　二十九年仲孙羯会晋荀盈十一大夫城杞左曰晋乎公杞出也故知悼子合诸侯之大夫城杞谷曰古者天子封诸侯其地足以容其民其民足以捍城以自守也杞危而不能以自守故诸侯之大夫相率以城之此变之正也盖杞以防弱比邻东夷不能自保故晋荀防合诸侯大夫相与协力以承霸主之事求之当时庶乎其可取矣　昭三十二年仲孙何忌会晋韩不信合十一国大夫城成周左曰王使富辛如晋请城成周谷曰天子微诸侯不享觐天子之在者惟祭与号故诸侯之大夫相率以城之此变之正也盖当时敬王有子朝之难出居狄泉其后还周请于晋罢戍而城是以晋韩不信防诸侯大夫而城之书者喜晋大夫有功于王室也呜呼天子失政权在霸主诸侯失政权在大夫周之衰防盖亦甚矣故当僖公之时城邢城楚邱城缘陵则出于小白及襄公之后城虎牢城杞城成周则出于晋大夫小白侵天子之权为可罪也然时无明主则善之晋大夫侵诸侯之权为可罪也然时无霸主则善之观春秋者责之以三代之法恕之以一时之美庶几其无负于笔削之防矣
　　献防总论
　　古者诸侯出师则由王命伐国则为王讨既战而胜则献俘于王礼也春秋诸侯防扈不臣出师不由王命伐国不为王讨所之俘又不归王而反献之弱国焉其意欲夸大己功使之畏威而屈服也故春秋书献防皆在齐楚夫以齐楚大国在春秋最为雄强区区之鲁臣事之不暇何为献防以奉鲁哉是知所献之之意徒欲夸功而耀威耳请攷经传言之　庄三十一年齐侯来献戎防左氏曰非礼也凡诸侯有四夷之功则献于王王以警于夷中国则否诸侯不相遗俘公曰威我也旗而过我也谷曰齐侯也不言使内与同也戎菽也僖二十一年楚人使宜申来献防杜曰献宋防也公羊曰楚子也其称人为执宋公贬也谷曰不曰宋防不与楚防于宋也　按庄三十年齐人伐山戎明年来献防即山戎之所得也夫齐鲁交好久矣庄公自二十二年结婚于齐同盟告籴纳币观社奉事奔走鲁无虚歳以齐大国小白方霸而亲来献防非畏鲁也盖二十六年宋尝伐戎不克今齐师克之而遂献防于鲁是所以夸之之意也夫安诸夏尊王室霸者之事也齐侯防不献之于王而徒以夸鲁故春秋正名其爵以贬之若曰霸主之贤且犹轻蔑天子无臣事之意使当时诸侯谁肯协力以尊王乎然则书其爵者所以甚恶齐侯也左氏公羊盖略得其意而谷梁失之逺矣　楚自小白之没中国无霸欲驱率诸侯骤主盟会宋襄虽有绍霸之心而力不敌楚反贻挫辱故僖二十一年盂之防执宋公以伐宋是年遂来献防则所献之防盖宋防也然盂之会楚强宋弱实楚为主陈蔡郑许匍匐就会而鲁独不来楚以鲁未服故假献防之礼以耀其威而迫胁之若曰宋襄大国我俘之鲁弱于宋必不敢外我而不归也观是年献防之后公遂会诸侯就盟于薄则知献防而鲁遂畏楚是以屈膝而往盟也公假之説经意或然呜呼小白当庄十一年霸业方兴诸侯未尽服也当时中国所望于霸主者岂止伐一山戎而已哉为小白者正宜谦冲抑畏以全大业可也而遽自骄满以夸功于人盖亦小矣夫以楚之暴横鸱张虎视陵轹中国则蹈献俘之恶无足深恠彼小白以驱攘之功领袖当世而首为厉阶以啓夷狄防扈之计则其罪圣人盖百倍楚子矣
　　田邑总论【疆田堕邑附】
　　诸侯之田邑上则受之于天子下则受之于先君强者不可取弱者不可与也春秋之时诸侯恣横上不知有天子下不知有先君故纾一时之难者挈地与人而不耻贪一时之利者并人之地而不恤夫子深疾其弊是以凡取一邑一田必备录之所以戒贪残激衰懦而存王法也请攷经传而论之经有书假田者有书归田者有书疆田者有书归邑者有书堕邑者皆因当时取与之实以示褒贬　隠八年郑伯使宛来归祊左曰郑伯请释泰山之祀而祀周公以泰山之祊易许田郑伯使宛来归祊不祀泰山也公羊曰祊郑汤沐之邑天子有事泰山诸侯皆从有汤沐之邑焉谷曰名宛所以贬郑伯恶与地也左氏之意以祊近鲁许田近郑故郑以祊易许田各从所近也今考经文上下乃知左説不然按隠四年夏公及宋公遇于清是年衞州吁连郑围宋东门是以宋公伐郑而翚防之盖清之遇鲁亲宋东门之役宋讐郑故鲁助宋以谋郑也及五年宋围郑长葛于是郑来输鲁平六年宋取长葛八年郑遂归祊以结鲁矣鲁既得祊于是背宋亲郑故十年会郑伐宋败宋师于管取郜取防然则郑所以归祊者志在求鲁卖宋而已非为易许田也邱明见桓元年有璧假许田之事遂为是説夫祊自祊耳许田自许田耳隠公去桓盖一世矣祊之归鲁亦已久矣使郑果易许田当于隠取之岂有更一世而始责偿哉经既不书则邱明之説吾不信也谷谓贬郑伯恶与地其説固然而不知鲁取郑祊厥罪均也故下书入祊以恶鲁桓元年郑伯以璧假许田左氏泥于前説以是年郑始取许田以结祊成固非矣而公谷妄生异説谓非璧假特设为此文讳鲁直以许田与郑耳是又不然使郑不以璧假则春秋何私于鲁郑而讳其恶哉大抵隠公之时鲁宋比周侵陵郑国不得已归祊奉鲁以纾祸难隠公既没桓负大恶虞诸侯之见讨欲修好于郑故郑钳其罪恶而取之圣人书此非徒病郑亦病鲁也夫寳玉土地天子之所与国君之所守也今郑以璧归鲁鲁以田与郑亡天子之赐弃国君之守其罪大矣　僖三十一年取济西田左氏谓分曹地也杜谓二十八年晋文讨曹分其地境界未定至是乃以赐诸侯公羊曰取之曹也不言取之曹讳取其同姓之田也晋侯执曹伯颁其所侵地与诸侯也三传之意皆谓分曹田者盖以重耳之出过曹而共公不礼晋文既霸复有附楚之罪曹之负晋也深晋之讐曹也重故二十八年入曹执曹伯畀宋人至是分曹之地以与诸侯而鲁得济西田也然考之经凡书田邑或取或归或书主名郑归祊而系之郑齐得济西田而系之齐是也使济西田果曹地则经当书曰取曹济西田不当没而不书也且重耳绍霸以大义今诸侯强中国曹虽有仇于晋何至入其国执其君而又剖分其地以与诸侯哉使重耳擅分天子之田私以与人则春秋所书必有以显重其恶而经不言则非曹田明矣况曹小国也晋侯既分于鲁侯则齐宋衞陈皆应得之以一小国裂其土地徧赐诸侯则曹不能国也而又十四年新城之盟曹伯来会终春秋其国复存何哉然则济西田当为鲁之侵地因晋而复之盖文既霸率服同盟欲正其封疆以抑诸侯之侵叛故复鲁所侵之地使得取而归之也　宣元年齐人取济西田左曰为立公故以赂齐也公羊曰以赂齐为弑子赤之赂也【子赤齐出故】谷曰言取授之也十年齐人归我济西田左曰公如齐齐人以我服故归我济西田公羊曰齐已取之矣其言我者未絶乎我也齐以言取之其实未之齐也谷曰公娶齐齐由以兄弟反之不言来公如齐受之也　成二年取汶阳田左曰晋师及齐国佐盟于袁娄使齐人归我汶阳之田公羊曰鞌之战故也八年晋侯使韩穿来言汶阳之田归之于齐左曰季文子私与韩穿曰汶阳之田敝邑之旧也而用师于齐使归诸敝邑今有二命曰归之齐七年之中一予一夺二三孰甚焉霸主将德是以而二三之其何以长有诸侯乎公羊曰来言内辞也胁我使归之也谷曰于齐缓辞也不使尽我也　定十年齐人来归郓讙阴田左曰春及齐平夏公会齐侯于祝其孔丘相将盟齐人加于载书曰齐师出境而不以甲车三百乗从我者有如此盟孔子使兹无还揖对曰而不反我汶阳之田吾以共命者亦如之故齐人来归郓讙阴田【三邑皆汶阳之田】公羊曰孔子行乎季孙三月不违齐人为是来归之谷曰夹谷之会孔子相焉齐人鼓噪而起欲执鲁君孔子命司马止之罢会齐侯使优施舞于鲁君之幕下孔子使司马行法首足异门而出齐人来归郓讙阴之田盖为此也　哀八年齐人取讙及阐冬齐人归讙及阐左曰齐悼公来鲁季康子以妹妻之即位而逆季鲂侯通焉鲁弗敢与齐侯怒而伐我取讙及阐秋及齐平齐闾邱明来盟且逆季姬以归嬖冬齐人归讙及阐公羊曰赂齐也为以邾娄子益来也【邾娄齐与国畏齐怒而赂之】谷曰讳内也凡此皆齐鲁自宣以来取田经传终始之迹也盖齐与鲁邻而齐强鲁弱故鲁之壤地多见迫于齐日削月朘不能自保其间虽尽奉事之礼借疆国之力得还其故地然衰微不振亦已甚矣故圣人备书于册亦以伤鲁之弱而病齐之强也　故经自文公十四年鲁以子叔姬之难齐尝讐鲁其事齐之礼重于事晋而宣公又其甚者盖其弑赤自立惧齐见讨故即位首年遂以济西田求宠于齐而鲁与齐田实自此始自是以来公亲如齐者三大夫如齐者四公防伐及平国者一其连车结轨委身事齐略无虚岁齐以鲁既屈服故因公来而归济西之田书我者明本鲁地也不书来归者説者谓公亲受之齐也　及成公即位臧孙许及晋侯盟始背齐归晋齐由是致怨于鲁故二年春齐人伐我北鄙鲁欲坚晋之好免齐之难故是年因郤克憾齐四卿请晋师战齐而败之齐师既败请命袁娄而受盟于晋晋致命于齐使以田归鲁故鲁遂得取汶阳之田不曰归我而曰取者盖彼欲归之则曰归此力能取之则曰取汶阳之田非齐所欲归乃假晋力而归之故曰取也然五年虫牢七年马陵之盟晋以齐服复与齐好故八年使韩穿来言汶汤之田归之于齐夫晋为盟主号召诸侯务存信义可也前年鲁从于晋既以命齐归田于鲁今以齐好晋又命鲁挈田与齐其背信违义终始反覆可谓甚矣故经着晋侯使韩穿来言者甚晋侯之不信也又慨鲁之土地乃天子所封非晋侯可得制也今晋使一大夫来言使归于齐则是鲁国之命制在晋也故经详书以恶之然汶阳之田经不直曰归齐又无齐取之文以左氏载季文子之言则似鲁不与　而定公十年归郓讙阴田传谓孔子与齐侯盟约反汶阳之田故齐人来归之杜又谓三邑皆汶阳田使如二家之説则郓讙阴田即汶阳田也然此三邑既为汶阳之田则经当直书曰齐人来归汶汤田何得异其文哉盖尝论之春秋书归田有二例或曰归我或曰来归以理推之归我者挈地以还我若书取济西田归我济西田是也来归者挈地以与我若书宛来归祊我入祊是也郓讙阴田经不书取而曰来归者则是齐田来以与鲁明矣三传皆谓夹谷之会孔子相故齐人畏鲁而归田夫孔子一旅人辙环天下一君无所钧用自定七年齐国夏伐我西鄙八年公两侵齐夏齐国夏复伐鲁至十年始与齐平而修夹谷之会则三邑之归盖齐鲁释怨修好故以此奉鲁也然齐强鲁弱其来久矣今虽交好齐何畏鲁而还与之田耶盖齐非畏鲁实畏晋也按定八年公以齐国夏伐我遂会晋师于瓦左谓晋士鞅赵鞅荀寅救我故公会之则齐所以归田者惧鲁晋连师以伐之况当时齐景公在位崔氏之祸方息而田氏之权浸盛景公不恤国势之将亡而骄淫奢侈厚赋重刑则其衰防甚矣苟加以晋鲁之师将不胜其患则归田于鲁抑亦纾祸者欤　哀八年取讙及阐左谓以季姬之故结怨于齐故齐取二邑及季姬归齐乃归讙及阐【详见齐悼公及前例】其言无所见经盖去年入邾以邾子益来益齐出也故齐人怨鲁遂取讙及阐及是年公既归邾子益于邾是以齐人归之凡诸侯土地取之归之皆书者恶其专也取而不归则又甚矣经书归田取田其义见此　昭元年叔弓帅师疆郓田左曰季武子伐莒取郓莒展舆立而夺羣公子秩秋齐纳去疾展舆奔吴叔弓帅师疆郓田因莒乱也公羊曰曷为帅师而往畏莒也左氏止载其事无所褒贬公羊以为畏莒是矣按文十二年季孙行父城诸及郓郓本鲁邑地邻于莒其后为莒所夺而复取之故昭元年经书取郓然鲁虽得郓而犹惧莒之侵夺故叔弓必帅师疆之也然经书帅师者多皆以讥大夫之专也是以大夫帅师城邑至文公而始见经帅师疆田至昭公而始见经今此之书以见昭公不能自专国柄擅威权于臣下也　循沿至定十年非特大夫之专而陪臣且得恣横故定十年两书叔孙州仇仲孙何忌帅师围郈定十二年季孙斯仲孙何忌帅师堕费左氏事实其详已见于鲁定公论公羊曰孔子行乎季孙三月不违曰家不藏甲邑无百雉之城于是堕费堕郈谷曰堕犹取也左氏纪其事甚详而明谷梁大不然公羊似得其意当时陪臣僭窃据强邑而乱公室其背叛数矣是以季孙堕城邑捣其巢穴使不得肆其搏噬而鲁之宗祏可以仅存也或者谓堕邑之讨实出孔子呜呼圣人治国家必先修政刑固基本为不防之计政刑不修基本不固区区堕其封邑以纾目前之祸何浅也大抵圣人经营谋虑必先图逺不苟于目前故季康子患盗而孔子戒以不欲其问政也戒以正身以是推之则当时之陪臣强悍若此孔子所以惩艾之者必不为堕邑之浅也然而春秋必书此以见向也二家专政侵陵国君今也陪臣僭暴复侵三家上下相承如出一轨所以甚伤鲁之削弱也嗟夫春秋季世争地以战杀人盈野争城以战杀人盈城国国皆然也使当时诸国壤地自守各遵王制强不吞弱大不并小则干戈征伐何自而起惟其贪暴无厌侈心日恣务广封土自为高强是以侵伐起而争鬭繁田邑之利一彼一此曽无定所可胜叹哉









　　春秋比事卷十
　　钦定四库全书
　　春秋比事卷十一　　　　　宋　沈棐　撰
　　郊总论
　　郊祀之礼尚矣按礼天子以冬至祭上帝又祈谷于上帝于郊故谓之郊皆天子之礼也鲁自僖公以来终于春秋例皆用郊先儒谓成王赐周公以天子之礼乐故鲁得用郊则鲁之郊非鲁罪也故春秋不讥鲁郊特因其失礼而书之以贬其溃乱先王之典耳是不然记曰鲁之郊禘周公其衰矣则鲁郊非礼也成王以周公有大勲劳故于没也赐鲁用天子之礼乐以祀周公成王固未免失礼然特周公之庙得用之而已后世子孙乗春秋之季礼法废坏因而僭侈遂于羣庙皆用天子之礼且僭郊焉其实成王未尝许鲁以郊谓鲁得用郊者非也説者又谓鲁之僭礼自隠厯桓及庄经未尝书郊而特始于僖公季年岂僖公首为僭乱之阶耶盖春秋之作所以正典礼严分际也而典礼之辨犹深望于贤者故其责之也亦重观隠桓以来考仲子之宫丹楹刻桷僭慢典礼无所不至则循前轨僭用郊祀盖无足恠者僖公遵伯禽之法复周公之宇脩泮宫而礼教兴伐淮夷而兵威振在羣公之中最为贤者固当矫拂前人之愆以正先王之坠典而因仍不革自蹈僭渎之罪是可深责故春秋书郊首于僖公若曰鲁之郊自僖公啓之也然先王之制卜郊卜牛养牲免牲及望祭山川载于经籍自有常典而春秋所用大抵各立私意肆行一时故或用郊之不时或郊而屡卜或养牲不谨或免牲非礼或不应望而望于先王典礼无一不失春秋详书其事非特讥郊之僭且罪其紊乱旧章而不顾也请按礼言之　夫祈谷之郊礼以孟春盖周之三月也郊用辛日故以二月卜三月上辛不吉则卜中辛又不吉则卜下辛所谓吉事先近日也今羣公书郊则以四月五月九月未尝书三月焉所谓用郊之不时者此也　凡卜三旬皆不吉则不郊今书羣公郊或四卜或五卜皆为过礼唯襄七年三卜郊不从乃免牲虽卜郊之数合礼而免牲又非矣所谓郊而屡卜者此也　礼曰养牲必在涤三月故自周之十一月下旬而养牲至二月中旬而牲成故得以二月下旬备三月上辛之用诗曰秋而载尝夏而福衡言谨牲如此今或郊牛之口伤或两书鼷防食郊牛角见不能谨牲以严郊祀以致牲牷不备或郊礼遂废所谓养牲之不谨者此也　凡不郊皆卜免牲吉则免之不吉但不郊而已礼曰卜之不吉则系日而待庀【牲庀具待明年用】然后左曰之今或郊不从而遂免牲或鼷防食之而遂免牛用见牲不待庀既卜而免牛不得成牲而用所谓牲之非礼者此也　説者谓春秋之义郊后必望祭不郊则不当望凡书犹三望者皆非礼今书望者三皆以不郊而用之故经曰犹犹者可以己之辞也夫既不郊则望亦已矣今不郊而犹三望用见羣公冯祭祀以征福于神而不知反为失礼所谓不应望而望者此也然祭之辨牲牛之义説者盖皆不同谷梁谓牲曰牲伤曰牛未牲曰牛公羊亦云伤者曰牛左氏曰牛卜日曰牲公谷之説以经于卜郊则曰牲牛伤则曰牛且以定十五年哀元年有改卜牛之文虽非伤而亦曰牛则以未牲故也三家之説以经騐之似或可取若以左氏谓牛卜日曰牲书卜郊不从者屡矣或书乃免牲夫卜既不从则曰不协吉用之牛当不得谓之牲矣而经何以书免牲乎然则左氏之传不如二家之长也説者又谓卜而养之曰牛养成而将用之曰牷攷之经曰此义或然乃望祭之义或以谓礼天子祭天诸侯祭土天子有方望之事无所不祭诸侯山川有不在封内者则不祭则望祭诸侯所得用鲁虽不当郊而犹望也攷之周官言四圭有邸以祀天旅上帝两圭有邸以祀地旅四望则四望为天子之事者也夫天子四望则诸侯三望盖不为僭矣然则为今之説望祭者诸侯所得行特不得因郊而望也范以三望为海岱淮公羊谓泰山河海杜预以为分野之星及国中山川以意攷之三传皆未为得盖天子祭四方诸侯不得用天子礼故缺其一而二之耳经自僖公终于定哀书郊书望书免牲书免牛凡此皆讥其失礼也而独于成十七年九月辛丑用郊曰用之者以九月尤非用郊祭之时成公于此而郊见其僭乱尤甚故别异其文甚之也至于定哀二公止两书郊皆不言卜与用则以当时之卜既从而后郊于礼为近所书止不时耳呜呼典礼之大莫大于郊自周之衰礼法废坏先王之制扫地殆尽圣人伤其紊乱不可复救将亲行而未得故垂意于笔削之间使天下后世知礼之不可僭也噫孰谓褒贬为虚文哉
　　雩论
　　按周官旱暵则舞雩者旱祭之名然天子雩乎上帝用盛乐故称大雩诸侯雩乎境内山川其礼乐杀于天子则不得谓之大雩矣而春秋于羣公之年书大雩者二十有一以诸侯而用天子之礼其僭乱可知矣凡书之意皆谓此也左氏谓龙见而雩过则书之又曰书不时也公羊谓言雩则旱见言旱则雩不见凡书者记灾也谷梁以谓雩月正也雩得雨曰雩不得雨曰旱又曰冬无为雩又曰秋大雩非正也毛泽未尽人力未竭未可以雩也月雩正也其时穷人力尽然后雩雩之正也何谓其时穷人力尽是月不雨则无及矣是年不艾则无食矣雩者为旱请也古之人重请以为非逊也夫左氏以为龙见而雩则建巳之月也凡于是月而雩则为常礼故经不书六月雩而至于他月则书之所以讥其过礼也夫先王之制雩礼急于为民而已天时不雨害民稼穑则雩之可也何必拘于建巳之月使必建巳之月然后为正则他月有旱暵之灾先王岂有拘于礼文坐视民之饥馑而不恤哉此左氏之説非也公羊谓记灾是又失圣人之防夫春秋之书灾异自有常文若大水大旱载于经者多矣圣人岂以祭祀之礼记灾异乎此公羊之説亦非也谷梁以月雩为正时雩非正夫为民父母救民之急将匍匐之不暇而日毛泽未尽人力未竭以行其区区之逊不亦鄙哉此谷梁之説亦非也盖凡雩者为旱祷也一月之旱故雩书月一时之旱故雩书时以是论之説皆为未得然书雩之例时月而不日唯昭公季年八月上辛大雩季辛又雩一月之间两书雩且曰又者公羊谓聚众以逐季氏此似得其意而未尽説者曰僭礼渎礼皆常谈也考之经是时昭公失位季氏专权国人不与故两举而行祭祀以市爱民之誉求免祸而已是以春秋两书而疾之呜呼古者先王修德应天勤恤民隠无或豫怠是以雨旸得时得时而民康阜不幸水旱之灾出于非常则至诚恻怛形于祭祀所以存事天爱民之心而已岂区区恃以要侥幸之福哉春秋之时暴君污吏残民以逞干戈相防赋敛百出徭役无时使斯民困于涂炭盖亦极矣方且举祭祀之虚文以愚其国人吁可笑哉
　　禘论
　　按礼记曰礼不王不禘王者禘其祖之所自出以其祖配之则诸侯不得用禘明矣盖禘者先王立始祖之庙犹为未尽追逺尊先之义故又追始祖所出以追配之以其祖配之者为于始祖庙祭之即以始祖配祭也成王追宠周公赐之重祭故鲁得用禘鲁之用禘盖于周公之庙而上及文王即周公所出故也此祭唯得于周公之庙用之　而闵公时遂僭于庄公之庙故经于闵二年书夏五月吉禘于庄公讥其不当吉又不当禘于庄也夫三年之丧致新死之主于庙庙之逺祖当迁入太祖之庙因是大祭以审昭穆是之谓禘庄公丧制未阕而别立庙庙成而吉祭又不于太庙故详书以示讥左以为速公羊以为言吉者未可以吉未三年也其言庄公在三年之中未可以称宫庙也谷曰吉禘者不吉者也讥丧事未毕而举吉祭三家之説其意略同然知未吉之不可禘而不知禘之不可用于鲁况私用之于庄公乎则其僭天子之分乱天王之典于此甚矣　僖八年秋八月禘于太庙用致夫人左氏谓禘而致哀姜非礼也凡夫人不薨于寝不殡于庙不讣于同不祔于姑则弗致也公羊谓夫人何以不氏讥以妾为妻也盖胁于齐媵女之先至者也谷梁谓用者不宜用者也致者不宜致者也不以氏姓非夫人也立妾之词也攷谷梁之意以为成风然成风之薨在成四年则安得于未死之前而致之于庙乎无是理也公羊之意以为僖公本聘于楚楚女为嫡而齐女为媵齐先致其女胁僖公使立为嫡故僖公从之是年因禘而使之庙见夫僖公贤君非桓庄比也安肯背礼违义以妾为妻而乱嫡之分哉是皆未然惟左氏以为哀姜此为近当按哀姜以僖公元年薨于夷二年葬则八年致之于庙实哀姜也然哀姜交通庆父几危鲁统淫而被弑得罪宗庙不薨于寝且非庄公之嫡室于礼不应致而僖公以其子闵公尝立为君故追尊之殊不知其失礼也故经书夫人而不称名氏明言哀姜之非正不得为夫人也探僖公之意若谓哀姜成风皆非正嫡使哀姜得致则成风之薨亦可祔于太庙以尊其母曲全人子之孝而不知僭慢典礼为春秋之罪人盖亦未之思也先儒又谓成风僖公妾母嫁非庙见不得与祭僖公既君欲尊其母故因禘用夫人之礼致于太庙使之与祭其説亦迂似非笔削之防
　　烝尝
　　诗曰礿祠烝尝则烝尝常祀也先儒谓凡宗庙之祀有常虽或失时亦非大故故皆不书其失礼及失礼之大者乃书春秋二百四十二年厯十二公于四时常祀岂无失礼失时圣人没而不书盖以其事防而其罪小可得而濶略也独桓八年两书烝一书尝者攷公谷之大意或以讥黩祀或以讥不恭左则又以尝为不害皆未尽笔削之防盖桓有簒弑之大恶不可以祀先君圣人囚其失礼而特书之所以重其恶也
　　逆祀从祀
　　按文二年八月丁卯大事于太庙跻僖公盖以亲言之则僖为闵之兄以义言之则闵为僖之君且先当国则僖不可先闵明矣文公欲尊其父乃欲跻于闵虽欲遂已私意行之不恤而不知乱君臣之分紊昭穆之序其黩礼伤教适贻万世之讥耳故春秋明书以贬之其实禘也而变文曰大事盖祭祀之礼莫大于禘故圣人大其事者所以重文公之恶且僖公之薨丧制未终未应吉禘而遽用大事之礼其罪可知矣彼公谷以为祫祭非也定八年从祀先公左氏谓季寤公鉏极公山不狃皆不得志于季氏叔孙辄无宠于叔孙氏阳虎欲去三桓以寤更季氏以叔孙辄更叔孙氏已更孟氏冬顺祀先公而祈焉欲以取媚于神公羊谓从祀者顺祀也谷梁谓贵复正三説皆复文公之逆祀左氏犹为详覈盖当时阳虎窃国之柄鸱张虎踞莫敢谁何以定公之为君季孙之执政皆制于其手故虽典礼之重而一陪臣敢正之然岂阳虎之贤知昭穆之紊不可不正而举明废典于厯世之后哉其实要誉国人觊鲁之归已耳故经于从祀先公继书曰盗窃寳玉大弓则知顺祀之事出于阳虎可知矣呜呼鲁之羣公当春秋衰乱之时先王礼法残坏已久故遂肆行而莫之顾隠公考仲子之宫庄公丹楹刻桷闵公于未吉而禘庄公僖公于禘祭而致夫人于庙文公则又跻其父于闵之上其视先王之礼所与存者几何不幸后世陪臣僭乱虽从祀复正之举而出于阳虎不出于定公适以见鲁之削弱实重当时之祸耳夫子一切伤之不忍明言其然故止曰从祀先公异乎跻僖之文所以示悼鲁之意欤
　　宗庙
　　宗庙之制尚矣先王虽尽孝思之诚重追逺之礼然宗庙制度自有降等非所立者不敢以私意创之非所餙者不敢以僭侈乱之守其典秩无所増损而孝敬已寓乎其间矣后世人君昧于礼法或以妾母而考宫或以奢侈而过制或以逺祖而立庙败典乱常取讥后世将以为孝适所以黩其先君也故春秋明书以示讥不少隠焉请得而论之　隠五年考仲子之宫公羊曰考犹入室也始祭仲子也桓未君则曷为祭仲子隠为桓立故为祭其母也然则何言尔成公意也谷梁曰考者成之为夫人也礼庶子为君其母筑宫使公子主其祭于子祭于孙止仲子者惠公之母隠孙而脩之非礼也按左氏惠公元妃孟子孟子卒继室以声子生隠公又娶宋武公女是为仲子生桓公则仲子惠公之妾桓公之母也礼诸侯无再娶则仲子不得为夫人隠以桓故遂考仲子之宫使上同于夫人其失甚矣　庄二十三年丹桓宫楹二十四年刻桓宫桷左曰皆非礼也御孙谏曰俭德之共侈恶之大先君有共德而君纳诸大恶无乃不可乎谷曰礼天子诸侯黝垩大夫苍士黈丹楹非礼也天子之桷斵之砻之加宻石焉诸侯斵之砻之大夫斵之士斵本刻桷非正也夫人所以崇宗庙也取非礼与非正斥言桓宫以恶庄也盖公将纳齐女为夫人故餙宗庙示夸侈以为庙见之美观意不在宗庙也今按成三年新宫灾新庙切近不忍称其諡故曰新宫灾此斥言桓宫恶庄公不子忘父之怨侈宗庙以夸讐女也谷梁之説盖得其意　成六年立武宫左曰季文子以鞌之功立武宫非礼也听于人以救其难不可以立武立武由己非由人也公谷皆曰立者不宜立也非礼也盖武公去成公已十二世矣在天子七庙诸侯五则武公之宫其毁已久宗庙有常故不言立此特言立其失礼可知原当时之意盖以鞌之战大败齐师故至此年立宫以告成事夫借人之威以伐强国虽幸一胜尤当兢兢然以后患为虑可也何至僭越礼制立宗庙以夸侥幸之功哉　定元年六月立炀宫左曰昭公出故季平子请祷于炀宫公谷曰立者不宜立也盖炀公伯禽之子去定公二十世矣其辽絶又非武公比也立武宫且不可而况去武公之尤逺者乎此左氏以季子逐君遂附会其説为季子立之然经无他文左氏之説未必然也呜呼礼莫大于宫庙罪莫重于侈僭以是而律春秋之君皆得罪于圣人也然而天下之事谨之在始始之不谨而救其末流则无及矣观鲁之羣公失礼僭度实始于隠公惟其考宫于先是以后世乎孙承其侈汰防袭而行之恬然莫恤则春秋讥首恶隠何逃焉
　　宫室
　　昔僖公脩泮宫复閟宫春秋不书而鲁颂歌之后世以为疑曰春秋严宫室重土功而僖公之事经没不书岂孔子私之耶春秋所笔削者以其劳民而妄作也兴废复古有国先务如是而用民力乃所当用而已若僖公者又何讥焉详观春秋宫室之制或新之或毁之屡书于防皆所以抑僭侈存礼法也请具论之　庄二十九年春新延厩左曰书不时也凡马日中而出日中而入公羊曰讥脩旧也凶年不脩谷曰延厩法厩也何为书古者人君必时视民之所勤民勤于力则功筑罕民勤于财则贡赋少民勤于食则百事废冬筑郿春新延厩以其用民力者为已悉矣盖当庄公之时连岁灾咎而功筑屡兴二十八年冬大无麦禾臧孙告籴于齐则民方饥馑延厩既坏未脩可也奈何不爱民力而遽新之昔厩焚子退朝曰伤人乎不问马盖君子重人命贱畜产仁人之心也今庄公不以民困为念而以新厩为急其轻重倒置恶亦甚矣　僖二十年春新作南门左曰书不时也凡启塞从时公羊曰讥也门有古常也谷曰作为也有加其度也非作也南门法门也盖城郭门户皆有旧制坏即脩之今书者讥其汰侈轻民力改旧制也按延厩不言作此言作者改旧制可知矣　文十六年毁泉台公羊曰泉台郎台也筑之讥毁之讥先祖为之已毁之不如勿居而已矣谷梁与公羊同义左氏之説妖妄不典公羊之説其义可取盖春秋之意大抵恶劳民无补故虽毁而亦讥之　定二年新作雉门及两观公羊曰言及两观防也言新作修大也讥不务乎公室也谷曰言新有旧也作为也有加其度也盖雉门两观天子之制先君居之既已非矣雉门两观之灾天所以警戒于鲁也定公当鉴天灾裁损旧制无为僭越可矣今乃不恤天灾又加其度作而新之其恶岂不甚哉呜呼俭宫室小寝庙宣王之美也自周东迁诸侯失礼专务夸侈无复先王之轨范夫以僖公之贤且犹新作南门贻僭天子之讥况庄定之庸君哉
　　正朔
　　周官太史职曰颁告朔于邦国闰月诏王居门终月则正朔之礼先王所甚重也夫天子颁朔诸侯受而藏之祖庙毎月朝庙北面受而奉行之不可废也久矣周衰天子正朔虽颁之邦国而诸侯专恣视为虚文鲜克奉行故子贡欲去告朔之饩羊孔子谓我爱其礼盖当时怠于告朔名存实亡圣人之意不欲遽弃先王之礼姑欲存以示后世也是以春秋于岁之首年不以有事无事必书春王正月其间或不告朔或不视朔或权臣僭窃而必书正月或国君在外而不备正朔者皆具载于春秋所以奉天时谨人事端本正始以立王法也请备论之　文六年闰月不告月犹朝于庙十六年夏五月四不视朔夫先王以闰月定四时成岁非闰无以正时非时无以作事非事无以厚生则闰虽积余而成实生之本也春秋二百四十二年闰月固多矣未有书不告月独文公书之者羣公之年皆告月可知也文公怠弃国政以闰月为非时之正始废此礼其失先王之意甚矣夫朝庙为告月也既不告月则无朝于庙可也文公于可告而不告于不必朝而朝是以经书不告月犹朝于庙者恶其不告月而甚其朝庙以欺先君也诸侯奉行正朔国之大事文公既不告月又曰不视朔以废邦国之常礼岂惟怠弃国政得罪于春秋哉盖亦蔑有天子贻不臣之诛矣故经书四不视朔者深讥公之荒怠而慢上也虽然鲁十二君其怠弃国政莫甚于文是以六年始以闰月废告朔之礼其意犹以闰余月可闵僖宣昭皆不当书春正月而春秋何以书之故知二家之説皆曲论也嗟乎汉儒之论以正次王王次春王者上承天之所为下以正其所为故圣人笔削春秋于元年必书春王正月其意以谓正朔天子之礼邦国之重事不可不谨也夫书一正朔而足以抑强臣戒荒怠存典礼则春秋之防不亦防而显也哉
　　书即位不书即位
　　春秋之法犹严于授受之际故鲁之羣公嗣国继统不以一时有事无事必书即位系于春王正月所以端本正始而谨国君之礼也然考之经隠庄闵僖皆不书即位定书即位而不系之正月何哉　盖隠不书即位不成其为君也隠桓皆庶子隠长当立而要逊避之名猥欲授桓卒致羽父谗谮以成簒逆是隠之不能君也故春秋不书即位不与其君左氏以为摄公谷皆以为成公之意夫隠当有国而春秋正名曰公安得为摄哉若以隠有授桓之意而春秋成之则是圣人与其要名以啓后世之僭乱非所以立大法也先儒又谓隠公自立不由王命故不书即位则羣公之立皆由王命乎　庄公不书即位杜谓父弑母出不忍行即位之礼谷亦曰先君不以其道终则子不忍即位二家之説虽明而未尽盖庄公父讐不复母淫不制失子之道以絶于先君故春秋不书其即位不与其继桓之统也　闵僖不言即位以闵为国乱以僖为公出公谷皆谓继弑君不言即位如公谷説则子般未成为君安得谓之继弑君乎谓弑君不言即位则桓宣书即位何也盖闵僖之时国有庆父之难而变起仓卒不得备即位之礼故经不书然桓弑君而立宣受弑贼而立此皆背天理逆人伦负恶之大者宜春秋诛絶使不得有国也又何以书乎盖书之者所以着二公之恶也隠虽要逊位之名庄虽失为子之道然未至于大恶至桓及宣忍受簒弑之罪自求为君使春秋不书是隠之也故特书二公即位以明其自立使蒙恶于万世不可得而贷也公羊谓如公意谷梁谓与闻乎弑盖得之矣　若夫定书即位不系正月则当时薨于干侯越明年三月公丧始归然后得备礼以即位故不系之正月盖据其实也或曰闵僖即位以国乱不书当昭公之薨季氏专权鲁国无君亦乱矣则定何书耶盖闵僖之时庆父作乱鲁所易者三君国难始定肘腋之祸朝不冀夕非若无事之时得具典礼也季氏之权虽甚于庆父然不至于簒逆其盘结鲁国侵攘政柄为祸虽久亦不若庆父之变起于仓卒也是以定公得书即位不与闵僖等焉呜呼国君之立莫重乎其始正也始立以正犹以不正继之况以不正立者乎是以春秋于人君即位必谨书于册间有不正则变文示义使天下万世知所戒惧不得以非正立也然则后之有国者盍以春秋为戒



　　春秋比事巻十一
<经部,春秋类,春秋比事>
　　钦定四库全书
　　春秋比事巻十二　　　　宋　沈棐　撰
　　盟
　　尝读周官司盟掌盟诅之法凡邦国有疑会同则掌其盟约之载初有疑于周官夫当周全盛之时圣王在上方国诸侯同心协力以藩屏王室朝觐会同各以时至九伐之法虽设而不施也安得有疑会同哉盟者乱世之事盖出于衰周之际王德不竞信义不足以怀逺威刑不足以制强诸侯携贰不能协一是用假展牲防血之事以要一时之信而背信产乱实起于此诗曰君子屡盟乱是用长此言不出于成康而刺于变雅夫使周公辅佐成王建卜世之基而虞人之不信区区恃盟诅以时绳约之盖亦危矣然则司盟之职载于礼典果可疑也呜呼东迁之后列国交盟纷然四起或会诸侯而同盟或合一国而自盟其甚出于大夫又其甚出于戎蛮去古浸逺盟约浸繁頽波横溃不可禁制虽或质之鬼神钳之以祸福实之以载书然口血未干兵刃已接则囘视前日之盟适资狙诈之计耳然则按春秋所书以想观先王之盛则司盟之职载于典礼又可疑也圣人伤信义之不复见而诸侯变古易常以滋乱后世故自隠迄哀凡盟诅之事皆备书于春秋所以疾当时而律万世也请攷经次第论之夫经有书内盟者有书外盟者内盟谓鲁于一国自盟也其间有公盟有大夫盟有莅盟有来盟有聘而盟外盟谓诸侯交盟也其间有诸侯盟有大夫盟有戎蛮盟此内外书盟之大要也
　　经书公盟者十有五
　　隠三　桓三　庄三　闵一　文三
　　定一
　　隠元年公及邾仪父盟于蔑隠公初立诸侯未有盟者隠始僭盟礼以啓乱阶故书之以疾其首恶也况小国所以结盟大国者欲赖其抚绥也今元年公与邾盟而七年伐之则隠之背信蔑义陵侮小国甚矣　六年公会齐侯盟于艾左谓始平齐杜以春秋前齐鲁不平今始平之然考之于经郑始与齐好三年有石门之盟至四年公会诸侯伐郑而鲁郑交怨及六年郑来渝平既释二国之憾公遂与齐侯盟则鲁之盟齐者实因郑也自是终隠之世与齐同好不闻有侵伐之事而邾者则艾之盟虽曰能保其不渝然实畏齐之强也　八年公及莒人盟于浮来盖莒鲁前此未尝有盟好侵伐之事今与莒盟者以纪故也纪鲁亲也二年莒及纪尝为宻之盟及七年叔姬归纪故鲁因纪之亲遂盟莒人以结二国之好然莒称人者大夫也先儒谓公与外大夫盟内斥言公外大夫称人者恶在公内不言公外书大夫名氏者恶在大夫以意推之理或宜然夫邻国之交讲信脩睦无用于盟也公及莒盟既以失礼以国君之尊而盟小国大夫则其屈辱甚矣故公及莒人盟于浮来恶公与莒大夫盟也　桓元年公及郑伯盟于越攷经文上书公会郑伯于垂郑伯以璧假许田则越之盟为假田也桓负弑君之罪郑伯乗其危惧欲利其土田故始防以谋假田之事郑既得田鲁恐其叛已于是要盟于越以固其好鲁郑之君皆有罪也经于会不书及者垂之防出于郑志而越之盟出于鲁故也　十二年公及郑伯盟于武父盖宋以立突之功责赂于郑郑不堪命而与宋交怨公与力平两国累会宋公而宋辞鲁请故公盟郑伯将连郑以伐宋夫公既不能信于诸侯使宋辞平则公勿与焉可也始于欲平人之难终则连结诸侯伐人之国是重其怨故也故经书公及郑伯盟于武父恶公盟郑以伐宋也　十七年公及邾仪父盟于趡左谓防蔑之盟盖桓以八年伐邾而邾惧鲁之见陵至十五年而来朝至是而盟则知邾实仇之也经书者恶鲁之不能存小国伐而后盟之也　庄九年公及齐大夫盟于蔇将纳子纠也齐大夫不名者庄公不复父讐而与齐人谋纳子纠是公之罪非大夫也故斥言公而不名齐大夫所以甚公之恶　十三年公会齐侯盟于柯是时小白兴霸北杏之会诸侯皆从而鲁独不至惧其见讨故盟以结之书者恶公之未能信齐侯也观明年鄄之会齐宋卫郑皆与公不自行而遣单伯以往则其不信齐侯可知矣　十九年公子结媵陈人之妇于鄄遂及齐侯宋公盟【其详见遂例】二十三年公会齐侯盟于扈谋逆姜氏也庄公纳讐人之女二年之中纳币观社以急婚期今将逆女又盟齐侯于扈害礼贼义罪不可贷故春秋书以甚庄公之恶也小白以霸德令诸侯而因婚以盟亦可罪也　闵元年公及齐侯盟于落姑者将复季子也闵公冲防庆仲乱政思得季子以平内难故盟齐侯以复之　文三年及晋侯盟者改盟于晋也盖二年晋使处父来盟故公与之盟夫以大夫而盟公非礼甚矣故此年公如晋改盟遂及晋侯盟也十三年公及晋侯盟是时鲁方结晋好故三年及此
　　年因朝晋而就盟也夫晋鲁敌国而公朝之固已失礼又因朝而就盟则其屈辱甚矣故经书以恶之不地者盟于晋也　十七年公及齐侯盟于谷鲁以叔姬之难结怨于齐鲁连岁病齐之见侵故十六年季孙行父会齐侯于阳谷而齐侯弗及盟则憾鲁之心未释也至是年公亲与齐侯结盟而齐鲁之好复讲矣然季孙往会齐侯而齐侯不与之盟鲁又遣公子遂盟齐于邻邱至十七年方且见伐逮公亲盟于谷齐始不复为鲁患者齐侯之意以公不亲至而遣二大夫盟我则犹有顾晋之心而未诚我也故必待亲结盟始无疑鲁之心经书此者见晋为鲁不足为鲁重而伤文公之弱也　襄三年公及晋侯盟于长樗襄公初立结好于晋也盖鲁自成二年晋败齐而齐服于晋其后悼公之业愈盛齐不敢窥鲁故鲁事晋益谨讫襄公世不复向齐则长樗之盟其事晋之谨盖有由也而经书此者悼公主霸当合诸侯同盟以大义令天下今晋盟鲁鲁私结晋皆非春秋之义定十二年公会齐侯盟于黄是时六卿专晋晋势愈防郑卫皆已从齐而鲁自定十年夹谷之会已与齐平至是结盟以固其好也凡此鲁诸君之盟也
　　经书鲁大夫盟十
　　庄一　文三　成二　襄一　昭一　定一哀一
　　庄十九年公子结媵陈人之妇于鄄遂及齐侯宋公盟【见遂门】　文八年公子遂会晋赵盾盟于衡雍者文公之时大夫专权而晋灵不君亦委政于赵盾经书此者恶仲遂及赵盾不由君命私相结盟也　十六年季孙行父会齐侯于阳谷齐侯弗及盟公欲修好于齐遣行父往会齐侯将以求盟而齐侯弗许故云弗及盟书此者见鲁之屈于齐求盟而弗得也　是年公子遂及齐侯盟于郪邱齐侯不受行父之盟鲁人不安惧齐见伐再遣仲遂以求盟于齐书此者鲁不当以仲遂盟齐侯齐侯不当与仲遂盟也　成元年臧孙许及晋侯盟于赤棘宣公委身事齐比年奔走及成公即位始改事晋故于元年遣臧孙许往盟晋侯以结晋侯之好也　十六年季孙行父及晋郤犨盟于扈按是年鄢陵之战鲁不出师晋人愤之故沙随之会不见公及执季孙行父舍之于苕邱晋既释行父而鲁犹惧晋故请盟以固之夫见执者行父也故鲁以行父受盟则晋亦当以卿敌之耳夫鲁以弱国惧晋之难屈膝请盟固所不免而晋侯暴戾不仁辱其君执其臣犹且区区结约之信则晋侯不德盖有甚于鲁也　襄二十年仲孙宿会莒人盟于向莒数伐鲁鲁病其难故结之以盟夫莒小国也与鲁比肩受盟于晋者屡矣而败信弃好敢以陵鲁则晋之不足畏也可知矣自是一盟之后莒不复侵鲁鲁之所以免莒难者实结盟之力非晋之援也　昭十一年仲孙玃会邾子盟于祲祥者邾鲁与国也宜其盟好相继未尝旷絶而自隠盟蔑桓盟趡至昭几二百年始有浸祥之盟者盖庄僖以来邾数病鲁干戈相防故盟好不讲昭公之时始息兵于邾是以防旷废之礼结祲祥之盟然在隠桓时公亲与盟至昭公时政在三家非公所得专矣经特书貜之盟邾以见政不出于昭公也定三年仲孙何忌及邾子盟于拔是年邾庄公卒邾隠公立欲脩好于鲁故为是盟也　哀二年叔孙州仇仲孙何忌及邾子盟于句绎元年仲孙何忌帅师伐邾是年春三卿帅师伐邾取漷东田及沂西田左谓鲁将伐绞【邾邑】邾人爱其土故赂以沂漷之田而受盟为是盟者惧鲁之侵其邑故假土田以要之也夫邾以地接于鲁国小力弱受其困弊而鲁曽不恤自昭公以来既盟之且伐之贪利其地不能以义自省经书此者皆所以恶鲁凡此书鲁大夫之盟也
　　公与外大夫盟诸侯之国必书其主盟而不书者有四
　　隠元年及宋人盟于宿皆内外之微也外微者称人内微者称及盖内不可言鲁人故特以及言之耳庄二十二年及齐高傒盟于防　文二年及晋处父盟先儒谓皆公及盟也不书公者不使高傒处父伉公也盖齐晋虽当时强国然礼之名分要不可僭今齐晋蔑鲁遣二大夫以敌公则其失礼僭分甚矣故经不书公以着高傒处父之罪罪高傒处父则讥齐晋之君可知矣　又十年及苏子盟于女栗左谓项王立故也按九年顷王初立使毛伯来求金二月叔孙得臣如京师则鲁之不奉周不志王室如此故至是年遂相结盟以申前好然以诸侯而盟天子之臣固已非礼况内之微者而盟天子大夫则是鲁之视周直与邾莒小国等耳其叛王法紊名义莫甚于此故经书以恶之凡此四者不言公或实内之微者故直书及而不名其人此又春秋之义例也
　　至若来盟五
　　春秋别异其文此所以示内外之辨焉桓十四年郑伯使其弟语来盟者郑与宋仇而公附郑十二年盟于武父是年会于曹且两与宋战皆为郑故也郑伯德鲁之附已且欲坚鲁之好然交盟列国遣卿行且不可而况私于其弟乎　闵二年齐高子来盟弟语来盟郑伯称使且名之今不称齐侯之命而高子不名则以高子请来结盟于我故没言所以褒异之也闵公遇弑庆父未讨季友立僖僖又非正高子请结盟于我以定僖公之位则其善可嘉矣故圣人书以善之　文十五年宋司马华孙来盟宋自僖会诸侯于薄释宋公之后未尝与鲁通好一旦华孙请盟于我以防旧好故经不称使且者其官而不名亦嘉之也　宣七年衞侯使孙良夫来盟公即位衞欲通好故遣良夫来盟然是时晋灵不君见殒赵盾之手成公初立方靖内难未暇合诸侯也故自宣三年立中国未尝盟会而衞欲好鲁私遣良夫来盟夫以列国私盟而同盟誓信大义合诸侯不出于霸主则中国之衰可知矣　襄二十九年杞子来盟经未有言诸侯而来盟者此曰杞子深见其弱也是年仲孙羯尝会诸侯大夫以城杞则杞子之来盟因鲁城杞有功于我故欲乗是以结好也若此五者来盟之义也
　　莅盟四
　　僖三年公子友如齐涖盟自闵二年齐高子来盟定僖之位僖未尝报盟于齐故至是年遣友如齐莅盟以防前好也　文七年公孙敖如莒莅盟者是年冬徐伐莒莒人病徐故结鲁援遂来请盟则敖之如莒实莒意也昭七年叔孙婼如齐莅盟是时晋德衰微鲁虽事晋
　　知不足深倚故是年春暨齐平至三月如齐莅盟所以结春之平也　定十一年叔还如郑莅盟郑自定七年叛晋从齐自十年亦与齐好夫鲁郑皆从齐实同心之国则鲁虽与郑不协至此宜相好矣故自是年冬鲁及郑平则遣叔还如郑莅盟实齐故也凡此四莅盟之义也
　　又因聘而盟者五
　　成三年晋侯使荀庚来聘衞侯使孙良夫来聘丙午及荀庚盟丁未及孙良夫盟十一年晋侯使郤犨来聘已丑及郤犨盟襄七年衞侯使孙林父来聘壬戌及孙林父盟十五年宋公使向戍来聘己亥及向戍盟于刘此皆诸侯来聘而鲁要之使盟【其详见聘例】书春秋者明鲁不当要盟诸大夫不当自盟也
　　经书诸侯交盟者四十其间霸主盟者十散盟十六大盟十四
　　庄二十六年防齐侯【宋陈衞】郑许同盟于幽二十七年公防齐【宋陈郑】同盟于幽僖二年齐宋江黄盟于贯四年楚屈完来盟于师盟于召陵五年公及齐侯【宋陈衞郑许曹】盟于首止郑伯逃归不盟七年公防齐侯【宋陈郑世子】盟于母八年公会王人齐侯【宋衞郑曹许】盟于牡邱二十八年公会晋侯【齐宋衞郑蔡莒】盟于践土凡此皆霸主之盟也夫小白之盟无非纠合诸侯驱攘夷狄以安中国而已然考之当时贯之盟为独盛以大国齐宋逺国江黄皆来就盟则知中国诸侯无不服也至九年葵邱之盟以后则霸业稍衰故十五年牡邱之盟将以救徐而逺次于匡卒不能救其衰可知重耳绍霸惟践土之盟虽服楚之功未减于小白然召天王以就盟其不臣之罪百世所不贷也故孔子论二霸优劣以晋文为谲齐桓为正其在兹乎虽然小白自庄十五年始霸止僖四年二十三年间不过四盟诸侯至伐楚后止于牡邱凡十二年而盟者五其盟之多寡前后不等何也盖小白之霸以伐楚为盛僖四年以前所以盟诸侯止欲服宋服郑率诸侯以伐楚也至召陵之盟以后楚已畏服中国无夷狄乃始谋王室定世子合诸侯谋弱国以全霸谓将以图此非盟无以结之此所以特多于前也【其详见霸例此不复举】
　　诸侯散盟十六
　　隠二年纪子帛莒子盟于宻左云鲁故也杜谓莒鲁有怨纪侯既婚于鲁使大夫盟莒以和觧之子帛为鲁结好息民故比之内大夫而莒子且称字以嘉之纪帛之义公谷之説皆不可考惟左杜有据于经今当从之三年齐侯郑伯盟于石门左谓防泸之盟在春秋前不可考而齐郑自此盟之后终隠相好十年会中邱又会伐宋十一年入许皆因是盟结之也　八年宋公齐侯衞侯盟于瓦屋鲁宋衞自隠四年尝与郑仇至六年郑来渝平于鲁诸国之怨遂解故是年公会齐侯盟于艾八年齐宋衞遂盟也然春秋未有参盟者实始于此故书以讥盟之渐侈也　桓十一年柔会宋公陈侯蔡叔盟于折将以御郑也攷五年蔡衞陈从王伐郑则蔡衞陈有怨于郑矣十年齐衞郑来战于郎则郑有怨鲁者矣　鲁以郎之战郑连齐衞以病我惧复见伐故柔会三国盟之以为缓急之援盟宋公者宋方有立突之功可借之以解郑也盟陈蔡者陈蔡尝有伐郑之怨欲借之以助已也欲好郑则借力于宋欲仇郑则借威于陈蔡柔之盟为鲁计亦已深矣虽然郑鲁敌国初非有畏于郑而桓公区区以御之非特病郑病郑之连齐衞也然鲁大夫前此未有盟诸侯实自柔始故经书以恶之柔不氏未命也蔡叔蔡侯弟也　十二年公会杞侯莒子盟于曲池左谓平杞莒也隠四年莒尝伐杞取牟娄两国有怨公以杞之故有德于莒故盟以平之　是年公会宋公燕人盟于谷邱左谓公欲平宋郑秋及宋公盟于句渎之邱盖宋恃立突之功责赂于郑宋郑有怨故公盟以平之也观是年公两会宋公又会郑伯宋公辞平遂连郑伐宋而战之则谷邱之盟为平郑审矣十七年公会齐侯纪侯盟于黄左谓平齐纪且谋衞故也盖齐欲灭纪而鲁与纪亲也衞以宣姜之难朔出奔齐朔本齐甥故齐及鲁盟欲结诸侯以纳之庄三年溺会齐师伐衞五年公防齐宋陈蔡伐衞六年朔遂以入衞则知黄之盟为平纪以谋衞明矣　僖十九年宋公曹人邾人盟于曹南鄫子会盟于邾小白既没襄公图霸前年纳孝公至此盟邾曹浸欲经营中国而力微德薄诸侯不归所至者才邾曹耳而鄫子后至遽使邾人执而用之其残暴不仁甚矣则挫辱于楚身殒国危岂非自取之乎　二十五年公会衞子莒庆盟于洮二十六年公会莒子衞速盟于向左谓衞人平莒于我盟于洮脩衞文公之好也且及莒平耳盖莒以僖元年公子友败莒师于郦获莒拏有怨于鲁衞文将平之未及而卒成公追成其志故盟于洮以平莒之怨盟于向以防洮之盟夫自小白之霸中国诸侯同心归霸以图大义未尝私相结盟以脩仇好也小白没襄公遂不成绍霸之功当时诸侯为自营之计虽曰释怨脩好其实产乱之端也　文七年公会诸侯晋大夫盟于扈按经书诸侯大夫必列主名此总言诸侯而不名晋大夫者疾大夫之专至此盟浸盛故垂陇之盟犹爵诸侯名士谷至此总曰诸侯曰晋大夫者言诸侯大夫其势相伉无得而别异也况是时灵公荒淫未尝亲与国事会盟侵伐悉使大夫主之经特书晋大夫盖亦深疾灵公甚大夫之专恣欤　十五年诸侯盟于扈左曰诸侯谋伐齐齐人赂晋侯不克而还书曰诸侯盟于扈无能为故也当齐背晋侵鲁鲁使行父告于晋故诸侯为是盟晋既与鲁则当讨齐之贰不得而病鲁可也晋灵不道声言谋齐而兵师未尝一举受齐之赂卒不克而还夫身为霸主雄长诸侯伐国救国受赂可乎经总言诸侯甚晋灵之不道不足以为霸直与诸侯等也　昭二十六年公会齐侯莒子邾子杞伯盟于剸陵谋纳公也盖莒胁于齐而邾杞附于鲁故谋纳公者惟此四君然季氏据国逐君诸侯遂不能去使昭公卒死干侯则剸陵之盟名曰救公初无补于鲁也　定七年齐侯郑伯盟于咸齐侯衞侯盟于沙八年衞侯郑伯盟于曲濮是时晋须当国六卿交横国势愈微故诸侯相继归齐盟以结之春秋详録者伤晋之弱不能有诸侯凡此皆散盟也
　　大盟十四
　　文十四年公会宋公陈侯衞侯郑伯许男曹伯晋赵盾癸酉同盟于新城左谓从于楚者服且谋纳防菑也杜以从于楚者谓陈郑宋三国然考之经是时楚虽伐郑至宣元年始连郑侵宋陈郑宋自重耳没皆未尝从楚也止谋纳防菑耳邾文公元妃齐姜生定公二妃晋姬生防菑文公卒邾人立定公防菑奔晋故盟以谋之夫重耳之后诸侯同盟始见此年宜春秋之所善也而废嫡立庶乱人之国岂霸者之义哉况灵公无似而主盟之事出于赵盾国柄倒持尤不足取于春秋是以显书赵盾以疾之也日在下者先会后盟盟定日也　宣十七年公会晋侯衞侯曹伯邾子同盟于断道左谓讨贰也晋侯自邲之战败于楚子诸侯携贰莫有固心至此始鸠集同盟复兴霸业故为断道之盟将以伐齐也明年晋侯衞世子臧伐齐成二年合诸侯败齐师于鞌则断道之盟晋亦少振矣　成五年公会晋侯齐侯宋公衞侯郑伯曹伯邾子杞伯同盟于虫牢左谓郑服盖景公成二年败齐师于鞌晋霸复兴三年又以诸侯伐郑故至此郑来就盟书此者喜晋之能收郑而郤楚也然非特郑之屈服而齐侯亦从则虫牢之盟盛于断道自襄公以来未之有矣然有大可罪者是年定王即位景公不能率诸侯以奔命而同盟讲好脩礼文之事不恤天王之丧其恶可知也　七年公会晋侯齐侯宋公衞侯曹伯莒子邾子杞伯救郑八月戊辰同盟于马陵楚以虫牢之盟郑伯服晋公子婴齐帅师伐之景公新得诸侯急郑之难且虑郑之病楚复与晋贰于是大合诸侯以救郑郑既再服故同盟马陵以固郑心夫楚以一国伐之而晋有九国救之同盟之后楚不敢以争郑郑不敢向楚也然不过二年郑复归楚晋虽命将兴师执其人伐其国终景公之世卒不足以得郑则马陵之盟其援郑亦浅矣　九年公会晋侯宋公衞侯郑伯曹伯莒子杞伯同盟于蒲左谓归汶阳之田故诸侯贰于晋晋惧会于蒲以防马陵之盟盖晋为是盟非特虞诸侯之贰且虞郑之从楚也然当时晋楚角敌郑无适从晋虽得郑而不能终保故是年秋晋人执郑伯且使栾书伐郑十年晋再称兵郑皆不服则以晋之兵威不足以摄楚故也　十五年公会晋侯衞侯郑伯曹伯宋世子成齐国佐邾人同盟于戚是时厉公当国虽国势未衰然德不足以怀诸侯诸侯事晋稍怠故是盟惟衞郑曹二国亲来听命宋以世子齐以卿邾以大夫而其君不亲至较之虫牢马陵亦少替矣左谓讨曹成公攷之传成公杀世子而自立故晋侯于此讨之观经十二年伐秦之役曹伯庐卒于师则左氏之传信矣晋侯讨得其罪又执之以归京师可谓正矣故执曹伯独书晋侯之爵所以异于他文也　十七年公防尹子单子晋侯齐侯宋公衞侯曹人邾人伐郑六月已酉同盟于柯陵郑自十六年同楚子战于鄢陵楚郑虽败然至此犹未服故厉公复合诸侯伐郑而同盟也观经是年又书八国伐郑柯陵之盟尚未服也夫齐侯之霸致王人于盟会春秋犹且讥之况同伐哉今厉公致王二卿与之伐国既无服郑之功又有致王人之恶宜得罪于春秋也呜呼盛衰无常理胜败无常势会稽之栖勾践以霸黄池之会夫差以强则恃胜而危因败而兴者从古以然景公继灵成之业霸德中衰邲之战虽挫辱于楚景公深自惩艾念德不忘脩盟会勤诸侯者意未尝不在邲也是以诸侯浸浸以归而鞌之战遂一举而服齐伐郑之役再举而得郑晋文之业至景公中兴则邲之败是乃所以为胜也厉公蒙景公盛烈而骤胜鄢陵不能荷负骄矜日滋郑伯阴睨其不德不惧鄢陵之败附楚愈固故终厉即世郑讫不从卒之祸起肘腋国内相残三郤诛胥童死晋厉弑栾书中行偃几不免于祸则鄢陵之胜是乃所以为败也然则为人君者鉴景公之所以兴惩厉公之所以亡天下国家可长保矣　十八年仲孙蔑会晋侯宋公衞侯邾子齐崔杼同盟于虚朾左谓谋救宋也盖宋平初立以荡泽之乱杀公子肥鱼石奔楚楚为鱼石而兴师病宋故十八年楚郑伐宋鱼石入彭城是年冬又连郑侵宋宋告难于齐悼公自防诸侯同盟虚朾以谋救之是以襄元年栾黡合九国大夫围宋彭城晋虽力救终不能息楚之病宋故是年公子壬夫帅师侵宋而郑以楚故二年亦兴师伐宋则虚朾之盟足以逐鱼石而不能弭楚兵也　襄三年公防单子晋侯宋公衞侯郑伯莒子邾子齐世子光已未同盟于鸡泽是时悼公嗣霸城虎牢以偪郑郑遂请服故晋合诸侯复为是盟以固郑心陈侯以晋德可依郑已畏服不待盟防之紏率兵威之胁制遂遣袁侨逺来如会则鸡泽之盟盖悼公之余烈可以亚践土之盛矣　九年公防晋侯宋公衞侯曹伯莒子邾子滕子薛伯杞伯小邾子齐世子光伐郑十有二月己亥同盟于戯盖晋自鸡泽之盟以后防戚救陈防鄬防邢邱郑皆未叛至八年楚公子贞伐郑郑始及楚平故九年合十二国伐之同盟于戯下书楚子伐郑则知戯之盟郑尝服晋矣然明年柤之防郑又不来且与楚伐宋晋复合十二国伐之戍郑虎牢郑犹未服至十一年晋侯复合十二国伐之同盟亳城北郑犹未服且连楚伐宋晋侯合十二国伐之会于萧鱼郑始纯服晋矣夫以郑之难服如此非悼公德业之隆兵威之强盟会益坚诸侯不懈则虽穷师旅弊兵革吾知其不能得郑也然则鸡泽之盟萧鱼之会其悼公之懿乎　十九年诸侯盟于祝柯齐自师败于鞌纯附于晋不敢病鲁悼公既没间晋之衰数侵鲁鄙是以十八年平公合十二国同以围齐十九年盟于祝柯既盟之后齐遂杀高厚以説于晋二十年遂同澶渊之盟而鲁自是少免侵伐则盟于祝柯平公亦足以服齐也晋以齐平于是复合诸侯盟于澶渊明年商任之会又明年沙随之会齐侯皆与虽足以见晋之功然不及一年齐复敢以伐晋晋平之霸不逮悼公逺矣　二十五年公会晋侯宋公衞侯郑伯曹伯莒子邾子滕子薛伯杞伯小邾子于夷仪八月已已诸侯同盟于重邱左谓齐成故也盖晋以齐叛再合诸侯将以伐齐齐人惧弑庄公以求成晋侯许之于是同盟重邱夫庄公复背澶渊之盟加兵晋衞信不道矣然齐人弑君以求成为霸主者讨之可也晋侯不能明典刑以讨齐乱而听其结平则是助齐人弑君之恶耳何以宗诸侯而长诸夏乎是以春秋先书崔子之弑而后书重邱之盟所以着晋侯之恶也　昭十三年公会刘子晋侯齐侯宋公衞侯郑伯曹伯莒子邾子滕子薛伯杞伯小邾子于平邱八月甲戌同盟于平邱公不与盟者春秋自宋之会诸侯不出大夫专盟十年而至于申自申之会大夫不出夷狄专盟者又十年而至于此是时强楚横行中国践蔑陈蔡诸侯俛首帖耳无敢伉者晋昭一旦会王人鸠诸侯而同盟以脩旷坠之礼似亦可嘉也然承楚灵弑逆之祸诸侯如是之众卒不能抗楚则虽声言同盟亦虚文耳故自是讫会召陵诸侯复不出者二十四年鄟陵之盟邾纪亦从而晋反不出主盟之事实归于齐则其衰頽不振日甚于前宜乎诸侯解体莫肯听命也平邱之盟公不与者左以邾莒愬于晋曰鲁朝夕伐我几亡矣故晋侯不与公盟夫鲁苟伐莒邾侵陵无厌晋为霸主则声其罪以讨之可也今听小国之言遂外鲁而不与之盟何以令诸侯哉经书公不与盟亦以恶晋侯也　定四年公会刘子晋侯宋公蔡侯衞侯陈子郑伯许男曹伯莒子邾子顿子胡子滕子薛伯杞伯小邾子齐国夏于召陵侵楚夏五月公及诸侯盟于臯鼬是时强吴特起楚势已衰蔡陈胡顿悉归中国故晋侯乗其衰替合诸侯以侵之同盟臯鼬然中国之势至是愈弱兵革虽众卒不能以病楚故止书侵而已侵云者见其不能伐之也晋率诸侯既不能病楚师败绩也嗟乎平邱之盟乗簒弑之隙臯鼬之盟合诸侯之众尚不能成尺寸之功彼区区之吴乃能一战败楚岂以吴之一国反大于中国诸侯哉当时大夫内乱楚人外横逐君者有之簒位者有之頽波横溃不可救药虽举天下之众曽不如一国之寡也可胜叹哉所谓大盟者此也
　　经书大夫盟八其间散盟四大盟四
　　桓十一年齐人衞人郑人盟于恶曹恶曹之盟以十年战鲁于郎故盟以结之然郎之战经书齐侯衞侯郑伯而此贬称人若书大夫盟者恶其伐有辞劳师旅不自省其不义而又盟之以逞其欲也故贬而人之夷诸侯若大夫也　文三年公孙敖会宋公陈侯郑伯晋士谷盟于垂陇垂陇之盟左谓讨衞故也书士谷堪其事也按经元年衞人伐晋故士谷盟诸侯及大夫以讨之然自春秋以来未有大夫专盟敖与士谷首啓其恶自是诸国大夫例专盟会故春秋谨书之以惩其不轨也宣十二年晋人宋人衞人曹人同盟于清邱清邱之盟左谓晋原谷宋华椒衞孔逹曹人同盟于清邱曰恤病讨贰宋为主盟故伐陈衞人救之夫诸侯之大夫例皆书名氏此贬称人者是年宋伐陈而衞救之是不讨贰也明年楚伐宋而晋不救是不恤病也斯违于清邱之盟矣故人以微之然宋师伐陈正得讨贰宜无可贬而亦称人者按经十五年宋人及楚人平经书宋人今人之者以其中国而与夷狄平也孔子追治其事故不少隠焉曹小国例当称人无所褒贬　成二年袁娄之盟以鞌之战晋败齐师齐侯屈服故遣国佐如师请盟夫顷公数疾诸侯以啓此战信不道矣然鲁出四卿会晋曹衞败而盟之亦未为得也此大夫之四散盟也
　　大盟四
　　僖二十九年会王人晋人宋人齐人陈人蔡人秦人盟于翟泉左谓防践土之盟且谋伐郑也卿不书罪之也在礼卿不防公侯防伯子男可也夫小白致王世子盟宰周公以身亲之春秋犹讥其僭况晋人使大夫以盟王人哉此晋文之谲所以不逮乎小白也　襄三年公防单子晋侯宋公衞侯郑伯莒子邾子齐世子光盟于鸡泽悼公霸业至是而盛既合诸侯同盟矣而袁侨适至以诸侯盟之则嫌于不敌使叔孙豹及诸侯之大夫盟袁侨经两书及者美袁侨之得正恶诸侯大夫之僭盟也　十六年公防晋侯宋公衞侯郑伯曹伯莒子邾子薛伯杞伯小邾子于湨梁湨梁之盟以大夫敌君故书戊寅大夫盟夫大夫专盟虽始于文公时然或合而同盟或会一国而自盟未有独书大夫至此湨梁则诸侯同会而盟在大夫是见诸侯之失政也盖盟者执一国之信专可否之权而使大夫主之则诸侯失政可知二十七年豹及诸侯之大夫盟于宋者按左氏宋向
　　戍欲弭诸侯之兵故合晋楚及诸国大夫防而盟之两言于宋者以见事起于宋故即而盟也然自春秋以来未有晋楚交盟今晋平失道使大夫与楚同盟是挈中国而归之楚也其何以望霸哉圣人深疾其然故防与盟以显书之所以甚中国之弱而疾荆楚之愈横也此大夫之四大盟也
　　经书楚之盟六
　　僖十九年盟于齐　二十一年盟于鹿上是年又盟于薄　僖二十七年盟于宋　宣十一年盟于辰陵　成二年盟于蜀
　　齐之盟宋楚争霸故是年宋则率曹邾盟于曹南楚则率陈蔡鲁郑盟于齐夫宋盟之则两国争雄可知也曹邾附宋故从宋盟陈蔡鲁郑附楚故从楚盟观经之文曰防盟于齐则鲁与齐皆与矣而内不出主名齐不书人讳以齐鲁大国小白方殁而从呉楚盟也讳从楚人盟而陈蔡郑不讳三国受胁于楚盟之固宜不足深讳也楚实主盟而加陈蔡于上者不以楚人先中国也虽然宋盟曹南楚盟齐其势犹足以相敌至二十一年宋人齐人楚人盟于鹿上鹿上之盟宋之力已弱于楚故经书宋齐楚人盟于鹿上夫宋始与之争霸而今与之同盟其弱可知也及盂之防见执于楚则襄公身受其辱又非止于同盟而已楚既执宋公故宋公畏其强始委身听命往盟于薄经于执与释皆不系之楚者不与楚之辱中国也故薄之盟总言诸侯使若诸侯共执焉嗟夫小白既亡中国之势一旦不振宋襄勉强携持终不成功师败身殒而国几亡是致楚势愈横残暴无厌故二十六年伐宋围缗至二十七年连陈蔡衞许围宋宋不胜其患乃始请盟于楚以求免于兵革此经所以书公防诸侯盟于宋曰盟于宋则知宋之请盟也其后晋文兴霸败楚城濮释宋之耻中国赖以少安逮重耳殁至景公时承灵成之后晋德浸替陈郑从楚故楚子盟之于辰陵以固两国之附也然陈郑是时犹有顾晋之心故是时楚子入陈明年围郑而邲之战又败晋师自是陈郑两国始帖服于楚用见晋之衰弱也逮成二年楚恃邲之战势益暴横诸侯因之故成二年公及楚人秦人宋人陈人衞人郑人齐人曹人邾人薛人鄫人盟于蜀蜀之盟从楚者十一国齐秦宋衞皆号显诸侯而屈膝受盟不以为耻盖自重耳殁楚人强盛未有加于此也使前无二霸后无悼公则中国之大几何不合为楚哉此楚之盟见于经者也
　　总论
　　夫总诸盟以论同盟者十六伐而盟者四救而盟者一会而盟者三【葵邱新城夷仪】盟王臣者八盟于师者二其间或诸侯或大夫或夷狄或盟而合义或盟而非正皆已备言于前矣就其中以等之莫善于同盟何则隠桓之间不过列国诸侯自结盟好营其私欲而已未有大合诸侯以名义安中国也小白之兴始有同盟之事后世因之晋国诸君遂得循其轨辙凡系中国之利病必合诸侯而同盟其间虽间有携贰而骈肩接武并力一心亦足以维持中国使不至于横溃故虽吴越之强横兵车马迹交乱天下而不能亡天下者系同盟之力也考之诸盟在小白之时莫盛贯之盟至牡邱则稍衰矣在景公时莫盛于虫牢之盟至蒲则稍衰矣在悼公时莫盛于鸡泽之盟当时郑已纯服二十一年叛晋则是盟非特隆于一时盖自重耳之没未有也自悼公没厯平至昭霸业堕地合国同盟虽间有之然既不足以得郑又不足以敌楚无复曩时强盛虽盟无益也然夷狄之国在春秋有三惟楚之盟六见于经至吴与秦则蔑然无闻何也盖楚虽数病中国而诸侯从之者不过陈蔡郑而已况其往来晋楚服叛不常其修盟之事宜于罕见至秦则僻处西土鲜通中原吴虽摄楚之迹累会诸侯然絶无与国以为肘腋之助将谁与盟哉呜呼向使春秋无齐晋之君齐晋无同盟之事主盟之柄归于吴楚则中国之民被髪左衽久矣然则障巨川狂澜若二霸者诚有功于衰周也










　　春秋比事巻十二
　　钦定四库全书
　　春秋比事巻十三　　　　宋　沈棐　撰
　　会
　　会同之礼设于宗伯掌于行人周之常典也成康盛时诸侯率服因时而会莫敢怠遑颂之所美扬和鸾鸣佩玉以形容礼仪之盛而已未尝言会诸侯也会诸侯不言者以当周隆兴会同常礼不以此为盛美也厉王不道周室顚危宣王中兴鸠散讨贰复总诸侯而臣之于是有东都之防诗人纪之车攻以善宣王复古其后犬戎作难周又不竞平王东播权归诸侯时无宣王之贤以振皇纲东都之会不可复见始纷乱于方国矣传曰诸侯有王王有廵狩以大习之非是不举则古者之防一于宗王非假礼文而遂私欲也春秋衰世王德不足以怀天下法制刑威之柄又不足以钳束之于是诸侯傲然自张无复为王而会凡端委弁冕羣贽乎邦国者非干戈敌仇则盟誓固党非窥人土地则保我疆邑车轮四驰蔑有宁岁始也诸侯专之其次大夫专之其次呉楚攘之礼法变荡不可扶持囘视西周之美无复翼其髣髴矣圣人伤之采摭旧史具载笔削使天下后世所尊者王凡春秋书防皆文武成康之罪人也谨按经所书有内与一国自防者有外与诸侯交防者有合诸侯而大防者或主于霸主或主于大夫或主于呉楚要不可以不辨请次其説
　　经书公会一国者十有八
　　隠九年公防齐侯于防左谓请伐宋也盖经自六年公与齐侯结艾之盟七年齐侯使其弟年来聘故九年会防是时鲁郑交好已久则公为是防盖为郑谋伐宋也十年中邱之防伐宋之役齐郑皆与则左氏之説信矣十一年公防郑伯于时来左云将入许也盖郑之谋
　　许久矣而事起于此既与郑好故防郑伯谋以入许夫以私好而谋人之国其恶可知也　桓二年公防郑伯于垂将假许田郑伯欲利鲁许田钳其罪过故防以谋之夫郑之假田鲁之受田皆为非义则垂之防实起罪之由也　三年公会齐侯于嬴秋防齐侯于讙公始即位谋欲结昏于齐故春为嬴之防及齐侯送姜氏于讙公又往防之夫诸侯亲迎不使卿父母送女不逾境公使公子翚逆女既失亲迎之礼及齐侯送之而又往会于讙可往逆而不逆不当防而往防公之失礼甚矣是年公会杞侯于郕二年杞侯来朝既而入杞至是又往防之夫杞既来朝则公无入其国可也既入其国则无会焉可也今恃强自恣恩怨不常信不道矣　六年公会纪侯于成左谓纪来谘谋齐难也盖齐以五年与郑伯如纪将以灭纪纪恃鲁与齐好且属亲旧故告难于鲁而公为是会也观是年纪侯来朝终桓之世纪无齐难至庄元年齐始迁其三邑则成之防是鲁平齐纪也　十年公会衞侯于桃邱弗遇齐衞郑将为郎之战公虽欲会之而衞欲附齐郑以病鲁于是失期不至故经书弗遇也　十一年公会宋公于夫钟冬公会宋公于阚十二年会宋公于虚冬会宋公于公将以平宋郑故累会宋公以求之夫公之所以力欲平宋郑者何也始鲁以郎之战有怨于郑忽及宋人纳忽出奔衞鲁之所欲者在突立而忽出也今宋以责赂于郑郑不堪命而宋郑交怨使宋复连结齐衞迎忽以逐则非鲁之利矣此公之所以数平宋郑者非为两国实已好恶也观是年宋公辞平公遂连郑以伐之则鲁之防明矣　十四年公会郑伯于曹公既与郑结盟又两与伐宋故复为是防以固前好也观是年郑伯使其弟语来盟则郑之与鲁恩好相结可谓宻矣　十五年公会齐侯于艾谋定许也盖鲁以隠十一年郑伯及齐侯入许许庄公奔衞至是而许叔入故公会齐侯以谋定之也　十八年公会齐侯于泺姜氏在也桓公不严帏箔恣姜氏之淫奔终致身殒国危其汚简牍甚矣然遂如齐则书姜氏而泺之会则书公者罪公之深若曰公自会之也　庄二十七年公会齐侯于城濮公以二十四年娶齐姜氏则恩好往来宜倍于他国故同盟之外特为是会也然公娶讐女防讐国其得罪于先君可贷哉宣元年公防齐侯于平州左谓以宣公即位盖公以
　　是年娶齐之女又使行父如齐复防齐侯于平州其事齐如是其谨者公弑赤自立惧齐见讨故结齐之深如此观齐于此取济西田则平州之会鲁求于齐可知定八年公会晋师于瓦齐两病鲁侵其鄙邑晋赵鞅士鞅荀寅帅师救鲁故公会之齐惧晋鲁并力以见讨至十年遂及鲁平而脩夹谷之会鲁亦知晋之衰不足恃也于是舍晋从齐夫鲁始以齐见偪告难于晋晋既出师以援之而齐难既平遽忘晋德转而从齐则反覆观望其不义可谓甚矣凡此皆鲁与一国自防者也
　　经书称会公者三
　　言会公者皆公会在外初无会期而要会之也文十三年衞侯防公于沓郑伯会公于棐是时公朝于晋于始往也衞侯要会于防及其归也郑伯要防于棐夫诸侯私会亦已非礼况初无防期因其往来于晋而要之于道以脩交际之礼乎左谓衞郑二公请平于晋公皆成之杜谓郑贰楚有畏于晋故因公请平会以求之理或然也　定十四年邾子来会公者是时公大搜于比蒲故邾子来会公夫搜国之大礼讲武之地非两君合好以修礼文之所也邾急于防公而公与之会皆非礼矣凡此皆经书会公之义也
　　经书内大夫会一国者八
　　文元年公孙敖会晋侯于戚左谓晋侯疆戚田故公孙敖会之是时文公初立鲁方附晋故遣公孙敖往会晋侯夫文公始嗣国亲往会焉可也乃以大夫上伉强国之君失事大之礼起专僭之患经书此者非特恶敖亦所以恶公也况鲁以前未有大夫自防诸侯者专会之弊实始于此其产乱岂不重乎　十一年叔彭生会晋郤缺于承匡左谓诸侯之从于楚者考之春秋是年楚伐郑而鲁与晋宋衞许救郑至十四年新城之盟郑伯与焉则郑未从楚也陈及宣公时方往从楚则陈于是时亦未尝从楚也左氏之説其信然乎盖鲁事晋之谨不敢废怠故是年会郤缺以防戚之会也宣十四年公孙归父会齐侯于谷十五年仲孙蔑会齐髙固于无娄鲁自宣公与齐交好公与大夫交轨事之至十年齐人归济西之田而鲁事齐愈谨亲齐人愈固故十四年为谷之会十五年为无娄之会皆所以结齐之援　成五年叔孙侨如会晋荀首于谷左谓晋荀首如齐逆女故宣伯餫诸谷然考经无荀首逆女之文则左説似不可考盖以晋业方兴诸侯归之鲁自鞌之战以后纯于附晋故叔孙侨如会晋荀首于谷也　襄十九年叔孙豹会晋士匄于柯然是年晋士匄帅师侵齐至谷闻齐侯卒乃还齐杀高厚以説于晋以襄十八年晋合诸侯以围齐实起于此会今齐晋既平使齐释憾则鲁必甚危故急晋之好使齐不敢病鲁晋亦不忘鲁好也是柯之会可以威齐而坚晋也　昭三十一年季孙意如会晋荀跞于适厯意如逐君于外惧大国见讨会晋以自固也昭公在外七年晋不能杀季氏以纳之反使荀跞与意如同会而又区区以官之是晋阴助季氏阳恩于公也按其罪恶何劣于季氏哉此八者内大夫会一国之迹也
　　经书霸主防者十
　　庄十三年齐侯宋人陈人蔡人邾人会于此杏十四年单伯防齐侯宋公衞侯郑伯于鄄十五年齐侯宋公衞侯郑伯会于鄄僖元年公会齐侯宋公郑伯曹伯邾人于柽三年齐侯宋公江人黄人会于阳谷五年公及齐侯宋公陈侯衞侯郑伯许男曹伯会王世子于首止九年公会宰周公齐侯宋公衞侯郑伯许男曹伯于葵邱十三年公会齐侯宋公陈侯衞侯郑伯许男曹伯于咸十六年公会齐侯宋公陈侯衞侯郑伯许男邢侯曹伯于淮二十八年冬公会晋侯齐侯宋公蔡侯郑伯陈子莒子邾子秦人于温是也凡此小白之会九无非率诸侯攘夷狄以安中国【其详已论二霸例】然考其终始惟阳谷之防为独盛盖北杏之会宋人始服鄄之再防齐侯始霸足以服近而未足以来逺也至阳谷之会齐宋既从江黄亦至中国诸侯无不率服霸者之功无与比矣虽然伐楚之后即合诸侯会首止以定世子之位所谓一匡天下其会非不盛也而独称阳谷者盖首止之防虽有定世子之功而有致世子之恶夫世子天下之根本国君之储贰不可得而屈也小白矜恃霸功敢以致之则其翼戴之功不足以赎犯分之恶矣故首止之防君子谓名盛而德衰春秋所不取也至葵邱之盟小白震而矜之诸侯多叛霸业已衰故十三年咸十六年淮所会者不过八国则诸侯归齐至此少替矣重耳之会止于一而下书天王狩于河阳公朝于王所则知是防天王在焉夫以首止之致世子犹曰不可况致天子乎然则论二霸优劣小白盟楚重耳败楚重耳之功虽不过小白而温之会较之首止则罪亦大于小白矣此十者皆霸主之会也
　　经书诸侯大会者十
　　宣七年公会晋侯宋公衞侯郑伯曹伯于黑壤左谓郑及晋平公子宋之谋也故相郑伯以会盖晋成公即位三年楚三伐郑晋以灵公之乱成公方务内靖未暇外勤诸侯而楚逼郑故始为此会实欲挟诸侯以固郑也然晋虽为此会而楚之骄心浸侈八年灭舒蓼又伐
　　陈复有凌郑之志故晋于九年会宋公衞侯郑伯曹伯于扈盖晋所以为扈之会非特区区于虑郑且恐诸侯之擕贰故复合之实深为保郑计也　成十六年公会晋侯齐侯衞侯宋华元邾人于沙随不见公者左谓谋伐郑也盖鄢陵之战晋虽败楚厉公骄傲无德以服郑郑之据楚自如是以复会沙随以谋伐郑然既会之既伐之郑终不从则厉之不德可知也不见公者郤犨之谮也　襄七年公会晋侯宋公陈侯衞侯曹伯莒子邾子于鄬郑伯髠如会未见诸侯卒于鄵陈侯逃归者悼公绍霸诸侯归心虽难得之陈亦使袁侨如会盖自文公以来未有若此之盛然陈以弱小之国宻迩强楚故自服晋之后屡被楚患晋虽合诸侯戍陈又以诸侯救之而楚病陈不息也是以悼公复合诸侯修鄬之防而陈侯畏楚侵偪自会逃归非晋悼之德不足以保陈其势有所不可耳　八年季孙宿防晋侯郑伯齐人衞人邾人于邢邱左氏之説谓命朝聘之数于经既无攷而春秋诸国朝聘自有常制二霸以来未有因此而为防者按经是年郑人侵蔡蔡公子燮则邢邱之会晋侯褒郑以厉诸侯也是时郑新服晋楚人争之未已晋方惧楚偪郑郑有贰心今郑既叛楚从晋又能侵楚之与国其主帅则其怀附中国可谓力矣是以悼公喜为此防以表着其功且坚郑服从之意也然经于此年书楚公子贞帅师伐郑九年晋合诸侯伐之夫郑既从晋讐楚与国宜乎未易叛去而楚师一伐随而向楚何背晋之速也盖郑既从晋侵蔡燮则楚蔡之怨必深二国并力以图之则郑之受祸必重不止于燮而已故楚兵一临不得已而从之以纾一时之难及十年十一年晋连合诸侯累举伐郑之师兵威强盛可以敌楚郑遂纯服中国迄二十年无有异志则知燮之后郑迹虽从楚心实在晋也　十一年公会晋侯宋公衞侯曹伯齐世子光莒子邾子滕子薛伯杞伯小邾子伐郑会于萧鱼者郑服也悼公之欲得郑可谓勤矣十年十一年两伐而两盟郑虽暂从然兵戈方逥已复向楚至是伐而会之郑始帖服自后不叛中国二十年盖盟起于不信至于会而不盟则彼此相保不待盟约而后信也故自重耳厯襄灵成景厉凡五君为会者虽多唯此会独盛而后亦无以驾然而萧鱼之会郑已服而不盟郑者信郑之深不列数诸侯所以内郑也　十六年公会晋侯宋公衞侯郑伯曹伯莒子邾子薛伯杞伯小邾子于溴梁晋平初立欲继悼公之业故修此会以谋诸侯之难是时齐贰晋伐郑而邾莒亦间为鲁患故下言晋人执莒子邾子而十八年合诸侯以围齐则湨梁之防盖亦修悼公之烈以谋诸侯之不率也　二十一年公防晋侯齐侯宋公衞侯郑伯曹伯莒子邾子于商任二十二年公防晋侯宋公衞侯郑伯曹伯莒子邾子薛伯杞伯小邾子于沙随左皆曰锢栾氏也盖栾盈之母通于老州賔惧其讨愬诸范宣子宣子逐盈至是奔楚至二十二年又奔齐【见左氏传】晋侯惧其肇患于两国以为诸侯病故沙随之会以栾子在楚而锢之商任之防以栾子在齐而锢之锢栾子者使诸侯不得受所以防乱之起也　二十四年公会晋侯宋公衞侯郑伯曹伯邾子莒子滕子薛伯杞伯小邾子于夷仪将谋齐也齐以二十三年伐衞伐陈二十四年伐莒是时崔氏为政浸病诸国连歳不已故晋防夷仪以谋之至二十五年崔子弑其君光以説于晋再会夷仪同盟于重邱鲁始免齐之难而齐晋得以交平矣凡此皆诸侯之大会也
　　经书诸侯散防者十
　　隠十年公会齐侯郑伯于中邱将伐宋也公始与宋好连宋仇郑至八年得郑祊田遂好郑而仇宋故会郑于中邱将以伐之败宋于菅取其二邑经恶公末年出入无度不顾忧患于内防诸侯于外也　桓二年公会齐侯衞侯陈侯郑伯于稷以成宋乱成宋督弑君之乱也弑君之贼诸侯皆得讨之齐侯与四国为稷之会本以讨贼而已贼不能讨乃取其赂因以平之桓公弑隠与督比周同恶相济此春秋所以甚诸公助叛之恶也是年蔡侯郑伯会于邓左谓始惧楚杜谓楚武王始僭号称王是时楚未入中国则其説疑未然盖蔡以隠十年从宋伐郑与郑有怨至元年齐会郑伯以成宋乱宋郑既平蔡怨亦解故是年会于邓弃仇而修好也况蔡郑邓地壤相邻讲信修睦以备不虞亦诸侯之常事耳十六年公防宋公蔡侯衞侯于曹将纳也昭公复
　　归突入于栎鲁以郎之战有怨于郑忽故谋欲纳夫防私怨背大义以乱人之国其恶可知　文十七年诸侯会于扈左谓平宋也按十六年宋人弑其君杵臼十七年晋人衞人陈人郑人伐宋故诸侯会扈以平之夫昭公虽以无道见弑而文公尤宜以弑君受讨也故林父伐宋以失所称人晋侯平宋以无功不序盖君虽不君臣不可以不臣所以督大义也　成十二年公会晋侯衞侯于琐泽左谓成故也杜谓晋与楚成合诸侯以申成好然考之经无晋楚交成之文左説不信矣盖鲁衞二国自景公时力于事晋故十年衞为晋侵郑十一年鲁及郤犨盟及景公殁厉公立故两国率先为会以通晋好也　定十年齐侯衞侯郑游速防于安甫是时晋已衰微齐侯侵晋惟衞郑二国皆附齐而叛晋故七年齐郑盟于咸齐衞盟于沙八年衞郑盟于曲濮九年齐衞次于五氏盖自七年以来齐衞郑三国盟会交好如是之数故十年会于安甫以修前好也　十四年公会齐侯衞侯于牵齐侯宋公会于洮皆是齐为主而诸侯宗之也鲁自十年夹谷之会即与齐平衞之好齐又先于鲁盖诸侯所附非晋即齐晋既衰弱诸侯去之是以宋公亦舍晋从齐为洮之会也　哀十二年公会衞侯宋皇瑗于郧春秋至哀公末年齐晋并衰诸侯无所依赖其间仅可与者唯宋衞两国故公不闻会齐晋而会宋衞者将假之以为缓急之援耳凡此皆防会也
　　经书外大夫会者七
　　襄二年仲孙蔑会晋荀防宋华元衞孙林父曹人邾人于戚左谓谋郑故也盖郑久叛晋故谋讨之观冬复会于戚遂城虎牢则知此会为谋郑明矣　十四年季孙宿会晋士匄宋华阅衞孙良夫郑公孙虿莒人邾人于戚左谓谋定衞也盖衞侯戒孙文子惠子食日旰不召从于射囿不释皮冠而与之言二子怒故文子因其子蒯之言作乱于衞逐衎立剽是以士匄会诸侯之大夫谋定剽位是时齐已叛晋而衎出奔齐晋以衎之从齐怒其贰也遂会林父诸大夫以固剽而拒衎夫衎之奔齐虽背盟主然林父逐其君制其手不臣之罪晋所当讨也既不能讨而使听命于会以遂其恶则是助林父之逐君其恶甚矣　二十六年公会晋人郑良霄宋人曹人于澶渊按经此年衞喜弑其君剽孙林父入于戚以叛衞侯衎复归于衞则澶渊之会所以讨衞之弑君也盖戚之会而衎出孙林父听命于会则知为定剽之位矣及此年剽弑而衎归衞不与会下书晋人执衞喜则知是会将为剽讨喜也夫喜弑君晋执之是矣然执之而不归于京师而不能杀之以除乱使杀喜之事归于衞则澶渊之会与不能执喜等耳故皆贬称人也独书郑良霄者楚连岁病郑郑不从澶渊之会执叛讨贼于名得正而良霄与焉圣人喜其来故显书其名以善之也　三十年晋人宋人衞人郑人曹人邾人滕人杞人小邾人会于澶渊宋灾故有罪其不信之甚也盖宋之灾诸侯之大夫防以谋之归其财既而无归其不信孰甚焉夫救灾恤患仁人之心也背信忘约小人之事也名为君子之行实则小人之事宜春秋深贬之也　昭十一年季孙意如会晋韩起齐国弱宋华亥衞北宫佗郑罕虎曹人邾人杞人于厥愸谋救蔡而不能也按经是年楚子防诱蔡侯般杀之于申公子弃疾帅师围蔡故晋韩起会大夫救之然中国之衰楚灵骄暴天下之势已归于楚大夫虽会以谋蔡卒不能成救蔡之功故冬楚灭蔡执世子有以归用之然则使楚灵之暴虐实晋之罪也　二十五年叔诣会晋赵鞅宋乐大心衞北宫喜郑游吉曹人邾人滕人薛人小邾人于黄父左谓谋王室也赵简子令诸侯之大夫输王粟具戍人曰明年将纳王盖周以有子朝之乱尹氏立子朝天王居翟泉故诸大夫谋纳之观明年天王入于成周王子朝奔楚则黄父之会盖有功于王室矣然纳王之事当在诸侯今诸侯失柄大夫专之益见其衰乱也　二十七年晋士鞅宋乐祁犁衞北宫喜曹人邾人滕人会于扈左云令戍周且谋纳公也范献子取货于季孙遂不克纳夫成周纳公皆义所当为也使诸大夫能力行之虽二霸之烈无逺过然纳公而取赂败谋卒使昭公不能复国戍周怠于成功越五岁而始能城之则扈之会盖假大义之名而忘其实也凡此皆大夫会也
　　经书会楚七
　　僖二十一年宋公楚子陈侯蔡侯郑伯许男曹伯会于盂宋襄图霸与楚争雄而力屈于楚卒不能伉故盟于鹿上又会于盂宋虽先楚而反受执辱襄公不务德而欲以力争是以师败身衂而莫之救也然盂之会陈蔡郑许皆楚之肘腋服属于楚者也宋所挟惟一曹伯而以敌数国势之强弱已不等矣其见执于会又谁援哉宣十五年公孙归父会楚子于宋十四年楚子围宋
　　晋势微弱厯三时而不能救故公孙归父会楚子以平之夫诸侯服从中国唯宋鲁二公可赖以终始无贰不苟于从夷今邲之战晋师一败于楚而诸侯已不堪难摄衣从之虽不叛晋如鲁宋者犹为交防修平俛首南服况他国乎经书此甚疾楚之复会且恶鲁之从楚也成二年公会楚公子婴齐于蜀景公继立晋业中防
　　楚人蔑之谓晋与诸侯不足力争故自邲之战败晋之后积数年间楚无有与诸侯盟会者及是年晋以鞌之战胜齐霸威小振始虑晋之复兴谓者齐之强国独受其师盟鲁宋诸君将奔走焉而不暇矣于是始于力争诸侯要鲁而会之鲁以晋虽败齐犹虑其不能久制齐也使齐一日抗晋则必释憾于我晋势稍衰则无以我援是以因结楚会防晋宋之好且虞晋之不竞也　襄二十七年叔孙豹会晋赵武楚屈建蔡公孙归生衞石恶陈孔奂郑良霄许人曹人于宋按经未有晋楚同好会者至是悼公没平公即位也夫晋德浸衰畏楚为患势不能敌始欲结盟会以苟安中国而已　然自是之后夷狄强横控中国之喉襟晋既与合好修成而力之不胜虽欲角敌而不可得故昭元年叔孙豹会晋赵武楚公子围齐国弱宋向戍衞齐恶陈公子招蔡公孙归生郑罕虎许人曹人于虢复防宋会而愈见防于夷狄矣夫宋之会挈中国以从楚者不过衞郑两国而已至是则齐宋大国亦来听命用见楚势愈强晋愈不敌也至四年楚子蔡侯陈侯郑伯许男徐子滕子顿子胡
　　子沈子小邾子宋世子佐淮夷会于申则楚轩然主会晋不复争中国之柄倒持于楚夷狄之横前未有也天下之事必谨于始始之不谨而救其末流则无及矣平公之会楚姑苟安以图目前之计而不知豺狼之心可挫可辱而不可诱以礼文遂使楚人乗此得逞卒攘中国之权终春秋晋不复兴其患实起于宋之会也　九年叔弓会楚子于陈六年叔弓如楚七年公如楚至是年叔弓又如楚会鲁所以事楚如此者以当时晋霸衰陵不能与楚争故鲁逃晋而归之也夫鲁自成至昭三与楚会大抵度晋之衰不足以保已虑楚为患不得已而依之然则从夷之罪不专在鲁抑晋之不德有以使之也凡此皆会楚始终也
　　经书会呉九
　　成十五年叔孙侨如会晋士燮齐高无咎宋华元衞孙林父郑公子防邾人会吴于钟离襄五年仲孙蔑衞孙林父会吴于善道是年秋公会晋侯宋公陈侯衞侯郑伯曹伯莒子邾子滕子薛伯齐世子光呉人鄫人于戚十年公会晋侯宋公衞侯曹伯莒子邾子滕子薛伯杞伯小邾子齐世子光会吴于柤十四年季孙宿叔老会晋士匄齐人宋人衞人郑公孙虿曹人莒人邾人滕人薛人杞人小邾人会吴于向凡此五者皆吴会诸侯也盖吴自成七年伐郯始见于经是年入州来其势浸盛时晋方与楚争郑欲结吴为援故以士燮率诸侯大夫就会吴于钟离夫以中国会勾呉诸侯之耻也在二霸时非无楚患然其所以御楚者合诸侯修盟会厉兵威以攘却之而已未闻求援于荆楚也厉公虽病楚之强而不能遵绍二霸如当时之盛而区区援呉师以抗强楚安得不长其骄暴哉故自成十五年会钟离始起强吴骄横之端至襄五年鲁衞两国会之诸侯复会于戚十年又防于柤十四年又会于向讫悼公世岁循其辙而不改焉夫钟离之会经虽书会然皆中国大夫其势未甚屈也至善道之会则鲁衞两国大夫而不及于诸侯戚之会虽皆列国诸侯尚能致吴人听命于会犹存中国之分也至柤之会则亲屈盟主合诸侯之众就会强夷其陵慢屈辱至此甚矣至向之会则又以大夫从之上自诸侯下及大夫皆委身交好恬不为耻是又见中国之微也大抵春秋之法疾僭窃诛首恶其最严者厉公会于钟离开强吴之祸其流及于黄池之会吴子遂霸中国夫当吴楚之盛鸱张虎踞抟噬中原晋之二君虽未能挫其锋刃芟夷而剪灭之苟能力为之隄障则其末流之患未必如是之遽也虽然平厉二公固无足多称若悼公在位攘楚服郑萧鱼之会去重耳无几亦与吴会何也盖楚自庄公以来横行中国至襄之时大势已衰矣呉自成入春秋止有伐郯入州来之文势焰方炽兵师未衂以承晋厉景之余区区御楚不暇又益以方张之吴苟非假礼文之好优柔其暴气笼络其骄心则吴楚交横中国其沦胥矣然则悼公之会吴亦势有所不得已也哀六年叔还会吴于柤七年公会吴于鄫十二年公会于槖臯此吴三会鲁国也按经前未有鲁独会呉之文至哀公时始三会之者是时齐晋并衰楚亦随弱罕见于经所以威诸侯者唯吴一国而已矣鲁以吴强且无大国之援于是荐往会之盖欲深结其好苟纾目前之难也呜呼自吴败齐于艾陵晋亦震恐至十三年黄池之会吴子偃然雄霸诸侯鲁晋从之中国尽制于夷狄矣故经书公会晋侯吴子于黄池独书晋侯正伤晋之弱不能抗吴而反制于吴也夫以申之会虽楚子为主然当时齐晋不从楚所会者不过蔡陈郑小国而已至此黄池之会虽晋之强亦俛仰以听命中国至此不可复振矣此圣人所以未几而絶笔也虽然楚之会莫盛于申而其衰也亦起于申之防吴之会莫盛于黄池而其亡也亦自于黄池之会盖盛极必衰兴极必亡古今之常理使中国之君当其雄盛不能持满居胜犹及于败况蕞尔荆蛮侵夺中原一旦得志加以楚灵之骄暴夫差之侈汰其不灭亡何待耶凡此吴楚之防也
　　经书如会者三
　　僖二十八年晋侯盟于践土陈侯如会襄三年陈侯使袁侨如鸡泽襄七年郑伯髠顽如会夫书如会皆以中国隆盛逺来从服也然践土之盟陈侯亲来如会经不书与陈侯盟至鸡泽之会使袁侨来则叔孙豹及诸侯之大夫盟之何也盖重耳之霸威于悼公鸡泽之盟不逮践土重耳威震强楚信服诸侯于其来也不屈霸主之尊特为陈侯而盟虽不盟陈侯而陈侯亦不敢叛去故厯襄至灵纯于服晋者几三十年则其畏服之心如此其久也悼公勉强兴霸扶持故业鸡泽之会仅致陈之大夫悼公以得陈为主且惧其复失故于袁侨之来须盟以结之观是盟之后不逾四年鄬之防遂畏楚而逃归虽悼公大合诸侯举师旅戍之救之卒不足以得陈则其服陈之功去重耳逺矣至郑伯如会则以卒故书义无可论此经书如防之防也
　　经书夫人及内女会者六
　　庄二年夫人姜氏会齐侯于禚七年夫人姜氏会齐侯于防又冬会齐侯于谷僖十一年公及姜氏会齐侯于阳谷十七年夫人姜氏会齐侯于卞此夫人会也二十七年公会杞伯姬于洮此内女会也夫以襄公三会姜氏皆以淫汚之行也乱人伦而逆天理诗人尝刺之矣至若小白两会姜氏则虽无襄之恶然妇人迎送不出门见兄弟不逾阈小白身为霸主逺防姜氏于外鲁公不严内外之分不见文姜之恶而以夫人逺出为会皆非礼也故经书公会齐侯姜氏以参讥之至伯姬之会按二十五年伯姬归于杞故二十七年公会之于洮杜以伯姬为庄公之女左讥其非诸侯之事夫庄公虽敦父之爱出会伯姬然诸侯非民事不举公之防于父子之恩则得矣其如礼何是以春秋亦书以讥之也
　　总论
　　夫总诸侯以论之霸主之会齐莫盛于阳谷晋莫盛于萧鱼其最不善者桓之时莫盛于稷襄之时莫盛于澶渊阳谷之会服江黄萧鱼之会纯服郑攷之前后无与比者实春秋非常之功也至稷之会成宋督之恶澶渊之会背归宋之财其不信不义甚矣故经特书所会之事曰成宋乱曰宋灾故者显著其恶也嗟夫列国之会其盛如此而合于义者不过一二数然则当时诸侯大夫所以修会之意果何为哉宜乎春秋屡书而不隠





　　春秋比事卷十三终
　　钦定四库全书
　　春秋比事卷十四　　　　　宋　沈棐　撰
　　朝
　　古者邦国惟诸侯入觐天子岁有常礼至于列国必嗣君继立然后得以相朝所以修先君之好严谨始之礼也春秋之时王纲不施朝觐之礼浸以废弛孱君弱国无所宗向区区欲保守疆土幸免并吞苟其势力强盛足以肆凌轹者莫不劘车重研奔走而臣事之是以鲁国之君则朝于晋齐而邾莒滕薛则朝于鲁盖各以强弱相制势使然也夫以先王盛时方国诸侯所以朝事不懈者唯天子一人而已未闻有强国也及周之衰是礼不行于天子而雄强之国侵权僭礼偃然以王者自居其于天子蔑无尊事之心仅同一小国耳圣人伤周之不振而悼弱之无依是以举相朝之礼具载笔削请得而论之
　　按经书来朝者十六国
　　滕自隠十一年朝鲁其后桓二年滕子来朝文十二年滕子来朝襄六年滕子来朝哀二年滕子来朝滕子来朝凡五　邾子自桓十五年朝鲁其后宣元年邾子来朝成六年邾子来朝十八年邾子来朝襄元年邾子来朝二十八年邾子来朝定十五年邾子来朝邾子来朝者凡七　杞自桓二年杞侯来朝其后凡五庄二十七年杞伯来朝僖二十七年杞子来朝文十二年杞伯来朝成四年杞伯来朝十八年杞伯来朝　曹自桓九年来朝其后凡五文十二年曹伯来朝十五年曹伯来朝成七年曹伯来朝襄二十一年曹伯来朝　小邾之朝四僖七年襄七年昭三年十七年　郯子之朝二襄七年昭十七年　纪以桓六年谷邓以桓七年牟葛以桓十五年郳黎来以庄五年萧以庄二十三年鄫以僖十四年郜以僖二十年皆一朝此其大凡也夫春秋书来朝之意皆以鲁不当受彼不当来实交讥之也其间笔削之文有可论者请摭言之　隠十一年滕侯薛侯来朝三传之説左氏公羊无取谷梁庶几虽然鲁十二公受小国与往朝诸侯固皆有罪然首僭朝礼罪始隠公夫鲁周公之后守天子之东藩固当恪守周礼率先诸侯以朝天子可也隠公当东迁之后首嗣鲁统不闻讲朝王之礼而傲然自尊受人之朝遂使后世子孙例以为常蔑有天子则隠公作俑之罪盖甚于羣公矣　桓七年谷伯绥来朝邓侯吾离来朝三传公谷无取左氏虽当而未究经意盖春秋之法诸侯不生名名恶之大者也桓公弑君自立诸侯皆得而诛之谷邓合诸侯不能以致讨反交臂来朝其罪尤大故生而名之特异于他文也　九年曹伯使其世子射姑来朝三传谷梁之説为近盖当春秋时争国窃位簒弑攘夺不可胜数今曹伯有疾而使世子来朝召乱之本也世子狥父之命委国而出尤其罪之大者故书以讥之　十五年邾人牟人葛人来朝按经来朝之文未有书人此三人来朝皆贬称人恶其朝桓亦谷邓称名之义也　庄五年郳黎来来朝按春秋附庸之国例书字若萧叔朝公是也此独名者谓弱小之国土地防陋其礼不足故贱之此固不可攷其理或然庄二十三年萧叔朝公盖礼牺象不出门嘉乐不野合庄公急齐之婚不顾父讐及齐侯遇于谷固已非矣而萧叔又往朝之朝于内且不可况在外乎故曰萧叔朝公以讥之也　僖十四年季姬及鄫子遇于防使鄫子来朝盖内嫁曰归于某故春秋于郯杞莒诸国凡内嫁之女必书其归季姬前此无归鄫之文则是未嫁也是年及鄫子遇使鄫子来朝明年季姬归于鄫是先遇后嫁其使来朝实请婚期于鲁也季姬之行不正可知矣季姬之不正鲁之耻也故书及书遇所以显其恶虽然春秋于朝鲁小国所书之爵不同若杞或称侯或称伯称子滕或称侯称子皆以例降何也説者谓杞迫近东夷礼文随化故圣人贬之然则滕之国亦岂近荒裔哉盖圣王不作诸侯自恣朝会不常彼三国者或以侯礼而朝或以伯子而会春秋从而録之以见礼典废坏名爵不正也若夫小邾子説者谓邾之别封书小邾以别邾子理或然欤
　　聘
　　诸侯相聘虽着于国典然三代盛时聘问之礼玉帛之使所以交通于京国者盖欲讲信修睦比小事大同心协力以藩翰王室也春秋以来此礼虽存大抵连衡合党以相比周非欲保我社稷则利彼疆土是以借缛仪营私意觊为缓急之援而已非若先王时示恩结好经营以衞上也故圣人载于笔削以伤其礼存而义废焉请备言之　经书晋聘十二成三年晋荀庚来聘八年晋士夑来聘十一年郤犨来聘十八年士匄襄元年荀防八年士匄十二年士鲂二十六年荀吴二十九年士鞅昭二年韩起二十一年士鞅　齐聘五隠七年弟年桓三年弟年僖三十三年齐国归父宣十年齐国佐襄二十七年齐庆封　宋聘四成四年华元八年华元襄十六年向戍昭十二年华定　衞聘四文四年俞成二年孙良夫襄元年公孙剽七年孙林父　陈聘一庄二十五年女叔　郑聘一襄五年公子发　楚聘三庄二十三年荆人文九年椒襄三十年防罢　秦聘一文十一年术　吴聘一襄二十九年吴子使子札来聘凡此三十一聘或敌国内聘而相执或大国因朝而下聘或假聘以图事或因聘而结盟左氏所载虽各有事实然笔削之意大防略同无可深议今摭其可言者而论之隠七年桓三年齐侯使其弟年来聘三传皆不尽经
　　意盖衔命出聘国之重事乃卿佐之职不可以私其任也今齐侯以其弟年来若曰亲为母弟而使之聘鲁将以隆恩好于鲁也然使弟年不称使职伤辱国体反致嫌怨为齐侯者将何以处之罪之则伤恩贷之则挠法然则使弟非礼也故春秋特书其弟所以责齐侯也庄二十五年陈侯使女叔来聘夫以女叔为天子之命大夫则当时列国若晋宋齐衞来聘之卿岂无命大夫者而经例皆书名何独于女叔称字哉若以陈为结好嘉之而不名则凡诸国来聘结好者多矣何独嘉女叔也然则女叔当为名二传之説不通矣
　　经书聘而盟者四
　　成三年晋侯使荀庚来聘衞侯使孙良夫来聘丙午及荀庚盟丁未及孙良夫盟十一年晋侯使郤犨来聘已丑及郤犨盟襄十五年宋公使向戍来聘二月已亥及向戍盟于刘按经书诸国来聘未有盟者此皆因聘而盟者故春秋异其文以言之然先书来聘而后及其人盟言彼以聘来而此要之以盟也按成二年四大夫帅师会晋衞及齐侯战于鞌齐师败绩盖鲁自宣公背齐从晋齐尝伐鲁又伐衞鲁衞不胜其忿遂因郤子请于晋而为鞌之会则此战实主于鲁衞而晋助之也齐虽服晋而鲁惧其蓄憾复以伐我于是因晋衞之来聘而请结盟以坚其好坚其好者实所以防齐也至十一年晋厉初即位使郤犨来聘是时鲁虽与齐四同盟会然以景公之没厉公始立恐慢晋好而复有齐难故又因其来聘而请盟之自是终成之世鲁无齐虞者以晋强齐弱晋足以制齐而鲁不失晋好故也襄十五年宋公使向戍来聘遂及向戍盟于刘杜谓防亳之盟夫诸侯结盟自有常礼岂有因而防盟哉攷经文上下襄十四年衞侯出奔齐十六年齐侯两伐我自是鲁复与齐交怨矣兵连祸结比岁不解则知鲁之好盟于宋抑必有意盖鲁自成公时交结晋衞以备齐则鲁之所仗者晋衞也衞侯既出奔齐是鲁失一臂之助鲁惧齐衞比周反以谋伐是以因宋来聘而与之盟坚其信好以为缓急之援焉观十五年季孙宿叔孙豹帅师城成郛左谓备齐则鲁之盟宋其为齐也明矣夫盟以结信聘以修好礼制不可逾也苟于修好讲礼玉帛交荐之时而展牲防血以虞人之不信则其害礼也亦甚矣故书其来聘及某盟示鲁之国君因聘而要盟晋衞大夫不受君命而与盟所以交讥之也
　　经书夷狄来聘者五
　　庄二十三年荆人来聘文九年楚椒襄三十年楚防罢文十二年秦术二十九年吴札説者以谓圣人之于夷狄来聘以其能慕中国修礼文故喜而录之是不然春秋之时吴楚暴横交乱中原秦以蛮夷之胄数为晋患其所以来聘者非好尚礼文欲交通中国也实假聘问之礼而觊诸侯之尊事若齐晋之君耳若曰吾以强雄之国振悚诸侯今命一介之使将吾重命致聘弱国则可以号召诸侯钤率归已使之俛首屈膝请命下吏朝事会盟土地方物唯吾所命无不如意是假聘问之虚名以为驱迫之资也圣人深疾其然是以明载春秋且不氏其臣以别异于中国也然吴秦楚三国之使例皆去氏而防罢独名氏其人説者谓春秋于三国以渐进之故始称人次爵其君而名氏其臣所以渐进也虽似得其意而未尽盖圣人非以进之也伤中国之衰防而疾三国之强盛故进三国所以病中国也当庄僖以来楚虽强横然前有小白后有重耳景悼厉三公亦克绍霸足以驾强楚故召陵之盟城濮之役鄢陵之战萧鱼之会皆有服楚之功至襄十五年悼公既卒湨梁之盟大夫专政中国始无霸主是致楚人得逞桀傲不制驯致昭四年遂主会于申则其凭陵天下盖数倍于曩时矣故圣人于襄三十年特氏其臣以同诸侯之文又进楚于诸侯所以甚伤中国之削弱也三传不明圣人大防或谓褒楚子贤缪公善使季子义亦浅矣
　　总论
　　夫总中国而论之则齐晋于鲁大国也宋衞陈郑敌国也呉楚秦夷狄之强也强大之国足以陵我比肩之国势足以抗我故其交结于我者止有来聘之文而无朝事之礼盖齐自隠七年以来聘鲁而晋自成三年始见经者盖晋以僖二年始入春秋比之于齐未甚强也重耳兴霸晋文势盛然在位不久此礼未举厯襄公及灵公晋霸中防鲁方勤齐交晋颇简至宣十七年景公即位断道之盟始同晋会明年遣公孙归父一聘于晋成公即位鲁数被齐难方坚晋之好礼文绸缛故二年败齐于鞌三年晋遂来聘则知晋之于鲁至是而始聘者以鲁奉事之谨晋于是修聘以答其意也自是以后鲁一于事晋故晋之聘礼骤多于齐而齐之聘鲁不过襄二十七年一聘而止耳至陈则在隠桓庄僖之间交通中国其后胁制于楚礼文疎絶故庄二十五年一聘而止郑以小国介乎晋楚左右胁廹干戈日侵不敢一于所向故于诸侯礼文稀濶暨襄二年悼公兴霸五年城虎牢以逼郑郑始归服中国举旷絶之礼求以自新故特于襄五年来聘也若夫衞宋两国则自文宣以来至襄昭之间始有聘礼葢前此者二霸迭兴诸侯一心服从霸主盟会荐举信好敦固不待聘问而相亲也后此者霸业不竞诸侯携贰各怀异心虽盟会之礼且犹堕废况玉帛之使乎洎吴楚秦三国聘鲁先后抑又可言盖楚以庄九年始入春秋是时小白虽经营霸业而未成服楚之功楚势方张欲收结诸侯与齐为抗故二十三年始来致聘虽中更二霸或盟或战足以挫其锋鋭二霸既没楚复偃然有窥中国之心至文九年乗晋灵之骄暴遂复修聘以求诸侯及襄三十年晋悼即世平公继之不能克修先烈以张中原故自襄二十七年以后夷狄侵柄与晋交盟晋遂挈诸侯委属于楚曽莫之止是以三十年又来一聘吴自成七年蹑楚之踪傲睨天下当时诸侯病楚之强力不能胜方欲假吴为援于是驱率同盟屈意就会故吴得以交通诸侯复如强楚此襄二十九年所以来聘鲁也若夫秦则僻居遐壤罕援中土故自僖以前閴无聘问之文及文公时与晋为仇屡举大战至十二年间其衰衅交结诸侯欲以解晋之援故修聘礼然则此二国者虽名聘好原其心非服诸侯以逞志则结诸侯以求援也呜呼先王裁制聘礼以示后世将要敦睦之实不独于区区之文也春秋衰世物具而意违名侈而实丧故交聘之礼虽举行于邦国当时诸侯规利背义仇好不常玉帛方加兵刃已接则繁文末礼适以长祸乱耳吁可叹欤














　　春秋比事巻十四
<经部,春秋类,春秋比事>
　　钦定四库全书
　　春秋比事巻十五　　　　　宋　沈棐　撰
　　侵伐
　　周官九伐之法负固不服则侵之贼贤害民则伐之侵宜轻于伐也三传及先儒着例其説不同皆不合于春秋左曰有钟鼓曰伐无曰侵按经定四年合十九国侵楚以十九国之众其士卒行伍云屯蚁集苟无钟鼓以号令三军则何以为进退之节此左説不通也公羊麤曰侵精曰伐其意以伐则整军容鋭器械严号令谨行伍以是为精也侵则师旅不众行伍不肃倐去倐来兵不久之以是为粗也然春秋有以中国而书侵夷狄而书伐者岂夷狄用师军旅器械行伍号令悉如先王之制反过于中国乎此公羊説不通也谷曰包人民驱牛马曰侵斩林木坏宫室曰伐然经书侵伐多矣有师虽入境而次以待者若僖四年伐楚之师是也有师未入境而复还者若襄十九年侵齐之师是也是侵岂必包人民驱牛马伐岂必斩林木坏宫室乎此谷説又不通也先儒诋三説而自立其义则以声罪致讨曰伐无名行师曰侵然若蔡之附楚不从中国小白合七国侵之谓无名行师不可也若齐侯不义背盟主而伐晋楚子夷狄仇中国而伐郑谓称罪致讨可乎此又非通论也折衷诸説则侵浅事伐重事召陵之会诸侯虽众不成伐楚之功故经止书曰侵至伐则有书取其邑有书入其国而书侵之文无有及此则伐为重事可知嗟乎春秋衰世规一时之利逞无名之师列国相吞而先王之疆理城郭盖坏矣故侵伐之事夫子必谨而书之盖古者有分土无分民诸侯之侵地者犹不取于春秋也然经所书侵伐或主于内而内有书公有书大夫有书侵伐我者或主于外而外有书诸侯有书大夫有书夷狄者其得失轻重不可不详论也
　　经书公侵者四
　　庄十年公侵宋自入春秋以来鲁数与宋仇而齐宋自隠至庄此年不过一伐鲁以干时之战败于齐齐杀子纠鲁不胜念遂败齐师于长勺既败齐师虑齐连宋报鲁于是侵宋是年及十一年又两败宋师经书者恶公既败齐师又退而侵宋结怨两国也　定六年公侵郑左谓晋讨郑之伐胥靡攷之经文无郑伐胥靡之文又无晋郑交恶之事盖当定公时鲁方事晋以意推之似为晋侵观七年齐郑盟于咸八年晋士鞅侵郑而郑与齐盟齐以郑故使国夏伐鲁故公侵以报之　然自春秋以来未有书公侵齐至是厯一年而两侵之则亦倚晋为援故也当时齐晋之势相敌而其与国各挟之以相仇宜乎称兵而不息也观下言齐国夏帅师伐我公会晋师于瓦则公两侵齐其倚晋可知凡此皆公侵国之义也
　　经书大夫侵者三
　　成六年仲孙蔑叔孙侨如帅师侵宋按左氏同盟虫牢诸侯复谋会宋人辞以子灵之难是年衞孙林父侵宋以其辞会也子叔声伯如晋命伐宋秋孟献子叔孙宣伯侵宋晋命也攷之经无宋叛晋之文而鲁宋衞方同盟虫牢亦无嫌隙则鲁衞连兵侵宋似为晋故左説疑然也　襄二十四年仲孙羯帅师侵齐攷经二十三年齐闻晋栾盈之难遂伐衞伐晋叔孙豹救晋而次不成救患之功故是年仲孙羯帅师侵齐为晋讨也　定七年齐衞盟于沙明年晋士鞅侵衞季孙斯仲孙何忌帅师侵衞衞虽无怨于鲁然是齐侯伐鲁晋师救之则晋之恤鲁可谓勤矣鲁之事晋不可不谨故鲁二大夫于是为晋而侵衞也凡此内大夫书侵之义也
　　经书侵我者四
　　僖二十六年齐人侵我西鄙公追齐师至酅弗及左氏谓齐讨鲁与衞莒盟也夫齐鲁邻国世为婚姻小白方霸鲁尝事齐盟会之礼不可废也攷之经自小白没鲁未尝与齐盟会至是二十五年及是年春乃两与衞莒结盟宜乎取怨于齐而齐师见侵也于是公追其师弗及讥鲁无备不能敌齐及齐既去而始追之也侵称人追称师不可言公追齐人故也　文十五年齐人侵我西鄙冬齐侯侵我西鄙遂伐曹入其郛盖自重耳之霸谨于事晋至文十四年齐闻晋灵之防愤鲁之不亲故因子叔姬释憾于鲁而侵我西鄙鲁使季孙行父求救于晋诸侯为扈之盟不能为鲁讨齐是致齐侯复侵我西鄙其伐曹入其郛以讨曹伯之来朝也夫商人弑舍自立身负滔天之恶其得免鈇钺幸矣又恃其强大数侵姻国不道之甚也故经书其爵以着其恶　襄十四年莒人侵我东鄙杜谓莒既灭鄫鲁侵其西界故侵鲁东鄙左説无证攷之经莒自八年伐鲁东鄙至十四年侵我东鄙其间凡四称兵当是时晋悼方兴纠叛讨贰以正诸侯莒之病鲁如此宜无所贷而晋未尝为鲁致讨鲁亦未尝报伐者窃意鲁侵莒境故莒致怨焉曲在鲁也不然以鲁列国岂畏一莒焉凡此书侵我之意也
　　经书诸侯侵者二
　　僖四年公会齐侯宋公陈侯衞侯郑伯许男曹伯侵蔡蔡溃蔡楚之与国小白修霸二十余年虽逺若江黄亦来从命而蔡畏楚之强不归中国故齐侯合诸侯以侵之于蔡言侵于楚言伐齐侯意在伐楚不专于侵蔡也书蔡溃言侵之而民已叛其上用见小白兵威之盛也定四年公会刘子晋侯宋公蔡侯衞侯陈子郑伯许
　　男曹伯莒子邾子顿子胡子滕子薛伯杞伯小邾子齐国夏侵楚是时楚势已衰强吴暴横虽陈蔡顿胡服楚不贰者至此亦同中国共一举侵楚之师自入春秋诸侯有事于楚未有若此之盛也然师旅虽众而晋势已衰以弱攻弱卒不成功致使败楚入郢之功归于吴子故书曰侵者伤中国之大合十九国之众而不能胜楚止侵之也凡此皆诸侯侵国之迹也
　　经书大夫侵国十八
　　庄十五年郑人侵宋小白图霸欲服诸侯再会于鄄郑已听命而复叛齐侵宋故十六年宋齐衞伐郑至是年幽之盟郑始服齐也　二十九年郑人侵许许邻于郑数为郑病观十六年幽之盟许已从齐至二十七年再命盟于幽许男不至故郑假讨贰之名得以凌许也成六年衞孙良夫帅师侵宋八年晋栾书帅师侵蔡蔡自晋文没盟会侵伐不从中国者几五十年今景公方欲得郑而楚为郑患楚既病郑则晋亦病蔡交侵其与国亦惩楚之一端也　十年衞侯之弟黑背帅师侵郑九年蒲盟方退郑向楚故是年晋人执郑伯且使栾书伐之则黒背亦侵郑为晋讨也　十六年郑公子喜帅师侵宋宋郑相仇久矣郑附晋则与宋同好归楚则与宋为敌自十五年楚子伐郑郑遂归楚宜是年侵宋助楚子以祸中国也　十七年衞北宫括帅师侵郑鄢陵之战晋既败楚而郑易晋厉之不德附楚益坚厉公既合诸侯伐郑而未服故又使北宫括侵之然合中国之力兵车之众犹不能得郑则区区一衞安足以病郑哉襄二年晋师宋师衞殖侵郑自厉公至此郑皆附
　　楚晋虽数临之以兵未尝服从按成十八年楚子郑伯伐宋冬又侵宋元年晋韩厥伐郑以报宋之怨而楚公子壬夫侵宋又报伐郑之役是年郑师伐宋复重宋仇晋宋不胜两国之患于是合三国之师以侵之至是年冬防诸大夫于戚城虎牢以偪郑明年鸡泽之盟郑始来服而宋亦始得息兵矣然则晋之服郑非特可以却楚亦可以衞宋其利于中国亦不小也　八年郑人侵蔡蔡公子夑是时郑已服晋故侵楚之与国楚人愤之故是年冬使公子贞伐郑郑遂与平夫始侵蔡者将以仇楚而助晋也及楚见伐则背中国而归之虽迫于兵威不得已而从楚然其反覆不义亦甚矣孰若不为蔡病而苟安于中国哉　十一年郑公孙舍之帅师侵宋郑以八年与楚平晋凡两会诸侯大举伐郑之师而郑犹援楚不服至此始侵宋以媚楚则其奸宄不循可谓难制矣悼公力于图霸是年城郑虎牢十年戍之凡经营于得郑者无所不至至萧鱼之会郑始纯服非郑之强敢与晋抗特恃楚之横也　十九年晋士匄帅师侵齐至谷闻齐侯卒乃还齐自晋悼公没始背晋而病鲁故十五年伐我北鄙十六年两伐之十七年又两伐之十八年一伐之晋于是大合诸侯以围齐十九年衞孙林父又帅师伐齐晋欲深惩齐患故又使士匄侵之齐遂杀高厚以与晋平然士匄既受命出师当遂君之命可也今以齐侯之卒囘戈而还贪不伐丧之善掠美于已而废君之命盖有甚于伐防矣经书之恶其专也定七年齐人执衞行人北宫结以侵衞左谓齐盟郑
　　于咸召会于衞衞侯欲叛晋诸大夫皆曰不可使北宫结如齐而私于齐侯曰执结以侵我齐侯从廼与衞侯盟于沙盖晋德至此已衰故齐敢争诸侯据左説则衞侯欲叛晋从齐齐人执结以侵衞实衞侯使之也夫齐侯恃其威强狥其説计执其臣而侵其国固有罪矣然以衞之从晋非不久且故也一旦乗晋之衰遂为诈谋以急于从齐若此其背德反义罪可逃乎　八年晋士鞅帅师侵郑遂侵衞晋以咸之盟郑伯从齐沙之盟衞侯人从齐晋失二援则诸侯离叛孰肯归心此士鞅所以侵郑侵衞欲强二国之服从也奈何晋德不竞不足以来诸侯故是年曲濮之盟郑衞方结以自固明年五氏之次齐衞之好愈坚又明年夹谷之会鲁亦从之矣然则霸主不德而欲力争诸侯难哉　哀七年宋皇瑗帅师侵郑晋魏曼多帅师侵衞郑自定八年咸之盟背晋从齐十年与齐防于安甫自是之后不复向晋故宋皇瑗为晋讨之然当时诸侯附齐已众独宋未会以宋素与晋好服属之心不与诸侯等故当定哀之间诸侯纷纷与齐盟会唯宋不与焉以宋视诸侯岂不贤哉衞自沙之盟亦背于晋至哀元年且连齐伐晋五年晋虽伐衞而衞从齐自如是以七年曼多再侵之也　十年晋赵鞅帅师侵齐晋以齐揽诸侯自为封殖蓄忿已久特其势衰力屈度不足胜齐故虽数病其与国不敢称兵齐境至是呉人伐齐齐阳生卒晋乗其衰衅故赵鞅侵之然终春秋之世诸侯不复归晋则晋间齐以侵之何益哉　十三年晋魏曼多帅师侵衞晋以衞久附于齐屡讨不从故至是复侵之也晋之衰頽方见屈于强吴苟得一衞岂能长有之乎况时有六卿之患国势已分裂于权臣而犹勤兵于外觊诸侯之屈服是犹商贾经营于四方而不知强奴悍婢阴窃其帑藏也凡此皆大夫侵国之迹也
　　经书楚侵国七介人侵国一
　　僖二年楚侵郑小白既霸中国郑已附齐十六年及二十七年幽之盟僖元年会于柽郑皆在焉楚以郑附齐之坚于是侵之然不知小白之势方张非楚所能争是以召陵之盟终见屈于齐　宣元年楚子郑人侵陈遂侵宋郑自文公服晋至此始叛而从楚而陈犹附晋不贰楚既得郑且欲服陈故侵之宋以晋之与国在春秋时屡与郑敌郑既归楚宋必受患是以楚郑连兵侵宋夫侵陈者欲陈服侵宋者欲宋惧而楚子之意尤甚于得陈故先侵陈遂侵宋也　三年楚人侵郑郑以二年战于大华元晋以宋故合四国侵之大之战郑遂即晋故楚人复侵之也　成二年楚师郑师侵衞景公始替霸业楚人易之所以争诸侯者未力也及鞌之战晋威复强楚欲伉之始急诸侯而衞较之他国依晋尤重观断道之盟伐齐之役乃败齐于鞌衞侯悉从楚欲去晋肘臂宜莫先于衞是以连郑师侵之也十八年楚人郑人侵宋是年鱼石作乱奔楚楚居之彭城谋欲纳之必先病宋故复连郑侵宋及是年诸侯盟虚朾襄元年盟宋彭城晋韩厥帅师伐郑于是公子壬夫又帅师以侵宋自晋楚争雄宋郑交伐讫三年而稍定夫郑之病宋有自来矣况鱼石奔楚则楚郑侵宋势必然也向无悼公安能定宋之乱收郑于鸡泽哉　襄十二年楚公子贞帅师侵宋萧鱼之会郑已纯服中国楚争郑未已既执良霄又帅师侵宋楚虽暴横力欲得郑而晋霸方盛终莫之抗自是楚无病中国之文者二十年非楚之弱实晋之威德有以折冲之也　介人侵萧按前年介葛卢来杜以介为东方微国萧亦附庸国其仇怨之由无所考证然其来称名侵萧称人恶其凌云小国故从防之也











　　春秋比事巻十五终
　　钦定四库全书
　　春秋比事卷十六　　　　　宋　沈棐　撰伐【伐者为客见伐者为主】
　　经书从王伐者一
　　桓五年蔡人衞人陈人从王伐郑是也孟子曰天子讨而不伐盖敌国交兵则曰伐王师问罪则曰讨伐有胜负讨无不服此尊卑之异也成周盛时设九伐之法以正邦国诸侯负罪则王命讨之旄麾所向莫不震叠未尝屈万乗之尊亲临军旅而交兵于列国也不幸周室陵迟诸侯暴横敢抗天子是以郑伯不朝而王亲伐之夫以天子而亲伐诸侯其屈弱已甚矣然当春秋时征伐之柄潜移于下诸侯防扈不臣固非一日东迁以来未有能伐之者至是始亲伐郑三国之君又能举众以从是虽有媿于三代亦幸见于春秋也故书从王伐郑以喜其仅得正焉三国称人者盖卑诸侯所以尊天子明人臣不得与王伉也
　　经书公伐六
　　隠七年伐邾僖二十一年公伐邾桓八年秋伐邾庄九年公伐齐纳子纠宣十八年公伐杞襄七年公伐邾是也
　　内大夫伐七
　　庄二年公子庆父伐于余丘僖三十三年公子遂帅师伐邾文十四年叔彭生帅师伐邾襄二十年仲孙速帅师伐邾昭十年季孙意如叔弓仲孙貜帅师伐莒哀元年仲孙何忌帅师伐邾六年仲孙何忌帅师伐邾是也
　　伐我者二十一
　　庄十九年齐宋陈人伐我西鄙僖二十六年齐人伐我北鄙文十四年邾人伐我南鄙十七年齐侯伐我西鄙成二年齐侯伐我北鄙襄八年莒人伐我东鄙十年莒人伐我东鄙十二年莒人伐我东鄙围台十五年齐人伐我北鄙围成秋邾人伐我南鄙十六年齐人伐我北鄙围成十七年齐侯伐我北鄙围桃高厚帅师伐我北鄙围防十七年邾人伐我南鄙十八年齐人伐我北鄙二十五年齐崔杼帅师伐我北鄙定七年齐国夏帅师伐我西鄙八年齐国夏帅师伐我西鄙哀十一年齐国书帅师伐我哀八年吴伐我是也夫楚自庄十年入春秋其所以戕艾者不过隣比小国未几值齐晋之霸驱攘夷狄楚已少沮当时诸侯之从齐者或叛或从间有携贰唯宋坚附小白终始不替故楚畏齐不敢病宋及小白没襄公勉强图霸终不克就德小力弱不能自量乃为会于盂要致楚子而欲抗之是以受其执辱而伐宋之祸造端于此宋既为楚所凌故楚得以易之自是屡以见伐故僖二十六年伐宋围缗以讨宋之未服明年又与诸侯围宋而盟之则宋之挫衂甚矣赖晋文继兴威振强楚自二十六年宋亡楚患至宣十二年晋景战楚于邲为楚所败楚复得以轻慢中国十三年又兴师伐宋以讨宋之伐陈也其后景公稍兴霸业厉亦不堕前绪足以却楚庇宋故宋无楚患至厉公末宋有鱼石之祸十五年鱼石奔楚十八年楚遂连郑伐宋以纳鱼石于彭城是年冬及襄元年又两伐之幸悼公聿兴力于郤楚以定宋难故十余年间宋免楚之侵凌至襄十年以来晋楚相抗力于得郑两国之师比岁不息楚病宋之附晋而邾又忘其畏惮始称兵临鲁矣厯成宣及襄鲁更事齐晋以为重故五十年间邾不复伐鲁至襄十五年晋悼已没平公即位齐间晋衰连兵伐鲁邾亦乗鲁之难故十五年十七年两伐鲁鄙及晋平合诸侯以勤鲁齐已服晋于是邾亦息兵是邾之病鲁无非视鲁之仇隙也然桓八年书伐邾独不书公先儒以防者故不书主名然书公伐邾者多矣何独于桓公以防者言盖公有大恶尚寛鈇钺之诛不自省惧而加兵以伐人其恶甚矣故不书公不与公之伐邾甚恶公也夫鲁数受齐患宜其兴师报复快忿释恨而经书鲁伐止于一而事主纳纠非鲁以私怨自伐之也然则鲁之畏齐可知矣虽然隠桓庄闵之间齐未尝以兵临鲁至僖二十六年始憾鲁而伐之何也盖隠公之世列国惟齐为强当时鲁所奉事莫谨于齐也桓庄再世姻娅情好稠腆闵公在位不久僖公奉事小白终其身不懈故厯此数公齐未尝仇鲁至小白没僖公弃齐从楚齐始致怨故二十六年伐我北鄙公遂以楚师伐齐取谷自是两国交憾鲁始间有齐患矣观文公以来洎于宣成或事齐或事晋从违不常仇好不一大抵晋强则齐服晋弱则齐叛齐服则好鲁叛则仇之虽间有侵伐独襄公时为多焉盖方晋悼即位平公继立晋之威力稍堕于前是以齐敢易晋侵鲁比岁而不已也【其余已见齐鲁例】若夫莒僻小之国介在鲁表宜不能伉鲁而经书莒伐我者三鲁伐莒者止于一则莒似强于鲁矣然鲁列国之弱者也莒小国之强者也观经书莒人灭鄫又曰季孙宿帅师城郓先儒以为畏莒夫以小国而能灭人以鲁而畏之则其强可知矣况鲁介于三国之间北畏强大之齐南虞蜂虿之邾莒小而强宜其不能与敌也若夫庄二年庆父伐于余邱宣十八年伐杞止书内伐而彼无报伐之文盖于余邱附庸之小国而杞迫近东夷皆防者鲁势足以压之故两国被伐而不敢为报焉夫以经文考之齐称伐者曰西鄙北鄙莒曰东鄙邾曰南鄙则齐居鲁北莒在其东邾在其南所伐者各以其所近也然公伐之文凡六而隠桓庄僖之时居其四内臣伐七而文宣以来居其五用见庄僖以前政出于诸侯故侵伐之事国君专之者多文宣之后政出于大夫故侵伐之事权臣专之者多春秋明正善恶扶弱而抑强是以凡经文心显书主名此又不可不论也凡此皆鲁及诸侯交伐是也
　　经书霸主伐者九
　　庄十四年齐人陈人曹人伐宋夏单伯防伐宋十五年宋人齐人邾人伐郳十九年齐人宋人陈人伐我西鄙二十八年齐人伐衞二十六年公会宋人齐人伐徐僖十五年齐师曹师伐厉僖四年公会齐侯宋公陈侯衞侯郑伯许男曹伯侵蔡蔡溃遂伐楚次于陉秋及江人黄人伐陈二十八年晋侯伐衞其义之详【已见二霸例】然有可论者方小白未成服楚之功经营霸业虽以盟会援诸侯而纠叛讨贰伐国者尚多及盟楚之后伐陈伐厉伐英氏干戈所临犹未息也及重耳兴霸所伐者止衞一国及城濮败楚之后诸侯悉从閴无伐国之事何也盖小白之霸也以德而功缓重耳之霸也以威而功速故当小白之时楚势虽炽方且收合诸侯务强中国而不亟于伐楚是以三十年间且防且盟以怀之间有不服者小则侵大则伐如是中国诸侯逺近帖服方举伐楚之师而陉之役又不过恃威强与楚结盟而还干戈未尝试也惟其务德不务威用盟不用战是以盟楚之后陈犹未惩而英厉小国亦或不率以待伐而始服焉至重耳则入晋未几骤兴霸业盟防不讲纯用兵威故一举而伐衞再举而战楚旄麾所向风扫电掣虽狼虎之楚犹防气折角畏服之不暇况诸侯乎观夫践土之盟温之会大国不敢贰小国不敢逃虽难服之陈亦逺来听命则战楚之后无伐国之事者盖其兵威震耀有以服也况小白初兴春秋未有覇者时楚势方张诸侯畏詟齐侯骤起以图覇功欲服诸侯则虑逺近之未训欲战强楚则虑兵师之或挫是以逡廵计画以信义交大邦以仁恩绥小国恩威并济中外归心而不疑然后举师临楚以图万全之计及至晋文去小白未逺诸侯知有霸者荆蛮知有中国盟会不用兵威易施是以一战败楚疾如振稿而四方诸侯举无叛者然则小白以盟服楚重耳以战胜楚课其缓急之效则重耳之功若过小白然论当时之势则小白之用力盖难于重耳此二霸伐国所以详略不同也
　　经书齐晋宋楚伐郑者三十二其间齐伐者三
　　庄十六年齐人宋人衞人伐郑僖七年齐人伐郑僖六年公会齐侯宋公陈侯衞侯曹伯伐郑围新城
　　宋伐一
　　僖二十二年宋公衞侯许男滕子伐郑
　　晋伐十五戍三
　　公会晋侯衞侯宋曹伐郑九年晋栾书帅师伐郑十年公会晋侯齐侯宋公衞侯曹伯伐郑十六年公会尹子晋侯齐国佐邾人伐郑宣元年宋公陈侯衞侯曹伯会晋师于棐林伐郑冬晋人宋人伐郑十年晋人宋人衞人曹人伐郑十四年晋侯伐郑襄元年晋韩厥帅师伐郑九年公会晋侯宋公衞侯曹伯莒子邾子滕子薛伯杞伯小邾子齐世子光伐郑十年公会晋侯宋公衞侯曹伯莒子邾子齐世子光滕子薛伯杞伯小邾子伐郑十一年公会晋侯宋公衞侯曹伯齐世子光莒子邾子滕子薛伯杞伯小邾子伐郑秋公会晋侯宋公衞侯曹伯齐世子光莒子邾子滕子薛伯杞伯小邾子伐郑秋公会晋侯宋公衞侯曹伯齐世子光莒子邾子滕子薛伯杞伯小邾子伐郑会于萧鱼是也
　　楚伐十七
　　庄十六年荆伐郑二十八年荆伐郑僖元年楚人伐郑三年楚人伐郑襄九年楚子伐郑文九年楚人伐郑宣四年楚人伐郑襄八年楚公子贞帅师伐郑十八年楚公子午帅师伐郑成六年楚公子婴齐帅师伐郑成十五年楚子伐郑宣五年楚人伐郑七年楚子伐郑十年楚子伐郑襄二十四年楚子蔡侯陈侯许男伐郑二十六年楚子蔡侯陈侯伐郑是也　夫郑以弱小之国介于晋楚间事楚则中国伐之从中国则楚伐之故其在春秋被患最多诸侯所以争之者最力夫所以力争者非区区于一郑也以其密迩荆蛮实晋楚之藩屏中国得之则可以捍楚楚得之则可以抗中国是以兵师凌偪左攻右讨亘百有余年而不息也攷之春秋郑自庄十五年背鄄会盟始从楚而侵宋齐以三国之师为宋报伐郑郑亦畏齐见偪遂来服从自是以后皆坚附中国至于召陵之役左右小白并力伐楚楚虽以十六年二十八年僖元年三伐其国而郑终不从不叛齐也然服齐未几而五年首止之会乃畏楚逃归故小白再合诸侯声罪致伐围其新城明年齐人又伐之郑知齐霸之强不可贰也遂杀申侯以説于齐遣世子华受盟母八年乞盟于洮终小白之没楚不敢争郑郑亦不敢从楚则其服郑之功盖亦懋矣　其后小白即世郑虽归楚宋襄力小德薄图霸不克虽二十二年尝连衞许郑三国而之战败衂于楚故郑之从楚愈固不复局顾中国非郑之罪也盖无覇主足以怀之也　重耳继兴战楚城濮兵威震耸诸侯闻风而畏之践土之盟温之会郑始归晋然翟泉之盟郑怀二心辞而不至故三十年晋人秦人围之夫以二霸之强盛如此虽颉颃之徒犹或惮之而服楚之后郑又反侧首止翟泉不肯受盟必待齐晋再加兵而始服岂郑甘心于从楚视中国为轻乎不然弃筚路蓝缕之俗就华夏礼文之盛此人情之所欲郑非乐于附楚也奈何壤地相错兵车易临朝夕廹胁无所控告从之则难可纾拒之则祸必重是以乍叛乍从畏首畏尾而不能纯于中国盖箕势有不得己也　自晋文没其子孙绍业凡厯六君前后服郑之迹傋着于经可按而论襄公承文烈中国之势尤盛晋之威声尚能惩楚而未替也故终襄之世楚不偪郑郑亦未尝向楚灵公继襄而立骄淫暴虐政移权臣霸德稍衰诸侯不协故即位三年楚遂有伐郑之师然郑犹在晋未遽叛也至其末年知晋不足重始弃而即楚连结楚子侵陈宋为中国患至成公即位因宣二年四国侵之郑复归晋楚虽以四年五年两伐之郑亦未叛晋者盖其自小白而来从中国之久盟会荐修情好稠缛不敢轻于从楚也及扈之会成公在会而卒楚瞷成之亡复加兵伐郑郑廼背晋而归之此自重耳之没讫成公得郑失郑之大防也　厥后景厉悼三君纂成先绪扶持霸业与楚争郑又多于前考三君服郑之迹苐其优劣则悼为长景次之厉又次之景公始失而中得既得而复失之厉公始得终失皆不得保郑之始终惟悼公力争十余年间得郑最久庶乎二霸之业身没之后余波所及犹足以庇其子孙则其功可谓卓矣请详论之在景公时宣十年晋宋衞曹伐郑郑与晋平是年楚子伐郑郑又与楚平至十二年邲之战晋败于楚力屈不能争郑故叛晋者九年及成二年晋败齐师于鞌齐人请盟兵威复振明年合诸侯再举伐郑之师虫牢之盟郑遂来服然不一年间楚公子婴齐两帅师以伐郑晋合诸侯救之虽同盟马陵欲固郑好而郑终惮背楚至九年蒲盟方退又囘车而向楚矣晋愤郑之叛是年执郑伯又使栾书伐之终景之世虽君臣交兵临之终不足以固郑前谓始失而中得既得而复失之者此也　厉公以成十一年即位至十三年伐秦之役郑伯与焉则自景之后又服矣及十五年楚子伐郑又背晋而从之鄢陵之战晋虽败楚而郑据楚自如十六十七年二合诸侯之师伐之不服盖自灵成以来郑援楚傲晋未有如是之甚也所以然者厉公虽侥幸一胜而残戾不德诸侯不和三郤乱国士燮祈死栾书胥童相继被祸厉亦不保其身终致陨弑当时使郑从之晋不足以庇郑徒资楚人之忿耳故郑不畏鄢陵之师不恤诸侯之伐晋之病郑愈多而郑之依楚愈固矣前谓始得之终失之者此也　及悼公聿兴鉴厉公失道取祸増修霸业光宠前人诸侯归之唯郑未服故襄元年韩厥帅师伐之二年合诸侯之大夫两防于戚城虎牢以逼郑郑畏而从凡厯六年鸡泽之盟戚之会鄬及郉邱之会悉同晋好无有二心及襄八年楚公子贞伐之遂复归楚悼公大合诸侯伐而盟之于戱虽得其暂服然是年楚师一伐随而叛去悼公又合诸侯伐郑戍其虎牢明年又两伐之会于萧鱼郑始纯服无复曩时之反覆故自萧鱼之会以后虽十八年二十四年二十六年楚三伐之终不足以得郑郑不叛中国者二十年前谓得郑最久庶几二霸之烈者此也　自悼公没平公虽号为霸晋室衰弱不克维持至襄二十六年遂及楚臣交会合盟败弃中国之维纲斵防先君之盛业其流至申之会楚子为主中国诸侯交辔而賔楚郑亦委身从之盖晋楚既通好是郑之向楚者实晋挈而归之无事于力争也自后终春秋晋楚两国同于衰替郑虽间与诸侯从晋盟会而楚梗于强吴区区自虞之不暇不能与中国争锋收郑如曩昔矣是以自萧鱼之后晋楚所以息兵于郑也此齐晋宋楚伐郑始终也
　　经书诸侯同伐国者八
　　隠四年宋公陈侯蔡人衞人伐郑秋翚帅师会宋公陈侯蔡人衞人伐郑按经二年郑人伐衞左谓州吁立将修先君之怨于郑而求宠于诸侯以和其民告于宋使伐郑以除其害宋人许之于是陈蔡方睦于衞故四国伐郑秋诸侯伐郑宋公使来乞师公辞之羽父固请而行书翚帅师疾之也盖宋以穆公欲立殇公使公子冯居郑及殇公即位州吁因郑之怨告于宋同伐之故宋连四国伐郑以经考之左説信矣然传言鲁却宋之请羽父固请而行则于经无文疑不可信盖公以元年及宋人盟于宿四年及宋公遇于清则翚帅师以防伐者鲁宋方好故以助宋也夫入春秋未有诸侯连兵伐国者此实始之州吁弑君而立阻兵安忍固无足责而鲁宋陈蔡党乱逆之人劳师以伐国其不义甚矣　桓十五年十六年两书公会宋公衞侯陈侯蔡侯伐郑皆以纳厉公也【忽争国详见宋例】然宋以雍氏之爱始执蔡仲而纳厉公而废忽及是年忽归国厉公入栎故会诸侯伐郑以纳厉而弗克故明年又帅诸侯复纳之鲁以郎之师有怨于忽故助宋纳突陈蔡无怨于郑其从之者为宋也夫忽世子也母弟也宋鲁诸侯挟私情废公义称兵助乱宜得罪于王法矣　僖十八年宋公曹伯衞人邾人伐齐将纳孝公也　宣十八年晋侯衞世子臧伐齐左谓断道之盟讨贰也齐自晋景即位不同盟好景公方务收诸侯而断道之盟齐又不来故晋侯连衞以伐之书衞世子者讥衞世子之伐国也大国有君有卿世子奉冡祀社稷粢盛以朝夕视君膳而已其可以主兵事哉　成十三年公自京师遂防晋侯齐侯宋公衞侯郑伯曹人邾人滕人伐秦按成九年秦人白狄伐晋景公未及致讨而卒厉公即位修景公之怨故大合诸侯以伐之然书自京师者是年春晋侯使郤锜来乞师公会诸侯伐秦因过京师而朝天子可知矣哀元年齐侯衞侯伐晋是时晋德衰弱齐侵晋权以
　　结固诸侯按经自定七年齐衞盟于沙九年次五氏十年会安甫十二年次于垂葭十四年会牵十五年次蕖蒢是年遂同伐晋盖齐衞相好叛晋已久故至此连兵病晋也凡此诸侯同伐义也
　　经书诸侯独伐国十一
　　僖二十三年齐侯伐宋围缗左谓讨其不与盟于齐杜以十九年盟于齐以无忘齐桓之德而宋独不防复召齐人共盟鹿上故今讨之以经义考之二説皆不然盖宋襄乗小白之德欲抗楚图霸楚人愤之假无忘小白之名结党于齐欲以屈宋当时从盟于齐皆楚胁制之国则其盟实出于楚也宋安得而会之宋以齐之盟既附楚势必弱故二十一年要齐楚盟于鹿上以结两国之好时齐既与宋而又与楚宋楚强弱之势未分齐未敢以凌宋也及盂之会楚执宋公之战楚败宋师齐知宋之屈弱于是乗其頽伐而围之然孝公之立实宋为之援既立之后未尝交恶而齐背宋之德遽伐其国何也盖宋襄初有绍霸意抗强楚主中国而齐遽受楚人之盟则与宋之意异矣宋以齐楚交盟知势弱不敌遂修鹿上之盟饵齐楚以定两国之势宋既蓄愤于齐勉为是盟既盟之后复欲外齐而压楚致楚子于盂之防而所从者皆楚宋与国齐不与焉及宋败于楚齐复修盂之怨是以首称兵而不恤也襄公不负小白之托躬帅宋师败齐于甗而孝公得立为宋之德于齐大矣一旦乗宋之衰兴师伐之是襄公不忘小白之德孝公忘之也且齐之病宋者不过説楚而已安有霸者之后去小白才一世而其子孙遂病中国以媚夷狄哉圣人显书齐侯所以甚着孝公之恶也　文元年晋侯伐衞左谓晋文公之季年诸侯朝晋衞成公不朝使孔逹侵郑晋襄公既祥使告于诸侯而伐衞按文公之兴尝伐衞国又因元咺以执衞侯及僖三十年衞杀元咺衞侯反国则衞有怨于晋矣晋愤衞杀元咺而文公季年不暇致讨而卒襄公初立所以晋伐衞者承文之志也宣九年齐侯伐莱按左夹谷之会齐使莱人以劫鲁
　　侯孔子以莱为裔夷之俘则莱盖逺夷之防国经书伐莱恶齐侯劳师袭逺凌蔑小国也　成四年郑伯伐许按前年郑两伐许盖许近郑之小国屡被郑患故经书唯郑病许无报伐者然郑襄受制于楚不能自强其国区区逞志于小邦其畏强凌弱不义甚矣故书郑伯以恶之　襄二十三年齐侯伐衞遂伐晋昭六年齐侯伐北燕按经三年北燕伯欵出奔齐则齐侯伐北燕将纳燕伯欵也按左氏晏子之言以燕已立君齐师不能入齐虽伐燕纳欵实不克纳也　十六年齐侯伐徐左谓徐人行成会齐侯盟赂以甲父之鼎按左説齐人伐徐而受赂是贪残不仁也况经无徐病齐之事盖齐侯以其小国恃强凌之耳　十九年宋公伐邾按经前年邾人入鄅左谓鄅夫人宋向戍之女也故向宁请师伐邾以报怨尽归鄅俘则宋公之伐为鄅明矣然师为向宁而出是宋公之不君也　二十二年齐侯伐莒按左是年齐北郭啓伐莒大夫谏莒子曰不如下之弗听败齐师于夀余齐侯怒而伐莒莒子行成莒于是大恶其君故明年莒子来奔夫齐以大国轻用师旅挫辱于小国不能自惩而复伐之夫一莒不足为齐难而齐侯恃强凌弱之罪不可贷也　哀五年齐侯伐宋按经齐郑自定七年盟咸之后恪守信好而定十五年郑罕逹帅师伐宋则宋郑固有怨矣则齐侯之伐宋为郑故也观是一伐之后宋郑之怨遂深七年宋皇瑗侵郑九年又败郑师秋宋公又伐郑宋所以深仇郑盖愤郑之附齐而齐为郑以伐宋则是事起于郑此宋所以报伐之多也凡此皆诸侯独伐国之义也
　　经书大夫同伐者十四
　　隠五年邾人郑人伐宋按前年宋合四国伐郑是年郑之伐宋报前怨也然宋怨郑而邾亦从伐者左谓宋取邾田因邾人告于郑郑以王师会伐宋邾之所以从伐者以宋取田故也序邾于郑上伐起于邾罪邾之首祸也　十年翚帅师会齐人郑人伐宋鲁始与宋谋郑及六年郑与鲁平八年以祊归之鲁于是好郑仇宋故翚会齐郑以伐宋也　桓十四年宋人以齐人蔡人卫人陈人伐郑按十二年及郑师伐宋丁未战于宋宋人怨之背已也故以四国之师伐郑以者乞师而用之也谓四国本不出师宋以力强乞四国之师以伐郑耳故曰以罪宋之深也　十七年及宋人衞人伐邾按隠五年邾以宋取田请于郑而伐之此宋连衞以伐邾报前怨也衞自十二年伐郑之后及十五年又会伐郑十六年会曹又伐郑皆与宋同故于此附宋伐邾然鲁以是年春方与仪父盟趡牲血未干而已助宋伐之其恶尤甚也　庄三年溺会齐师伐衞欲纳朔也按桓十六年衞侯朔出奔齐会鲁伐衞以纳之然朔得罪于衞齐助纳之则齐之伐衞于义为不正鲁与齐同好故溺会之五年公会齐人宋人陈人蔡人伐衞亦纳朔也盖三年伐衞未成纳朔之功故连三国并力伐之必于纳朔观明年王人子救衞衞朔合诸侯之师拒天子之命党罪逆之人其恶大矣　僖三十三年晋人陈人郑人伐许左谓讨其贰于楚也盖文公之霸许独不与盟会故二十八年诸侯尝围许及翟泉之盟许又不来襄公纂修先志故再会三国之师以伐之观文九年鲁晋宋衞许五国救郑则知是年伐许遂归晋矣　文三年叔孙得臣会晋人宋人陈人郑人伐沈沈溃左谓以其服于楚也观昭四年申之会沈子从楚及伐吴之役沈又从之则知沈盖楚之近国以其贰楚故晋伐之也　十七年晋人衞人陈人郑人伐宋讨其弑君之恶也按前年宋人弑其君杵臼左谓昭公无道国人奉公子鲍因昭公田使帅甸攻而杀之晋所以伐之者讨宋之弑君明矣　成八年叔孙侨如会晋士燮齐人邾人伐郯按七年吴伐郯左谓是年之伐以郯事吴然晋人既恶郯之从吴不能讨吴而徒病其从吴者是犹医者之治病不攻其受病之源而徒药其肤腠何益哉　襄十六年叔老会郑伯晋荀偃衞寗殖宋人伐许左及杜谓许男请迁于晋许欲叛楚诸侯遂迁许诸大夫不可故晋伐之讨其不可也郑与许有宿怨故郑伯亲来会伐然其君欲迁其臣不可执其臣而罪之可也何至并伐其国哉定四年晋士鞅衞孔圉帅师伐鲜虞虞之伐起于昭
　　十二年春秋尝狄晋矣以晋世为盟主不勤逺图而伐同姓之微国见絶于圣人故特狄而外之不与中国同文自后昭十五年及此年又再伐之晋之残厉不仁甚矣是时衞未叛晋故孔圉士鞅同举是伐然以晋之大国不能容一鲜虞又借力于衞则其国势衰弱又可耻也凡此大夫同伐之义也
　　经书大夫独伐二十九
　　隠元年郑人伐衞左谓讨公孙滑之乱也按传元年郑共叔之乱公孙滑出奔衞【滑共叔子】衞人为之伐郑则是年之伐以讨公孙滑信矣然春秋书伐首于此年则郑之伐衞宜受首恶之诛也　五年宋人伐郑围长葛左谓报入郛之役盖是年邾郑伐宋入其郛故宋于此报之然宋郑之怨比岁不解邾之伐宋止于一见则宋怨深于郑矣此所以独伐郑而贷于邾也　僖十五年宋人伐曹曹近宋故屡为宋患然十三年宋与曹方同盟于咸此遽伐之宋背盟主凌小国不义甚矣　十九年衞人伐郉按前年郉人狄人伐衞衞愤郉连狄见伐故于此伐以报之夫衞与郉在小白时皆为狄所灭赖霸主之力社稷复存小白既没郉惧中国无援故媚狄以伐衞然淮之会衞与郉方同信好而遽以狄师相残则郉之见伐于衞宜哉　二十六年衞人伐齐按二十五年公会衞子莒庆盟于洮是年又盟于向而齐人两侵鲁鄙故衞人伐之盖衞与鲁好而齐病鲁是以衞为之报伐也　文元年衞人伐晋是年晋侯伐衞以追讨杀元咺之罪而衞侯不共盟主使孔逹帅师以报前怨故贬以称人也　十四年新城之盟蔡人不与故十五年晋郤缺以上军下军伐蔡曰君弱不可以怠戊申入蔡以城下之盟而还盖蔡自翟泉之盟复从晋霸襄公继立纠合诸侯同盟新城蔡侯不至则贰晋从楚故郤缺帅师伐之讨其叛也　宣九年晋荀林父帅师伐陈陈自晋文霸中国遂来服从厯襄至成不叛盟好至宣元年楚始侵陈及六年陈遂叛晋归楚故晋赵盾衞孙免帅师侵陈自是坚于附楚黑壤及扈之会陈皆不与故林父伐之讨其贰也　十年宋师伐滕按前年宋人围滕左谓因其防也滕人事晋而不事宋故比年宋伐之夫滕小国服从霸主分所当然宋不修德而强其从已且因其防比岁加兵来伐之不德可知也　十二年宋师伐陈陈自六年归楚之后十一年遂同楚子盟于辰陵以坚附楚之好清邱之盟晋人合诸侯以恤病讨贰故宋伐之讨陈之贰楚也　十三年齐师伐莒左谓莒事晋而不事齐故也盖莒与齐邻故齐得以病之然齐侯不能增修德业使诸侯怀服而穷兵劳师以病邻国信不道矣成三年郑公子去疾帅师伐许左谓子罕伐许败焉郑伯复伐许庚子入其郛许人平以叔申夫郑之伐许一责其不朝一贪其土地许其有负于郑哉大抵许邻于郑而弱于郑此郑所以称师屡加而残虐之也　襄二年郑师伐宋按成十五年宋鱼石出奔楚十八年楚郑伐宋又侵宋纳鱼石襄元年晋栾黡会诸侯围彭城楚壬夫侵宋则是年郑之伐宋为楚伐也夫与楚比周以侵扰中国则郑之罪亦几于夷矣　三年晋荀防帅师伐许左谓许灵公事楚不会于鸡泽故知武子伐之夫许去中国久矣至此始伐之盖是时晋悼兴覇郑伯就盟虽难服之陈亦使袁侨如会既得陈郑故于是伐许以并楚之与国也　十七年宋人伐陈为晋讨也按十六年湨梁之会曹郑亦来陈独不至是年宋伐之者盖宋附晋之坚故为晋讨陈不从湨梁之会也是年衞石买帅师伐曹晋平继悼即位霸德稍衰诸侯怀贰虽湨梁之盟曹衞同晋信好而衞寻复叛之帅师伐曹左谓是役也曹人愬于晋观明年晋人执衞石买以讨伐曹之罪则左説信矣　十九年衞孙林父帅师伐齐自悼公没齐复背盟而病鲁鲁不胜患告难于晋故十八年晋侯大合诸侯之师以围齐鲁衞同好久矣而湨梁之会围郑之役又同鲁以从晋是以此年林父帅师伐齐以晋鲁伐齐故为之伐也　二十四年齐崔杼帅师伐莒攷澶渊之盟沙随之会齐与晋平而莒在焉二十三年齐叛晋好伐衞伐晋不共盟主夫晋为大国齐犹称兵伐之则于莒为何足恤然上无事晋之礼下无芘小之仁则齐之不德甚矣此明年之所以见杀于崔杼也　二十五年郑公孙夏帅师伐陈按经是年郑公孙舍之帅师入陈左谓初陈侯会楚子伐郑当陈隧者井堙木刋郑人怨之故伐陈盖楚子以二十四年连蔡陈许伐郑于此年而称兵以报其怨夫陈之病郑为楚故也然经前此未尝有郑伐陈之文至是乃敢伐陈以病楚之与国以悼公之霸中国强盛萧鱼之会郑得以纯服中国楚之病郑比前为少故郑敢称兵于陈也　昭十五年晋荀吴帅师伐鲜虞晋自昭十二年始伐鲜虞至此复伐之夫鲜虞晋同姓之国最微于春秋晋不加抚柔而屡伐之何以帅诸侯长中国哉然自十二年之前閴无伐鲜虞之文至此始伐之者是时晋德衰微不务逺图以安中夏当楚暴虐吴人强横之时既不挫其虐焰区区贪小国之利是以见晋之不竞也十九年齐高发帅师伐莒杜谓莒不能事故其理宜
　　然盖莒之封疆密迩于齐朝夕奉事仅免于难苟小有嫌隙则齐兵已至境矣故齐之伐莒屡见于经是年高发伐之至二十二年齐侯又伐之莒两受伐求成于齐是以二十六年鄢陵之盟齐莒遂结好矣　定十二年十三年两书衞公孟彄帅师伐曹曹之怨不载于经以意攷之齐衞郑三国屡修会盟左提右挈以相协济宋独傲然不同诸侯之好曹实宋之与国诸侯与宋为仇曹必不免此所以两受伐焉　十五年郑罕逹帅师伐宋攷经无宋郑交恶事罕逹骤起此伐以结怨于宋者盖是时衞蒯聩得罪灵公出奔于宋衞郑实亲好之国则郑之伐宋盖为衞讨宋之受蒯聩也大抵定哀之末中国无盟主诸侯蜂起角立自为仇怨或因与国而伐人或因小嫌而致衅轻用干戈务相抗折故求经所书之文非若隠桓庄闵之间出师有由可按经而论也哀三年宋乐髠帅师伐曹是时晋德既衰不能主诸侯中国纪律荡然而尽诸侯称干戈各凌其弱国此宋所以屡病曹而不止也故是年乐髠伐曹六年向巢又伐之七年又围之八年宋公入曹卒以曹伯阳归宋之深病曹者岂曹有怨于宋哉盖自恃其强以凌虐之耳哀五年晋赵鞅帅师伐衞左谓范氏之故也杜谓衞助范氏盖士吉射以是年奔齐齐衞同盟好之久衞必助之故左云耳攷经士吉射以定十二年叛距今巳八年初无奔齐之文则左説未然是时衞輙立世子蒯聩以灵公之逐出奔于外故哀二年赵鞅帅师纳蒯聩于戚而三年齐国夏衞石曼姑帅师围戚则是年赵鞅帅师伐衞为蒯聩也夫晋纳蒯聩而拒輙于义正矣然使衞连齐以拒晋而卒不成纳蒯聩之功则晋之衰弱其甚矣哉　六年晋赵鞅帅师伐鲜虞左谓治范氏之乱也攷四年传荀寅奔鲜虞齐国夏伐晋会鲜虞纳荀寅于柏人是以赵鞅讨之然鲜虞晋同姓防国力不敌晋不啻十倍岂敢助荀寅之乱而与晋仇哉大抵定哀之末中国诸侯无霸主以维持之各凌虐小国以逞其志故鲁病邾宋病曹郑病许晋所以屡伐鲜虞亦若鲁宋郑之虐三国也　哀十年宋人伐郑郑自定七年咸之盟背晋而从齐背晋则必病宋故十五年罕逹帅师伐宋宋以郑之见伐至七年皇瑗帅师侵郑以报之九年皇瑗又取郑师于雍邱至此年又伐郑十二年宋向巢又帅师伐郑夫宋郑当定哀之时未尝有私怨也而兴师侵伐独多于此以宋附晋郑附齐各挟所附以相仇报也然以郑比宋则郑弱于宋故郑之病宋少而宋之伐郑多故自哀以来宋之伐郑取郑师者四而郑自定十五年终春秋不过两加而已岂非郑弱于宋欤凡此皆大夫独伐国之义也
　　经书独称国伐与狄同文者四
　　文七年徐伐莒文十年秦伐晋成三年郑伐许昭十二年晋伐鲜虞徐以逺小之国屡辱于楚僖十五年楚人伐之公孙敖及诸大夫尝往救矣虽怠于赴患不能救徐之难然中国诸侯无害于徐也况二霸之起徐未尝一同盟会及重耳没乃肆蜂虿敢以伐莒则其自弃于中国也甚矣　秦自僖十五年与晋交怨起韩之战至僖三十三年殽之战文二年彭衙之战凡战者三其劳师害民极矣而致怨不悛又两兴师伐晋故十二年复与晋战于河曲秦夷狄也而交兵于中国如此使两国之民伏于干戈比歳不已者实秦起祸之罪也　郑以姬姓之亲为周所依而俛首屈膝于楚此诸侯之甚耻也而成公之初方且比周夷狄侵凌中国二年连楚侵衞三年公子去疾伐许冬郑伐许明年又伐许称兵逺伐求媚于楚其蔑礼义忘廉耻亦甚矣　晋与鲜虞同姓之国也罪莫大于伐同姓晋为霸者之后表率诸侯归于大义而贪残不仁以伐同姓此为恶之大矣圣人以是四者其得罪尤重不可与他伐等故特书其国不书主名使与夷狄同文也然郑三伐许而经独于成三年一狄之明年遂书其爵盖郑伯虽恶而亦中国之君不可使纯于狄故止一书以见义也昭十五年荀吴伐鲜虞不以狄名者伐起于十二年笔削之意止罪首恶此经特书国伐义也
　　经书夷狄伐国者
　　吴楚秦三国最为强盛【秦事已见晋例】攷楚伐国二十五其间伐宋六僖二十一年执宋公伐宋二十六年楚人伐宋围缗宣十三年楚子伐宋成十八年楚子郑伯伐宋襄十年楚公子贞郑公孙辄帅师伐宋十一年楚子郑伯伐宋　伐陈六僖二十三年楚人伐陈宣八年楚师伐陈襄五年楚公子贞帅师伐陈哀九年楚人伐陈十年楚公子结帅师伐陈十三年楚公子贞帅师伐陈　伐吴七襄三年楚公子贞帅师伐吴昭四年楚子蔡侯陈侯许男顿子胡子沈子淮夷伐吴昭六年楚公子贞帅师伐吴定二年楚人伐吴昭五年楚子蔡侯许男顿子沈子徐人越人伐吴襄十四年楚公子贞帅师伐吴襄二十四年楚子伐吴　伐徐二僖十二年楚人伐徐昭十二年楚子伐徐　伐黄一僖十一年楚人伐黄　伐随一僖二十年楚人伐随　伐麋一文十一年楚人伐麋　伐戎一宣十一年楚子伐陆浑之戎　夫楚自庄十年入春秋其所以戕艾者不过邻比小国未几值齐晋之霸驱攘夷狄楚已少沮当时诸侯之从齐者或叛或从间有携贰唯宋坚附小白终始不替故楚畏齐不敢病宋及小白没襄公勉强图霸终不克就德小力弱不能自量乃为会于盂要致楚子而欲抗之是以受其执辱而伐宋之祸造端于此宋既为楚所凌故楚得以易之自是屡以见伐故僖二十六年伐宋围缗以讨宋之未服明年又与诸侯围宋而盟之则宋之挫衂甚矣赖晋文继兴威振强楚厯二十六年宋忘楚患至宣十二年晋景战楚于邲为楚所败楚复得以轻慢中国十三年又兴师伐宋以讨宋之伐陈也其后景公稍兴霸业厉亦不堕前绪足以却楚庇宋故宋无楚患至厉公末宋有鱼石之祸十五年鱼石奔楚十八年楚遂连郑伐宋以纳鱼石于彭城是年冬及襄元年又两伐之幸悼公聿兴力于却楚以定宋难故十余年间宋免楚之侵凌至襄十年以来晋楚相抗力于得郑两国之师比岁不息楚病宋之意谓附晋不贰者莫如宋吾能困宋则晋意少阻而其争郑之心可使少懈矣故未得郑则伐郑既得郑则连郑以伐宋之必至也是以十年楚公子贞郑公孙辄伐宋十一年楚子郑伯伐宋两国君臣连兵而出也然则楚之伐宋岂恃其势之足以得宋哉实欲假此以固郑而已此楚伐宋始终也陈郑二国皆密迩于楚攷之春秋楚之伐郑也多中国之争郑也亦多楚之伐陈也少中国之争陈也亦少在二霸时陈之服中国也纯于郑在景厉悼时陈之叛中国也久于郑其从违终始若相背戾者盖陈之势非郑比也郑介晋楚之间虎牢之关可以藩翰中国楚得之则楚重中国得之则中国重是以二覇以来齐晋楚三国交争不息至陈虽介于楚而地逺势偏不足为夷夏轻重方其在中国则楚不急于服之及其在楚则中国亦不急于服之小白重耳覇业强盛楚不敢力抗故陈惟纯于中国及景厉悼时强楚势张晋之势不逮二霸故陈惟久于从楚而晋不及此书伐陈之文所以与郑异也攷僖二十三年楚人伐陈左谓讨其贰于宋也然陈自小白没随即归楚故十九年盟于齐二十一年会于盂陈皆在焉夫陈既从楚如此而楚复伐之至二十五年又围之盖宋襄虽贤不足以抗楚而庇陈然陈乆服中国不忍遽弃楚子连岁疾之陈既失援于宋且苦楚之兵威是以二十七年围宋之役听命于楚虽欲不叛于晋不可得也及晋文兴霸践土之盟陈侯自至其逺慕中国有足嘉者故特书如会以喜之自是服从晋命厯襄灵而不叛及灵公末楚既得郑宣元年连郑侵陈陈虽不服楚然不过五年畏楚之偪卒不免从之六年晋以陈叛赵盾衞孙免侵之陈又归晋八年楚复伐陈陈方向楚九年孙林父又伐之然是时晋势方防不能敌楚故陈自后纯于附楚晋不克争及襄三年悼公兴霸鸡泽之盟诸侯骈集陈怀晋德使袁侨如会楚愤陈之贰故襄五年公子贞伐之悼公合七国救之七年公子贞又围之陈畏楚廹胁鄬之会于是逃归自是又复附楚盟会不来车轨逺矣然究陈之心初非甘心荆楚而自外于中国者特以楚之迫胁不得已耳及哀公时楚势不竞强吴横起陈始转楚归吴故哀九年十年十三年楚三伐之而吴之救陈一见于经夫陈向之附楚者非怀之而不忍弃今楚势已衰陈无畏楚叛以归吴理之必然楚君不务修德以绥之而区区弊师旅劳兵革以强陈之见从不亦难哉是以终春秋之世楚虽三出师终不足以得陈此楚伐陈终始也　其余小国若随黄徐麋皆近楚防国以楚之骄暴残虐侵凌无厌则其虎狼之毒搏噬而并吞之势必然也故僖十一年伐黄十二年灭之十五年伐徐公孙敖诸大夫不克救而楚败之至昭十二年又伐之夫黄徐在小白时盖尝服从齐霸于逺小之国最为可称者以昭公之时中国势防楚之伐徐固难责晋之必救然伐黄伐徐小白之所亲见者而安视不恤诸大夫虽尝救徐又不成功卒使楚人败徐灭黄抑亦小白之罪也至麋则于经无可攷左谓厥貉之会麋子逃归叛楚文十一年楚则伐之随则左谓以汉东诸侯叛楚故楚伐随取成而还按左氏説则两国皆以叛楚故楚遂致伐然黄与麋后不见经徐以昭四年从楚防申随以哀元年从楚围蔡则皆依附楚国与之终始者也　书吴楚交伐事者春秋夷狄始有楚次有吴吴入春秋虽后于楚然其凌驾中原亦不减于楚自成公七年始见于经然伐郯灭州来方张之势与楚相偪楚虑其梗故三伐之襄三年公子婴齐伐之二十四年楚子伐之十四年公子贞伐之吴愤楚侵凌且欲抗衡中国故二十五年吴子遏伐楚以报之门于巢卒及昭四年楚灵合中外诸侯主盟于申因以伐吴五年六年又两伐之是时楚之势犹能摠合诸侯而吴之兵威未甚于中国故吴虽屡受楚伐未遑报复及十三年灭州来二十四年灭巢是年楚势方衰吴始擅强中国故于二十三年书吴败顿胡沈蔡陈许之师于鸡父胡子髠沈子逞灭陈夏齧是时楚之伐吴者于定二年止一见于经而吴以四年又败楚于柏举既而入郢楚几亡国则楚向之大伐吴盖不偿柏举之一战也自是终于春秋吴愈盛楚不敢力争故自定三年以来楚无伐吴之文至吴则伐陈伐鲁败齐艾陵会晋黄池总揽中国之权尽归于己其兵威残暴盖又倍于楚也然楚屡伐吴盖在吴未炽之时而吴之振楚盖当楚已衰之候攷经所以别盛衰强弱之迹断然判矣凡此吴楚交伐是也
　　经书吴伐国六
　　成七年吴伐郯昭二十三年吴伐越哀六年吴伐陈哀八年吴伐我十年公会吴伐齐十一年公会吴伐齐郯春秋微国也蛮夷欲逞志诸侯则防弱之国必先受祸故楚之见春秋者以先败蔡而吴之见春秋者必先伐郯盖蔡与郯皆当时防国其壤地小兵革寡弱不足以婴剽悍之锋故蛮夷称兵必自此始而其受祸亦先于他国也　昭三十二年吴伐越是时吴势已强而越亦与吴仇故是年吴伐越至定五年于越入呉十四年又败吴于檇李至哀十三年遂入吴而灭之大抵三国盛衰更乗其衅吴乗楚之衰而偪之终至于败楚越乗吴之虚而袭之终至于灭吴譬如犬狼怀狠肆毒更相噬囓是乃其性之常也　哀六年吴伐陈陈为楚之属国附楚最深是时楚势已衰吴方抗楚欲断其肘腋以楚之势故于此伐陈陈畏吴之强暴背楚而归之故九年十年楚两伐陈以讨其贰吴遂称兵救之则楚人数世之陈一旦见搏于吴矣　哀八年吴伐我攷六年七年鲁两会吴与吴同好不复侵伐而是年吴乃伐我左以七年公伐邾吴以邾故伐鲁观伐鲁之后遂归邾子于邾则左説信矣是以吴与鲁平十年十一年遂防吴伐齐终于春秋凡四防吴是时齐晋俱弱鲁所系者吴而已所以屡与会而奉事之谨也虽然吴以鲁伐邾故八年伐之是吴恶鲁伐人之国也及与鲁平乃会以伐齐岂齐之恶有甚于邾哉盖夷狄之性乐于残害徒知责人之伐国而不知自蹈其恶也此吴伐国事也虽然楚自庄十年见经厯春秋二百年绵地之广亘数千里其与齐晋相伉下视鲁衞仅同一微国耳非不强且久也然终春秋未尝有伐齐伐鲁之文至吴最后见经较其威当楚极盛时未可敌也而伐鲁伐齐兵威戕艾有过于楚者方楚之盛前有小白有重耳后有景厉悼虽兴霸之业或有优劣皆能执中国之柄以障楚之狂澜则楚虽暴横犹有畏惮中国之心是以病楚者不过胁制之国虽欲逞志齐鲁有所不能也至吴之兴则齐不能却晋不能抗定哀以来又畏詟而不敢伐中国诸侯俛首丧气甘心自屈不并力而一奋故吴得以彷徉天下凌轹诸侯虽强大如齐畏事如鲁亦被其祸然则即是论之晋齐更霸其所以赐诸侯者多矣呜呼春秋之法善盟会恶侵伐夫盟会非先王盛礼春秋且善之以当时诸侯侵伐相防残民敌国为害最大圣人疾之且幸其有会盟也考经终始当隠桓间虽师旅更兴而诸侯之权未夺于臣下侵伐之事亦未至纷乱无节也二霸之后权虽稍移于臣下而厯晋数君犹能主中国会盟掌握侵伐之柄故当时却强敌得中国者悉禀晋命敢有叛盟即率诸侯共讨之是以经之所书合诸侯以征伐类出于晋君否则大夫主之罕有专于他国者是征伐之权犹有所属也逮定哀之间晋不足以主盟诸侯使离叛不一或称邑或叛君或据位以拒父或以小国而抗盟或以外兵而败中国征伐四起交乱天下国君弱于大夫齐晋夷于鲁衞求如悼平之时且不可得也况二霸乎然则征伐之事首乱之隠桓扶持于二霸而纵横于定哀頽波末流不可胜救夫子所以感麟而絶笔盖伤之也


　　春秋比事卷十六终
　　钦定四库全书
　　春秋比事卷十七　　　　　宋　沈棐　撰
　　战
　　大司马掌九伐之法以正邦国诸侯有不率者告于王王命方伯伐之锄乱去暴所向披靡故天子之师有征无战周衰征伐之命不请于上诸侯各恃兵威以相抗敌始有列国交战之事故春秋于战必谨其时月日而书之以见王道之不行诸侯各以力争也然攷之于经有内与敌国自战有外诸侯交战有战夷狄直曲胜负不可论也请略言之
　　经书内与敌国战者四
　　桓十年齐侯衞侯郑伯来战于郎左曰我有辞也郑忽有功于齐齐人饩诸侯鲁以周班后郑郑人怒请师于齐齐人以衞师助之故不称侵伐先书齐衞王爵也三传之説公谷甚非经意左氏近而未详盖郎者鲁地经不曰三师伐我而变文曰来战者起于三国非鲁之意不与三国伐鲁也况前此未有书战者今无故称兵以啓争战之端其恶甚矣故显书其爵以贬之然郑实首怨而加齐衞于上恶齐衞以师助恶其罪大于郑也十七年及齐师战于奚左曰疆事也夫经于干时之战书我师败绩则岂以讳败而不书谷梁以为内讳败故止言战一何陋也左以是年公会齐侯盟于黄明年又与齐师会于栎观经前后所书则齐鲁无嫌隙之事安得遽尔交兵故以为疆埸自相侵凌非齐鲁二君本意是以不书主名以见鲁之微也　庄九年及齐师战于干时我师败绩左曰公伐齐纳子纠小白自莒入秋及齐师战于干时公防戎路传乗而归公羊之论迂僻不当盖不言公者齐鲁有讐公伐齐纳讐人之子防师干时恶之大者故讳之也　僖二十二年及邾人战于升陉左曰邾人以须句故出师公卑邾不设备而御之臧文仲谏弗听及邾人战于升陉我师败绩夫经于干时之战尝书败绩若升陉果败安得而独讳哉夫邾鲁与国也僖公不能抚绥小国乃伐而取其邑以起升陉之战则僖之罪可知然伐邾言公而战不足言者伐鲁邾志也故斥言人甚恶升陉之战乃邾人报鲁明非鲁意故不书公观左谓邾以须句故出师则经所书意可究矣此四者皆鲁与敌国自战也
　　经书诸侯交战者八
　　桓十二年及郑师伐宋丁未战于宋左曰公欲平宋郑秋公及宋公盟于句渎之邱宋成未可知也故又会于虚冬又会于宋公辞平故与郑伯盟于武父遂伐宋战焉宋无信也盖十一年宋公执郑祭仲逐忽立突以亲于郑突既而背宋与鲁故宋郑交怨公欲平两国而宋挟立突之功欲求赂于郑力辞鲁请是以公及郑伯伐之也地以宋则宋与战可知不书主名不与公及郑伯伐宋以鲁郑自战为文十三年公会纪侯郑伯已已及齐侯宋公衞侯燕人战齐师宋师衞师燕师败绩左曰宋多责赂于郑郑不堪命故以纪鲁及齐与宋衞燕战不书所战后也盖宋公以十二年之战与鲁郑交怨故郑各连所好之国兴师以交战而齐衞与鲁仇故附宋纪鲁与郑好故附郑而燕则从齐者也春秋与战则书爵于败则称师恶诸侯连诸国之众起不义之师残民以逞志也不书战地或君谓圣人于隠桓之世逺当时史失其地故不书此理或然先儒谓战于鲁故不地然郎与奚战皆鲁地经何以书则知此説与经皆戾未可信也　庄二十八年齐人伐衞衞人及齐人战衞人败绩左曰齐侯伐衞战败衞师数之以王命取赂而还公羊曰春秋伐者为客见伐者为主故使衞主之也盖齐方兴霸以服诸侯前年为幽之盟衞侯不至故齐人至是伐衞衞人及齐人战衞不服罪也皆称人者衞侯不能同心协力以从霸主齐侯不能抚绥诸侯犹用兵威故贬之也于败则称人非众之辞也　僖十八年宋师及齐师战于甗齐师败绩左曰宋襄公以诸侯伐齐齐人将立孝公不胜故四公子之徒遂与宋人战宋人败齐师立孝公而还夫小白六子均庶而无亏为长以义言之则无亏当立齐侯既已立之则宋襄虽受小白之托亦当以义自制听齐人之立可也乃不顾名义伐人之防而易其君则襄公之恶甚矣故经以宋主兵与齐衞交战之文异者不与宋襄之伐齐也　宣二年宋华元帅师及郑公子归生战于大棘宋师败绩宋华元盖宋附晋郑附楚久矣元年郑连楚侵宋而宋合晋师两伐郑以报之故宋郑积怨举大众以相抗经书宋师败绩宋华元恶郑与楚比周而戕艾中国而伤宋之弱不能助中国以挫强楚之党与也　成二年衞孙良夫帅师及齐师战于新筑衞师败绩左曰衞侯使孙良夫石稷将侵齐与齐师遇遂败　是年又书季孙行父臧孙许叔孙侨如公孙婴齐防晋郤克衞孙良夫曹公子首及齐侯战于鞌齐师败绩盖鲁自文宣以来一于事齐至宣十七年公会晋侯同盟于断道始背齐从晋衞自宣十年至十七年皆奔走晋命齐为是与鲁有隙故是年齐师伐我又战衞而败之鲁衞愤齐之见陵因郤献子憾遂请命于晋合四国之师以伐齐大败齐于鞌春秋书者顷公数行侵伐以病诸侯自贻挫衂晋以二国而主名鲁以四卿而败之皆未免曰罪人也故列数诸国之卿又称败绩以着其恶　哀二年晋赵鞅帅师及郑罕逹战于铁郑师败绩左曰齐人输范氏粟郑罕逹驷帅师送之士吉射逆之赵鞅御之遇于戚简子誓曰范氏中行氏欲擅晋国而灭其君今郑为不道弃君助臣二三子顺天命除耻戾在此行也遂战郑师大败齐粟千钟盖郑自定四年召陵之会从晋侵楚其后背晋从齐故八年书士鞅帅师侵郑则知此年赵鞅罕逹之战盖晋郑不睦故也然郑以弱小之国交事晋楚前此虽被晋伐而未尝敢称兵相仇也今此郑始与战虽郑败于晋亦见晋之弱矣凡此八者皆外诸侯交战也
　　经书战夷狄者八
　　僖十五年晋侯及秦伯战于韩晋侯左曰秦纳惠公惠公入秦穆姬属贾君焉且曰尽纳羣公子晋侯烝于贾君又不纳羣公子赂秦伯以河外列城五既而不与晋饥秦输之粟秦饥晋闭之籴故秦伯伐晋谷以晋侯失民矣民未败而君也文三年晋侯及秦师战于彭衙秦师败绩左曰秦孟明视帅师伐晋以报殽之役晋师御之及秦师战秦师败绩七年晋人及秦人战于令狐左曰秦康公送公子雍于晋范宣子为政穆嬴日抱太子以啼于朝曰舍适嗣不立而外求君将焉寘此宣子患穆嬴且畏偪乃背先蔑而立灵公以御秦师败于令狐十二年晋人秦人战于河曲左曰秦为令狐之役故秦伯伐晋取羁马晋人御之从秦师于河曲出战交绥秦师夜遁此秦晋交怨经传所载也夫秦晋姻旧之国宜其玉帛相加不替终始而惠穆产祸称兵以变前好责之春秋皆罪人也然就其中而论之则韩之战晋曲而秦直故书晋侯而不言败绩言晋以不义失民兵未败而先见也然春秋用兵大事生得曰未有诸侯诸侯者今此晋侯贱晋侯而疾秦伯也晋霸失道以起此战秦伯之则又甚矣自韩之战以后文公兴霸率服诸侯自是秦晋交好同盟同伐复固两国之懽文公方没肉未及寒而彭衙之战两国已从事于锋镝矣圣人深疾其然因寓于笔削之间以重其恶盖彭衙之战犹书晋侯秦师及令狐之役则疾之遂贬而称人然犹书及以别异其文也至河曲之战则二国之讐既易世矣二国之战可以己矣而秦康晋灵犹防旧怨则暴国残民抑亦甚于先君孔子自令狐之战不复名其将帅曰某人至此又不复书及盖恶其偿报不已互覆师徒于一日也不言败胜负敌也僖二十二年宋公及楚人战于宋师败绩三传之説公羊失经为甚谷梁得其防盖宋襄无小白之资图绍其烈驱牵诸侯骤主盟会不度德量力而猥欲屈服强楚是故辱身防师贻辱中国故曰宋人及楚人战于宋师败绩疾楚而病宋也况薄之见释幸脱于虎狼之口为宋公者可以惩创矣方且复合衞许滕三国伐郑仇楚与之力争故楚因是伐宋救郑而大败其师然则之败实宋自取之也楚既败宋其愈张中国诸侯奔楚从之而宋益被其患及僖二十八年重耳兴霸愤楚之强伤宋之弱故城濮之战晋侯一举败楚自是楚人逺屏不犯中国者十五年则是战之功绩有利春秋多矣故孔子特书晋侯之爵以褒显之公羊曰此大战也而楚使防者贬子玉得臣大夫不敌君也夫春秋书战虽多此为独盛公羊不能发明圣经之防使晋侯之功暴耀于后乃区区释其称人不亦鄙哉然晋自文公己后厯灵成二君霸业稍衰不能光翼前人景公嗣世值楚庄当国晋弱楚强诸侯畏楚横濆而往景公虽欲兴霸功而力不及楚故宣十二年楚子与晋荀林父战于邲晋师大败按经十一年楚郑盟于辰陵既而背楚从晋故十二年楚子围郑荀林父帅师救之是以有邲之战也夫以蛮荆败中国之师此春秋所以深痛也而公羊乃谓圣人与楚子则是扶狂僭抑中夏非春秋垂世之防甚矣夫景公虽防师于邲而鞌之战大胜强齐诸侯骎骎归晋于其季年霸业稍兴逮厉悼二公继之晋威愈炽故成十六年因郑公子喜帅师侵宋以叛晋遂与楚郑结战鄢陵大败二国之师自文公没唯此一战足以髣髴城濮之功故春秋亦与晋侯而不没其爵按经书败绩之文例皆称师未有书爵而鄢陵之战独书楚子至郑则称师所以甚贬郑也楚以蛮夷丑类跳梁中国其败固宜而郑以中国之君甘心夷狄挈一国之师自取祸败按其罪恶盖重于楚子矣嗟乎楚自庄僖以来交乱天下防张虎踞近二百年至定哀之间虽稍稍衰息而强吴继起复踵其辙至哀十年鲁以吴强遂会伐齐齐以吴两见伐故十一年国书帅师与吴为艾陵之战是时吴势方炽中原无霸晋已不足争诸侯抗夷狄所頼区区之齐敢为吴敌耳而势微力单不免取败而国书见循至黄池之防吴遂雄主诸侯则中国之削弱盖不可救是以春秋终书艾陵之战曰齐师败绩获齐国书伤中国之不振疾强吴之暴虐也虽然详考春秋书战虽多唯晋文城濮之战厉公鄢陵之战盖当时足以得圣笔之褒美其余或战而败绩或战而致胜无非起无名之师快一时之愤重使当时之民雕残兵革暴骨原野非春秋之所取也孟子曰春秋无义战彼善于此则有之矣诚知言哉







　　春秋比事卷十七
　　钦定四库全书
　　春秋此事卷十八　　　　　宋　沈棐　撰
　　救
　　古者有救民无救国汤伐桀而拯夏武王伐纣以拯商此救民也当时方国分布以法相持诸侯讲信修睦若出一家干戈相陵未尝闻也安得有救国哉下逮春秋王制不行强者并吞而无厌弱者危惧而不保称兵侵伐从事于汤火矢石之埸于是始有援救之师然则救者乱世之事非三代盛德也虽然即春秋而论之则提师赴难亦衰世之幸有不可谓无取于圣人特当时本无救患之心徒欲外示声援盗名掠美不足以尽得圣经之褒耳故凡经之书救有出于王臣有出于霸主有出于诸侯有出于大夫有出于夷狄虽其所书之意不同而怠于救患无功而还者居多焉
　　经书王臣救者
　　庄六年王人子突救衞盖衞朔烝父之嬖起难于衞负罪出奔是时黔牟已立衞有君矣而齐僖因朔附已乃会四国之师伐衞而纳之庄王虽固守名义遣师救衞而力防卒不克救黔牟不免于失位衞朔不免于复归子突之出其挫衂也甚矣夫子疾诸侯之暴横伤周室之衰防故书曰王人子突救衞曰救所以伤之也曰子尊王命也盖天子之师有伐无救今曰救则伤之可知公谷谓贵子突盖似得其意然不知尊王命者乃所以重诸侯之恶也此王命之救
　　经书霸主救者
　　庄二十八年公防齐人宋人救郑夫荆楚病郑小白图霸会宋师而救之自此以后郑遂帖服来从盟会则非救而无功也春秋安得人之哉盖小白自庄十六年至二十七年两合诸侯同盟于幽则霸功已盛宜乎楚人畏遁不敢弯弓以向郑矣至此尚犹伐郑而齐合宋鲁之师乃能救则小白之霸未可以为盛是以春秋书齐人恶其未能郤楚也按庄二十七年伐徐二十八年伐衞闵元年救邢例皆称人则伐国救国春秋不与小白明矣　闵元年齐人救邢左曰狄伐邢管敬仲言于齐侯请救邢僖元年齐师曹师次于聂北救邢先儒以闵元年救邢小白未能率诸侯以往故贬称人攷之经意似或然矣然谓聂北之师同合三国能为救援其驱攘之功渐见故少进之则非也盖称师者罪小白也春秋书次有二义伐而次之则善之救而次之则恶之今邢为狄患朝不及夕小白主霸合三国以救邢急之可也乃逡廵顾望次于聂北坐待邢人之罢弊及其既迁而始徃城之而要救患之名岂霸者救哉故书齐师宋师曹师次于聂北救邢讥齐侯合三师以救邢而不能救也公谓不及事谷谓言次非救其説不取　僖六年楚人围许诸侯遂救许夫小白是年召陵之盟折服强楚兵威大振至五年会王世子以定其位则霸业盛矣而郑畏楚逃归不盟故六年齐合诸侯伐之楚以齐伐郑欲为郑援于是围许是以率诸侯而救许焉经书曰遂云者大齐侯能伐郑又能救许也诸侯不序者遂事也谷谓善救许盖得之矣　成七年公会晋侯齐侯宋公衞侯曹伯莒子邾子杞伯救郑盖景公即位之初晋弱楚强齐宋诸公畏楚肆虐横溃而往晋不能制至鞌之战大败齐师兵威浸强诸侯不从者稍稍归晋故郑自宣十二年即楚之后及成五年虫牢之盟始背楚而向晋焉楚以郑服晋故公子婴齐帅师伐之景公新得诸侯急郑之难且虑郑之病楚复与晋贰于是因婴齐之再伐大合诸侯之师以救郑夫楚以一国伐之而晋以九国救之其师旅之众盖十倍于楚宜乎既救之后楚不敢以争郑郑不敢以向楚也然干戈既囘楚已救郑于掌股之间晋虽命将兴师执其国君以伐其国终景公之世卒不足以得郑则晋虽区区于救郑徒劳师动众弊于兵革耳故经书此伤晋之弱而疾楚之强也襄五年公会晋侯宋公衞侯郑伯曹伯齐世子光救陈盖陈之比楚久矣自重耳定霸城濮始来防盟自后一于附楚虽间从晋命不旋踵而叛之则晋之得陈尤难于得郑也当鲁襄公时晋悼继霸外强内安中国诸侯靡然归之虽难服之陈亦逺来从晋故襄三年陈侯使袁侨如会叔孙豹及诸大夫盟而春秋两书及以善袁侨晋悼之功亦云盛矣至五年防戚之会合十四国以戍陈未几而楚杀壬夫立瓦举兵以伐陈晋侯虽合诸侯之师戮力救援然陈人畏楚之威不遑事晋至七年鄬之防遂逃归自是盟防不来车辕逺矣然则陈之叛晋非悼公罪特势有所不可也故经书之亦以伤晋而疾楚也前谓霸主救者此也
　　经书诸侯救者
　　僖十八年夏师救齐夫无嫡立庶均庶立长古今通义也小白六子均庶以义言之则无亏当立易牙寺人虽微而立之正矣宋襄公固守信义欲立孝公而鲁出师救之则公之救齐为得正也而经何无善鲁之文盖提兵出师扶危救难苟合于义则圣人幸其成功而已僖公以一国之师救齐而不能保一无亏卒使师败于宋孝公簒立其削弱可知也故书曰师伤其举鲁之众而不能救也　宣十二年宋师伐陈衞人救陈左氏之意以陈人贰于晋而清邱之盟晋宋同心恤病讨贰故宋于此为晋伐之盖当景公之初晋德衰防诸侯离叛邲之战见败于楚是以陈人无向晋之心而即楚焉夫楚蛮夷也陈中国也以中国而从蛮夷则陈为可伐而宋伐之正也而衞人徇孔逹之言固守先君之旧好不顾夷夏大义方且出师救陈则是衞人助夷狄扼中国其救为不正也故经于宋称师于衞称人则罪衞之意可知　襄十五年齐侯伐我北鄙围成公救成至遇盖鲁自成公背齐从晋鞌之战晋败齐师请盟袁娄自是齐不犯鲁者三十年非鲁能拒齐也以悼公兴霸晋强齐弱晋足以制齐故鲁赖以无患也及悼公末年晋霸稍衰衞侯奔齐间齐之好齐侯始复修怨于我伐我北鄙而围成是年悼公既没平公嗣位诸侯乗悼之亡各相携贰征伐四起莫适为主求如悼公之时听命于晋不可得矣故围成之师公虽往救不过至遇而已遇晋邑也救成而至遇是鲁畏齐而不敢进也畏齐而不敢进以晋不足为鲁援故也故书曰公救成至遇非徒病鲁亦伤晋也凡此皆诸侯之救也
　　经书大夫救者
　　僖十五年公孙敖及诸侯之大夫救徐夫徐以弱小之国见戕于楚是时齐侯主霸牡邱之盟诸侯悉至将以援徐然而经乃言公孙敖及诸侯之大夫救徐何哉盖小白自葵邱之会霸业已衰故楚人乗间浸以骄暴观僖十年伐黄十二年灭黄至是时灭徐则其服齐之心不及于前可知也牡邱之盟虽纠率诸侯将为徐援而惧楚之强不敢赴难是以公孙敖率诸大夫以往救之而又不足以成功故此年书楚人败徐于娄林则诸大夫之师初无补于徐可知也且小白经营中国功盖当时宜乎提师救难蔑无不济而救徐之师逺次于匡委之大夫卒不克济则罪可知矣何则能以身任难然后能使人免于难今小白畏楚之患自处于安而推难于人宜乎诸大夫之不及事也故经书曰公孙敖帅师及诸侯之大夫救徐责诸大夫之轻而罪齐侯之重也文三年晋阳处父帅师伐楚以救江盖楚自重耳之没复冦中原至是围江而阳处父伐楚以救之然楚为江病处父之意以楚方欲图江其锋必鋭吾直救之必贻挫衂从事于楚则江围自解殊不知救人之师急于水火先于伐楚非江利也是以晋师虽出而楚卒灭江则处父之救江实非救也故书先言伐楚而后言救江恶不能救也　九年公子遂会晋人宋人衞人许人救郑夫楚自城濮之战畏晋之强不敢加兵于郑今晋文既没中国不振于是始复伐郑是以赵宣子防诸大夫之师以救之观十四年郑伯与会则赵盾之师亦不可谓无功于郑也然当时灵公继文而立不能援郑却楚克绍先烈而使救郑之事出于大夫则灵公之罪可知也故称人微之也微诸大夫不使救郑之事大夫得专之也　宣元年晋赵盾帅师救陈九年晋郤缺帅师救郑成六年晋栾书帅师救郑凡此三大夫救陈救郑无非以楚之侵伐而已然以春秋考之陈郑二国虽皆隣楚而文宣以来楚之病郑也急何则重耳之没不过十年楚遂伐郑晋虽力争而楚不息也至陈则距重耳之霸凡二十年盟会侵伐蔑不从晋及宣元年始有侵陈之师而赵盾救之夫既得郑又连郑以侵陈则楚之强横至此甚矣赵盾黾勉救难棐林之师伐郑威楚足以捍陈不及四年陈已囘车而向楚则盾之救陈非谓久逺之功也至郑则自宣以来无岁不有楚师虽黒壤及扈略同盟会而豺狼廹胁随即叛去故宣十一年辰陵之盟十二年围郑之役楚鲁无惮晋之意焉则九年郤缺之救郑亦非功也及成十二年晋以鞌战败齐霸德稍兴仅能服郑然虫牢之盟郑伯始来而楚兵已临郑境矣故六年楚婴齐伐郑栾书救之七年婴齐又伐郑景公不胜其忿合诸侯之师同以救郑郑始从晋盟于马陵则栾书之救亦非功也夫以陈郑之难服如此然则为三卿者盍亦辅佐景公増修德业纠合诸侯大合兵车以追城濮之战使荆蛮之楚消缩防沮遁迯窜伏则霸功可继陈郑可服而救难之美有倍于前矣不务为此乃区区以孱弱之师声名救援是犹百川崩溃而一篑障之多见其不知量也故经所书例皆曰某师救某者伤晋德之不竞三臣之无功也　襄十二年季孙宿帅师救台遂入郓按是年莒人伐我东鄙围台故季孙宿救台而遂入郓先儒狥谷梁之説皆以谓受命而救台不受命而入郓故书遂以讥之夫当襄公时三家擅权专恣日甚其无君之心久矣矧自文公以来政在大夫厯宣逾成至于襄公齐鲁诸臣纷然肆横盟会征伐出于国君十一也安得而受命哉襄十二年距圣人之生未久使季孙果受命于公则经所书宜有以别异之也盖宿之出师本欲窃鲁之郓自为封殖而已非有意于救台也然必于救台而入郓者其意若曰使吾无尺寸之功而举鲁之师窃据强邑则诸侯国人必有谋我者今以莒人之围台出师救之因是而得郓则吾有救台之功诸侯国人将必恕我是郓可长得也夫命令国君所出也土地国君所守也必若假其命令盗其土地则圣人之意宁不救台也故书曰季孙宿救台遂入郓深罪宿假救难之名而盗鲁邑也　襄二十三年叔孙豹救晋盖晋自成二年败齐之师诸侯归命其后悼公更霸晋德中兴齐乃事晋不敢争鲁及悼公卒平公不竞齐始易晋而兴兵矣故二十三年齐侯伐衞遂伐晋叔孙豹帅师救之次于雍榆救而次者畏齐之强不敢奔难故也夫以晋之恩鲁深矣齐虽得志无大造于鲁也为鲁大夫者忍忘畴昔之好视晋之困弊不借一臂之援哉今叔孙豹虽曰救晋而次于雍榆与不救等也故书救晋而次罪豹之不赴晋难也　哀七年郑驷帅师救曹按是年春宋皇瑗帅师侵郑又围曹故驷救之郑实有恶于宋初非德曹之意虽非德曹然使郑之师足以胜宋而释曹之围则排难恤灾仁人之事春秋亦许之也奈何郑虽救曹而明年宋公入曹刼曹伯以归则郑师之出曽无毫髪之助适足以坚宋之虐曹尔故书郑驷帅师救曹病其不能也凡此大夫之救也
　　经书夷狄救者
　　僖十八年狄救齐盖齐以五公子作乱宋伐之战败于甗故狄救齐先儒以谓是年伐衞经书狄人善其救齐故人之也春秋苟善其救齐则必曰狄人救齐何救齐称狄伐衞称人哉盖称狄救齐病狄之强也救难而病狄罪不在救伤中国之不能救齐也　僖二十八年楚人救衞盖曹衞楚与国也重耳兴霸欲克服强楚抚定中原而曹衞附楚梗其喉牙故先侵曹伐衞以折楚之肘臂楚方争雄诸侯不能存衞则虐焰未可逞故力于救衞以遏晋师则楚之恶可知书曰楚人救衞罪衞不当从楚楚人不得救衞也　襄十年楚公子贞帅师救郑哀十年吴救陈盖自襄二年城虎牢之后至于此年郑凡再服而再叛晋也晋以郑之难服故合诸侯城虎牢以逼之是以楚公子贞帅师救郑夫晋楚争郑自灵公以来无虑四十年且救之且伐之且城之其为郑御楚非不力也然楚未尝出师以救郑至此始救之灵公昏懦不君陨坠先业固不足道成公在位不久景厉虽号兴霸而不竞厥初终无赫赫之功是以数君虽力于救伐终不足以却楚而芘郑楚人之意若曰吾虽不救郑不我弃也洎悼公聿兴同盟归向虎牢之城亳城之盟始足以威荆蛮而衞中国故自萧鱼之会郑不叛晋者二十年则攘却之功自重耳以来未有若此之懿也是以楚人至此始兴师以救郑则楚人之弱力不敌于晋可知及哀公之末晋德既替楚亦衰防吴偃然横行中夏侵齐伐鲁败楚服陈兵师四出横溃莫制虽欲有陈郑而不可得故哀十年楚公子结伐陈而吴救之经书曰吴救陈伤晋楚之防而救难之师归于吴也前谓出于夷狄者此也凡经之书救或出于天王或出于霸主或出于诸侯或出于大夫或出于夷狄虽皆有救难之名然考其事迹有师次而不及事有及事而不成功有成功而不正者违礼失义若出一律其间仅可取者惟庄二十八年公会齐人宋人救郑僖六年诸侯救许襄五年公会七国救陈而已然则扶患恤灾仁人之难得也如此是宜春秋重许可也呜呼使东迁已后王道之正如三代盛事则列国无侵伐之乱天子无救患之师诸侯大夫夷狄虽妄自兴兵盗一时之誉不可得也不幸王室不竞出于二霸又不幸而出于诸侯出于大夫重不幸而出于夷狄政如闺门之内礼法废坏骨肉相残而求救于奴隷委身于盗贼也可胜叹哉
　　平
　　杜曰和而盟曰平春秋凡书平者以其释怨结好弃干戈而修礼文也考羣公之年书平者六隠六年郑人来输平三传之説左氏及杜为近然亦未尽经意盖是时鲁与宋好四年翚尝会宋伐郑五年宋围长葛故是年遂来输平盖欲结好于鲁以絶宋之援观八年郑来归祊则知输平为结好明矣　宣四年公及齐侯平莒及郯莒人不肯公伐莒取向斥言公者深讥之也　十五年宋人及楚人平按经文十四年九月楚子围宋十五年公孙归父会楚子于宋夏宋人及楚人平则鲁实平之也盖宋被楚围九月诸侯莫有救者鲁比楚亲宋使归父会而平之礼也然春秋皆称人者传谓大夫未尽经意盖宋先代之后天子之上公而楚蛮夷之国宋不可被屈于楚楚不可得志于宋故两国皆贬称人　昭七年书暨齐平左谓齐伐北燕盖燕与齐平也夫经书外平若楚宋者必曰某与某平也若齐与燕平安得与鲁同文哉盖鲁自襄公以来与齐结怨按襄二十四年仲孙羯帅师侵齐二十五年崔杼伐我及至七年以前虽两与齐同会然未尝有修好之事至是始与鲁平故是年叔孙婼如齐涖盟则知与鲁平明矣説者曰齐来求平不得已而从之明非鲁志也夫齐强鲁弱尚矣齐何畏鲁而求成哉盖自昭公以来楚人暴横日甚于前四年楚子主会于申又连诸侯以伐吴而鲁尝结交于楚故六年叔弓如楚七年公如楚是时齐有田氏之权国势渐防则求成于鲁恐鲁结楚以谋之也然则书暨明非鲁志明矣　定十年及齐平夫齐鲁两国虽仇好不常而经书齐伐鲁倍于鲁之侵齐以齐强鲁弱齐之势可以凌鲁鲁不敢易齐也至定八年齐未尝伐鲁而鲁两侵齐者盖鲁倚晋为重度齐报伐晋必救援故八年国夏伐我继书公会晋师于瓦左谓晋赵鞅帅师救我则其再侵齐鲁倚晋明矣齐惧晋之援而欲収鲁之好于是遂及鲁平鲁亦自是舍晋以从齐焉终定之世十三年盟齐侯于黄十四年防齐侯于牵而无好晋之文则鲁之背晋从齐又可知也　十一年及郑平盖郑当定公时背晋从齐故定七年齐侯郑伯盟于咸而八年晋士鞅帅师侵郑鲁方好晋则为晋以侵郑及与齐好则因齐以好郑然则鲁之与郑或仇或好皆为齐晋而已然杜谓和而不盟曰平攷之经昭七年春王正月暨齐平三月叔孙婼如齐涖盟定十一年及郑平叔还如郑涖盟盖有平而盟者矣杜例不通也嗟夫春秋之时诸侯日防干戈务相吞灭强大者以力自肆弱小者不能自保大抵尚征伐者多修情好者少经于侵伐围入战取之文不可胜数而书平者终春秋才六尔然则释怨结平虽未尽讲信修睦之道而彼善于此盖亦春秋之所喜欤





　　春秋比事卷十八
　　钦定四库全书
　　春秋比事巻十九　　　　　宋　沈棐　撰
　　遂
　　为天子之臣而专天子之命为诸侯之臣而专诸侯之命以王法正之皆春秋所诛也故二百四十二年书遂者十有九虽事各不同大抵讥其专命自恣而叛王法也然其间兴霸一时遏冦乱正中夏立诸侯之显功虽得罪于名义而就春秋以论之亦衰世之幸不可谓全无取焉何则事有可遂者有不可遂者贰国君之命重侵灭之恶救难而次取邑而城若此之类是不可遂者也声兵威以抑强敌合同盟以扶弱国若此之类是可遂者也事不可遂而春秋不诛何以惩后世之僭事可遂而春秋不与何以劝后世之功然则考当时之事而较其善恶利害则褒贬轻重之义可得矣请援此论之凡书遂或出于王臣或出于霸主或出于诸侯或出于大夫或出于蛮荒皆自有次序也
　　经书王臣遂者一
　　桓八年祭公来遂逆王后于纪盖礼天子不亲迎取后则三公逆之桓王取后于纪鲁实主婚今使祭公来谋亲迎之期也既谋之则当复命于王王命逆则逆不可专也今不复命遂自鲁如纪逆女故曰祭公来恶祭公之専命也然不言使者三公代王亲迎礼所宜然不必言使此出于王臣也
　　经书霸主遂者
　　僖十五年公会齐侯宋公陈侯衞侯郑伯许男曹伯盟于牡邱遂次于匡盖是年楚人伐徐小白帅诸侯合盟将以救徐而畏楚之强不敢进师遂次于匡则其缓于救患可知故曰公会诸侯盟于牡邱遂次于匡讥小白有救徐之名而无及事之功也　二十八年公会晋侯齐侯宋公蔡侯郑伯陈子莒子邾子秦人于温诸侯遂围许晋文兴霸败楚城濮践土之盟温之会两合诸侯许皆不至故会诸公围之也夫小白图霸许未尝不服重耳骤服强楚有震诸侯之威如许之小国宜俯首胁息听命于下风也今两会不至则知晋文之德盖歉于齐侯矣不能以德绥诸侯而因会以围之及明年盟子翟泉许又不至终重耳之世不能得许则其威德不信于诸侯可知也故春秋书此恶重耳以霸主之威合诸侯之众压之以兵不能致一小国也然此一事也而经两书遂者下为曹伯复归于曹故再书以起文也此出于覇主者也
　　经书诸侯遂者
　　桓十八年公与夫人姜氏遂如齐盖男女之别国之大节礼所当谨也桓公昏乱不能制其室家乃与之出会诸侯又与如齐终致祸难身殒贼手故直书公与夫人姜氏遂如齐言公之祸起于姜氏也然下言公与夫人遂如齐则泺之会姜氏在矣而经止书公不及夫人先儒以夫人之行甚矣不可言及也不可言及公弗能制此説虽通而未甚明盖姜氏淫乱贼君桓公固可诛矣而罪起于公之不制故泺之会没言夫人专归罪于公也若曰彭生之难起于公会齐侯而泺之会公自专之而已非姜氏所得与也　文七年公伐邾三月甲戌取须句遂城郚僖二十三年公伐邾取须句虽得而不能守故至是复伐而取之然此书春伐邾而又书三月甲戌不与僖公同文者公始伐邾恐邾必争而未敢遽取必逡廵而后取也虽取须句而犹畏邾之难故下书遂城郚以备之夫旣伐人之国而取其邑又从事于城筑之劳其疲弊师旅不恤民力不亦甚乎故书遂所以甚公残民之不仁也　十五年齐侯侵我西鄙遂伐曹入其郛盖齐懿弑昭公而立易晋灵之昏暗忿鲁事晋之久礼疎于齐故因子叔姬之事是年秋始侵我西鄙季孙行父如晋将以假晋之力除齐之难而扈之盟诸侯不能讨是以冬复来侵且伐曹入其郛以讨其朝鲁【是年曹伯来朝】夫齐侯不顾婚旧两侵鲁鄙又伐其与国其罪固不可贷矣然鲁冯恃晋力奉事不懈以图缓急之援也今鲁见屈于齐而晋不能救使齐侯得逞其虐岂非晋之罪耶　成十三年三月公如京师遂会晋侯宋公衞侯郑伯曹伯邾人滕人伐秦三传皆不书经意盖成公之行本以会诸侯伐秦道过京师而朝也观上文书晋侯使郤锜来乞师则知成公之行为伐秦明矣夫因战伐之事假朝王之礼此诸侯不义之罪春狄所宜诛絶也而夫子婉其辞以书之若真如京师者疾当时诸侯不朝天子而幸其一见于衰世故公之行虽不主于朝而春秋之文使若正焉用见夫子之心切切然在尊周也　襄十年公会晋侯宋公衞侯曹伯莒子邾子滕子薛伯杞伯小邾子齐世子光会吴于柤夏五月遂灭偪阳盖偪阳防国也悼公兴霸不能却强楚绥小国乃畏吴之横率诸侯而往会之因之以灭偪阳则其恶甚矣且所贵乎霸主者以其抑强扶弱也今强者不能抑弱者反见陵岂覇主之事哉故书公会诸侯防吴于柤五月遂灭偪阳罪晋悼公会强夷而弱小国也二十三年齐侯伐衞遂伐晋按十四年衞侯出奔齐而剽继立至十七年衞石买伐曹十八年晋执石买讨其背盟伐曹之罪衞人惧晋是年冬剽遂会晋围郑然衎犹在齐也及二十一年经书晋栾盈奔楚左谓盈自楚适齐晏子曰祸将作矣齐将伐晋不可以不惧是年商任之会明年沙随之会衞侯剽皆从晋不贰以经传考之则知齐侯之伐晋衞实衞侯衎及栾盈间之也盖晋自悼公没平公继立国势削弱衞之所恃者晋也晋弱则衞亦不竞故齐侯敢肆凌侮伐衞伐晋经书遂者恶齐侯背盟弃好连伐两国不义之甚也先衞后晋则明衞之伐起于衞衎而栾盈助之也凡此皆诸侯之遂事也
　　经书大夫遂者
　　庄十九年公子结媵陈人之妇于鄄遂及齐侯宋公盟结受命以媵妇不受命以结盟今乃矫君之命专事自盟其罪大矣故经书以恶之按是年冬齐人宋人陈人伐我西鄙然则结之出既失媵妇之好且贾齐宋之讐陈人之意以结本媵妇而与齐宋盟其待我轻矣齐宋之意谓吾大国也而鲁使二卿因事以盟我其待我亦轻矣是以交致侵伐不恤旧好且结一出而召祸于三国也　僖三十年公子遂如京师遂如晋按是年天子使宰周公来聘则仲遂之行所以报聘于周也明年取济西田公子遂如晋左谓晋分曹田故鲁拜晋之赐则仲遂之行将求田于晋也夫僖公既不能朝王天王反来致聘则僖公可因是而往朝矣已不能朝乃遣一大夫而大夫之行本以如晋求田而不主于聘周则其慢王之罪不可赦也説者多罪仲遂专命如晋夫诸侯知有天子则大夫知有诸侯此上下相待之礼也僖公不知有天子而责仲遂不尊君不亦难哉然则遂之专命实僖公启之也　宣十八年公孙归父如晋冬归父还自晋至笙遂奔齐三传之説皆非经意而谷梁失之尤甚盖仲遂杀恶及视而立宣公宣公思其援立有嬖于遂故其子归父亦有宠于鲁当宣公时鲁国之柄多出于遂之父子方宣公未没国人以公之故不敢讨也及使晋而还闻公之薨惧鲁人追讨其罪不复反命至笙遂奔齐夫人臣之义受命而出君虽薨犹复命也归父还至笙不复命遂奔齐则其慢君之命甚矣昔楚鬬椒之族克黄自外而入人或止之对曰君天也天可逃乎且使成公果欲追治归父归父当省愆念咎听命于君可也讵可衔命而出奔哉然则经书公孙归父如晋至笙遂奔齐恶归父之专权而叛国也　襄十二年季孙宿救台遂入郓恶宿假救难之名窃邑以自专也　定八年晋士鞅帅师侵郑遂侵衞盖当定公时国势愈微郑衞两国背晋而归齐故经于七年书齐侯郑伯盟于咸又书齐侯衞侯盟于沙晋人忿郑衞之叛已且失两国之助于是侵郑衞以强其见从然是时晋国六卿擅专国政而士鞅尤其甚者故四年伐鲜虞五年围之皆出于鞅则侵衞侵郑之意实鞅为之非定公所得与也故经书晋士鞅帅师侵郑非特恶鞅之专且见晋国衰防权不在君是致诸侯间晋而相携贰也此大夫之遂事也
　　经书夷狄遂者
　　宣元年楚子郑人侵陈遂侵宋夫陈郑二国晋楚所必争而宋以附晋尝与楚仇者也曩者重耳之霸陈郑悉服中国楚不敢争重耳既没襄公嗣立而晋霸虽稍衰襄公尚能扶持先业未至殒坠楚犹惩创城濮之师虽有得陈之心而未敢力争也既而襄公没灵公骄昏淫乱怠弃国政楚始易晋然即位之初犹有赵盾维持国柄故十余年间楚虽一侵陈而陈郑犹未失也及宣元年晋德愈衰不足以保郑郑始向楚楚既得郑又欲得陈而仇晋之与国故于是侵陈侵宋经书此者甚伤晋之弱而疾楚之强也然楚病中原已久圣人以夷狄待之不足深责故称楚子若郑以中国诸侯委心事晋一旦乗其衰弱转而归楚又连楚以侵宋则其得罪百倍于楚子矣是以特书而人之也　昭公四年楚子蔡侯陈侯许男顿子胡子沈子淮夷伐吴遂灭頼楚灵弑君而立乗晋之防驱率诸侯主会于申张其威势既以诸侯伐吴且凭恃虐焰杀齐庆封又以灭頼则其残暴不道极矣故经书楚子蔡侯陈侯许男顿子沈子胡子淮夷伐吴甚强楚之贪残也或谓申之会楚势最盛然楚子自是逞其骄心凌灭诸侯肆溪壑之欲纵虎狼之贪终于被弑干谿楚遂不竞则其衰替实基于申之防也此夷狄之遂也　凡此数者或贰国君之命或重侵灭之恶或救难而次或取邑而城要皆得罪圣人其间所可取者惟小白之伐楚救许悼公之城虎牢皆有功于当世春秋不得而尽贬之也按僖四年公会齐侯宋公陈侯衞侯郑伯许男曹伯侵蔡蔡溃八国遂伐楚次于陉夫小白图霸虽以服楚为急然经营二十余年其势非不盛也至此始举伐楚之师且不直捣其巢穴方徘徊于侵蔡然后伐楚又次于陉以待楚之服从者齐侯非有畏于楚也以谓克敌之功小全师之功大姑欲外示威声以折楚之心使兵未压境而楚心已沮是不战而先胜之也故陉之次不折一防而楚已摄服遣使请盟自是中国维纲一正而楚人不敢逞则陉之次小白之功大矣　僖六年公防齐侯宋公陈侯衞侯曹伯伐郑围新城楚人围许诸侯遂救许【其详见救许例】然书遂者大齐威能伐郑又能救许也説者谓僖四年召陵之盟服楚未几而郑已叛齐逃归楚已背盟伐许齐侯区区再举伐郑之师又勤诸侯救许是楚未尝服而中国未尝宁也春秋安得喜之曰小白之所失在未服楚而已不在救许也且使楚人围许而小白坐视不救则其得罪岂不重于此哉观洮之防郑来乞盟许男亦与小白之救许不可谓无功也　襄二年仲孙蔑防晋荀防齐崔杼宋华元衞孙林父曹人邾人滕人薛人小邾人于戚遂城虎牢盖服郑以安中国霸者之美功也悼公合诸侯以伐郑城虎牢之强邑自是郑归晋者四年则其功大于戍虎牢矣故虎牢不系之郑以郑既服而内之内之所以美悼公也前谓声兵威以抑夷狄合同盟以扶弱国盖在于此呜呼经书遂者如此其事仅可取者止于三而已矣况三者之事又皆出于霸主自是之外皆不免于王法之诛也而公羊以为安国家利社稷则专之然当时诸侯大夫孰为安国家利社稷者乎斯言无补于春秋实重权臣之僣君子不取也
　　次
　　古者诸侯分国列爵维藩与屏其于救患讨贰御乱图安举能守正引义赴难直前而无所畏焉春秋衰世王道息辙侯伯奸义干戈日防列国之君不能自保无患虽师徒以救伐国君之奔亡亦以逡廵顾望不敢顿进故圣人书次以讥之按经书次十有六或以救伐次或以失国次而事各不同大抵救而次者或得圣经之褒失国与救而次者皆所以恶之也
　　春秋比事卷十九
　　钦定四库全书
　　春秋比事巻二十　　　　宋　沈棐　撰
　　外裔
　　古者天下未尝不有外裔之患然古者明王在上则驱攘之功一出于天子故不庭之国虽病中原而兵威震讨礼义柔服海内卒赖以安若文王采之师宣王六月之伐是也周衰王道不振遂致窥侮渐深躏蹂中国浸不可制时无贤主尸驱攘之柄故列国诸侯被其害者所在皆然始也假好于礼文终也逞志于锋镝侵陵大邦夷灭小国诸侯恐惧不敢操戈而力焉虽然终春秋之世稍稍衰亡而列国之受其残创者盖不浅矣圣人伤圣王之不作以致肆横侵侮鲁史具载笔削虽其种类之微必一一书之而不少略焉请得而备论之诗曰西有昆夷之患北有玁狁之难所谓昆夷即春秋之戎也所谓玁狁则春秋之狄也戎之类有六曰山戎曰北戎曰姜戎曰雒戎曰茅戎曰陆浑之戎而戎蛮子赤则又诸戎之种也狄之种有二曰赤狄曰白狄而潞氏甲氏留吁则又赤狄之种也攷之经书戎者十三书狄者三十六计狄之见经而倍于戎盖戎自隠桓以来虽先入春秋而侵扰之患比狄为少頼小白主霸中国之威稍立称兵屡伐其势遂衰僖文之后于经传罕见不过助晋败秦防晋结盟及败王师而止耳暨宣至襄戎无侵伐之文而陆浑灭于晋蛮子杀于楚晋又执蛮子赤而归之则其衰弱可知矣至狄则自庄公末年始入春秋骤陵列国遽以盛强兴师侵掠几无虚岁观其伐邢入衞灭温最为害之大者虽当时二霸相望以起纠合同盟折服强楚安视狄人之祸未尝囘戈而北向焉驯至文公之时二霸既没诸侯无所倚重狄之跳梁又甚于前齐晋宋鲁诸国交被侵扰终宣之四年见经者凡二十有一厥后頼晋之力乗狄衰衅捣其巢窟挫其锋刃诸侯始得以纾难焉然则就二者而较其强弱则狄盛于戎可按此而见也　攷夫隠二年公防戎于潜左曰修惠公之好也戎请盟公辞谷梁曰智者虑义者行仁者守有此三者然后可以出会防戎危也秋公及戎盟于唐左曰戎请复修戎好也説者以谓隠公能以礼文接好戎人使逺仇怨息干戈诚得治戎之术也是不然戎人狂狡反覆靡常可以兵威制不可以信义结今隠公削弱不能扬威逺戎乃以中国礼文而交通之示明信于豺狼荐玉帛于草莽是诱其骄心而来其侵侮也故经书防盟于戎必斥言之所以着公之恶也七年戎伐凡伯于楚邱以归公羊曰此执也言伐之
　　大凡伯也其不言而变言归者亦此意也梁曰戎衞也为其伐天子之使贬而戎之也夫天子之使出聘列国而见伐于戎则诸侯当赴救之可也诸侯不能赴救为凡伯者当尽死节无辱君命可也今戎伐王使执之以归以见衞侯之不救难凡伯之不尽死节矣故经书楚邱书以归者所以交恶之也然执一使臣无事兵威而与伐国同文者大天子之使不使戎得以执之故以伐国为文所以重王命也　桓二年公及戎盟于唐左曰修旧好也夫与戎会盟隠固矣桓公复蹈其辙而盟之虽以修好为辞其实有畏于戎也然隠不书至而此书其至者隠无大恶春秋犹且恕之桓簒弑之人而逺及戎盟则有取危之道故特书至以危之也　庄十八年夏公追戎于济西三家之説皆戾经意夫诸侯保守封土以衞社稷必坚城垒缮兵革选将帅严烽燧谨斥候使夷狄不敢轻以肆侮不幸而来则吾有以备之可也庄公骄淫不道政弊民疲不为备御之计使戎见侵又不能提师一战挫其骄蹇使得亟去而始追之何益哉且济西鲁地也言追及济西则戎之侵我可知也经书无戎侵之文止书追戎具言公之无备来而不知旣逺去而始追之也二十年齐人伐戎二十四年戎侵曹二十六年公至自伐戎凡此三传皆无义三十年齐人伐山戎左曰以其病燕故也谷梁曰齐人者齐侯也其曰人爱齐侯乎山戎也小白内无因国外无从诸侯越千里之险而北伐山戎危之也则非之乎善之也燕周之分子也贡赋不至山戎为之伐矣　僖十年齐侯许男伐北戎三传亦无义此戎侵诸侯齐鲁伐之事也夫经自隠桓及庄止言及戎会盟与追戎而已至此始言中国伐之及戎来侵中国则戎之势已强也然经于庄二十年与三十年皆称齐人至僖十年始曰齐侯者盖庄公之时齐虽伐戎而戎无惧心犹逞志于中国故二十年齐伐戎而二十四年戎乃侵曹致曹羁出奔则是前年之伐不足以御戎而戎敢易之故至此也至二十六年公伐戎三十年齐人伐山戎皆不成驱攘之功是以春秋例贬齐而人之然于公不贬者责霸者重而责公轻也洎僖十一年一伐之后戎遂帖服终文宣之世不复为中国患故中国于戎亦无侵伐之事则小白安诸夏救中国之功至此始云盛矣经特书齐侯之爵所以归美之也僖三十三年晋人及姜戎败秦师于殽盖晋以韩之战结怨于秦及晋襄继立复修前怨遂连姜戎伐秦而败其师矣夫伐人之国其罪固已深然连中国犹云可也今晋襄交结荒夷剪伐同好自春秋以来开祸于此则其罪圣人宁可贷乎故经书晋人深贬之也文八年公子遂会雒戎盟于暴左曰襄仲会晋赵盾盟于衡雍遂防伊雒之戎书曰公子遂珍之也按杜预释传之防谓伊雒之戎将伐鲁公子遂与晋盟衡雍不及复君专命与盟春秋善其解国患故称公子遂以贵之详观经文此説未然夫经书遂事未尝离文也今壬午盟衡雍而乙酉盟暴春秋两书公子遂安得为遂事哉盖经凡书戎狄盟者皆有畏于戎故屈礼而与之盟也使雒戎果欲侵鲁仲遂既为卿佐任国重事则当禀命文公率国人而拒之何至优柔畏懦而与之盟哉况自文公以来大夫专政实始此时按其专恣仲遂居多故当时会盟征伐类出于遂则经书此者非特恶其盟戎亦恶其专政也　成元年王师败绩于茅戎盖王者至尊天下莫得而敌定王庸暗无宣王之烈驱除戎冦而王师反为所败则其削弱可知也故孔子以王师自败为文非特尊周亦以伤周之衰也　昭十六年楚子诱戎蛮子杀之左曰楚子闻蛮氏之乱也与蛮子之无质也使然丹诱戎蛮子嘉杀之遂取蛮氏旣而复立其子焉礼也经何以不名楚子则以其类君子不疾之疾也不疾乃疾之也夫戎蛮与楚非其大恶楚恃强暴而残害之固可罪也而又诱以杀之设徂诈之计肆虎狼之毒则其罪又甚于伐其国而执杀之者宜乎春秋名楚子与十一年楚诱蔡子般杀之同文也而经于此不名楚子者盖同恶相残自古已然非若蔡子般之见诱杀可深言而重责也故圣人特异其文以为内外之别耳　十七年晋荀吴帅师灭陆浑之戎左曰晋侯使屠蒯如周请有事于雒与三涂苌谓刘子曰客容猛非祭也其伐戎乎陆浑氏甚睦于楚必是故也君其备之乃警戎备晋荀吴帅师灭陆浑数之以其贰于楚也陆浑子奔楚　哀四年晋人执戎蛮子赤归于楚左氏曰楚单浮余围蛮氏蛮子赤奔晋隂地晋赵孟曰晋国未宁安能恶于楚必速与之士蔑将裂田与蛮氏而城之且将与之卜蛮子听卜遂执之以畀楚公羊曰赤戎蛮子之名也其言归于楚何子北宫子曰辟晋伯而京师楚也夫蛮戎之人气类虽殊其就利避害乐生恶死亦与人同耳先王讨叛怀服仁威并行曷尝视之如草木禽兽不分臧否不辨去来悉艾杀之哉当昭哀之时戎未尝为晋患而荀吴灭其国晋执其长以归楚虽曰中国之御外侮当以兵威然彼不我患而残虐之如此盖亦几于不仁矣虽然按左氏之言荀吴灭陆浑之戎则是晋与楚争强也而哀四年执戎蛮子以归于楚何哉盖当是时晋顷初立晋国虽微犹能与楚抗也至哀四年晋霸愈防支吾不能于是钳制于楚俛首以听命而已然则执戎蛮子赤归于楚岂非制命在楚故欤圣人书此非特讥晋之残暴亦以伤其衰弱也凡此者皆西戎见经之始终也
　　狄之交乱诸侯者八国
　　邢衞齐晋鲁宋温郑是也邢以庄三十二年见伐于狄按闵元年僖元年齐救邢盖当时覇主急邢之难聂北之次夷仪之城虽能存邢而不能却狄邢知中国之不可深恃又惧狄师之再临于是厚结狄人与同好恶故僖十八年连狄伐衞二十年且及齐盟则邢之所以区区交狄以保其封土而有贰于中国者实小白之过也衞以闵二年狄入其国防其宗社虽頼小白之德合
　　诸侯之助迁之楚邱不至灭亡然不免于夷仪之迁迁国之后数被侵伐僖十三年侵之十八年伐之二十一年又侵之三十一年之间终僖之世狄病衞者凡四衞人不胜其愤故三十二年侵狄以报积年之怨然则衞之所以称兵于狄者非诚欲胜之也盖以累困于狄示之大弱非张吾三军被吾甲兵以声威于狄人则不可以要其盟好姑假是以结之所以侵狄之后遂与狄盟也虽然衞之势终不可以胜狄而狄之心终不肯以贷衞于是文十三年狄复侵衞而衞卒不能以报伐然则衞之所以疲于狄者实小白不能攘却救衞于未亡之前也　齐以僖十八年五公子争乱宋襄欲立孝公与齐师战于甗齐师败绩狄遂救齐考之经传无亏衞姬所出当是时狄方仇衞故狄救齐者有恶于衞欲出无亏而立孝公也孝公既立德狄人之助二十年遂与狄盟终孝公在位狄不侵齐是知狄人之救齐其助孝公明矣　及昭公继立二十年狄遂侵齐厯懿至惠狄之侵齐者凡七焉然当时齐之子孙无小白之贤不能宣威玁狁而坐受狄人之侵侮未闻敢一称兵嗟乎齐强国也距小白之没才十余年中国诸侯犹惮齐而狄敢易之则其强暴可知矣　僖八年狄伐晋盖是时晋始入春秋国势未强故狄敢伐无所畏惮自文公兴覇雄长诸侯狄人自是无复加兵及宣八年晋与白狄伐秦頼掎角之力晋人德之故十一年晋侯防狄于攅函以固狄好然晋人旣頼其助且与之会恃其强足以胜狄于是肆其残虐芟其种类故经于十五年晋人灭赤狄潞氏以潞子婴儿归十六年书晋人灭赤狄甲氏及留吁成三年晋郤克衞孙良夫伐廧咎如左氏谓讨赤狄之余夫要荒以外王者所欲并生故必其罪可讨虽剪防之不恤也今狄未尝一为晋患晋既与伐秦又与同盟一旦反好致仇剪灭芟除如刈草芥是则晋之罪也狄人惩晋不德故成九年背晋从齐连秦人以伐晋盖秦晋仇也狄旣愤晋无所释憾是以从晋仇国并力攻之然则晋之所以失狄者实自取之也自后晋狄交怨两败狄师成十二年晋人败狄于交刚昭元年晋荀吴败狄于大卤终春秋虽不甚弱不复为中国病然晋之贪残者初非其道也　若夫文七年値中国无霸鲁文豫怠狄人间而小侵之故是年书狄人侵我西鄙至十一年叔孙得臣败狄于咸以报其侵鲁既胜狄而屈服之狄用是惧服不敢窥鲁且又逺来从好故襄十八年白狄来所以见狄之屈于鲁也　至郑国以弱小之国左齐右楚胁制不暇且当狄跳梁之时未易敌故僖十四年二十四年两被狄侵伐而郑不敢报迄无伐狄之事盖郑国褊小势不能与狄争且日虞楚患不遑劳兵于逺也　唯宋国且逺于狄其被患也比诸侯为少不过文十年狄一侵之而已　至温小国而且近狄其被患也比诸国为甚故唯僖十年特书狄灭温而已其他无灭国之文焉凡此者皆北狄见经之始终也　虽然考春秋而论之戎自僖十年齐侯许男伐之浸以衰防罕见中国此霸者攘却之功也至狄始于闵僖盛于文公至襄昭之后则不能病中国而中国反病之其贪暴之势浸衰于前何也説者以谓襄昭以来诸侯同盟同防特多于前虽列国自相诛夷而中国之威犹足以驾驭逺畧譬若权门世族虽其礼法废坏箕裘之业不竞而雄强恶少尚能隄防门户使闾里小盗不敢侵侮也是不然夫以二霸赫赫之功实春秋之领袖而狄之贪惏侵伐自如无所畏惮况其后嗣子孙不及先君之万万乎盖盛衰兴废自古不常或盛而后衰或衰而后盛惟其时而已当襄昭之后西戎既熄北狄亦防则其衰防不复曩时之盛者亦时适然也然则戎狄可得而治乎曰古人有言叛则讨之服则怀之严守御以备不虞修政刑以威不轨此先王治御之道也










　　春秋比事卷二十
