　　钦定四库全书　　　　经部五
　　春秋后传　　　　　　春秋类
　　提要
　　【臣】等谨按春秋后传十二卷宋陈傅良撰傅良字君举【案傅良或作傅良诸本误有异同然其字曰君举则为傅説举于版祝之义故今定为传字】号止斋温州瑞安人乾道八年进士官至中书舎人寳谟阁待制諡文节事迹具宋史本传是编有其门人周勉跋称傅良为此书脱稿而病学者欲速得其书俾佣书传冩其已削者或留其帖于编増入是正者或揭去弗存是今所传已非傅良完本矣赵汸春秋集传自序于宋人説春秋者最推傅良称其以公谷之説参之左氏以其所不书实其所书以其所书推其所不书得学春秋之要在三传后卓然名家而惜其悮以左氏所録为鲁史旧文而不知防书有体夫子所据以加笔削者左氏亦未之见左氏书首所载不书之例皆史笔也非笔削之防公羊谷梁每难疑以不书义实与左氏异师陈氏合而求之殊失其本故于左氏所録而经不书者皆以为夫子所笔削则其不合于圣人者亦多云云考左氏为春秋作传非为防书作传其所云某故不书者不得经意或有之必以为别史例似非事寔况不修春秋二条公羊传尚有传闻不应左氏反不见均恐不足为傅良病惟以公谷合左氏为切中其失耳自王弼废象数而谈易者日増自啖助废三传而谈春秋者日盛故解五经者惟易与春秋二家着録独多空言易骋兹亦明效大騐矣傅良于臆説蠭起之日独能根据旧文研求圣人之微防楼钥序称其于诸生中择能熟诵三传者三人曰蔡防学曰胡宗曰周勉游宦必以一人自随遇有所问其应如响其考究可谓至详又其书虽多出新意而每传之下必注曰此据某説此据某文其征引可为至博以是立制世之枵腹而谈褒贬者庶有豸乎傅良别有左氏章指三十卷楼钥所序葢兼三书言之朱彛尊经义考注曰未见今永乐大典中尚存梗防然亦残阙不能成帙故不复裒録焉乾隆四十一年五月恭校上
　　总纂官【臣】纪昀【臣】陆锡熊【臣】孙士毅
　　总校官【臣】陆费墀






　　春秋后传左氏章指原序
　　春秋后传左氏章指二书故中书舎人止斋陈公傅良之所着也春秋之学不明久矣啖赵之后至于本朝而后有泰山孙先生复尊王之説弥彰公是刘先生敞权衡意林等书订证尤详伊川程先生颐虽无全书而一序所该圣人之大法备矣自王荆公安石之説盛行此道几废建炎绍兴之初髙宗皇帝复振斯文胡文定公安国承伊洛之余推明师道劝讲经筵然后其学复传学者以为标凖可谓大全矣东莱吕公祖谦又有集解行于世春秋之义殆无余蕴止斋生于东嘉天资絶人诵书属文一旦迥出诸老先生上敛然布衣声名四出六经之説流行万里之外而其学尤深于春秋钥非深于此者尝涉猎诸公之书非不明白然亦不过随文辨释间有前后相为明者亦不见体统所在钥自客授之初即从止斋游虽不得执经其门尝深叩之同在西掖时始以隐公后传数篇相示因为道春秋之所以作左氏之所以有功于经者其説卓然且曰自余之有得于此而欲著书于诸生中择其能熟诵三传者首得蔡君幼学蔡既壮又得二人焉曰胡宗曰周勉游宦必以一人自随遇有所问其应如响而此书未易成也未几去国而钥亦归虽若相忘于江湖而朋友之来必以此书为问虽亲炙之者跪以请则曰此某身后之书也既不幸卒于嘉泰三年而此书始出于笥中其壻林子燕最得其传又四年而后长子师辙与其徒汪龙友以二书来钥老矣如获希世之珍屏去他书穷昼夜读之始尽得其大意呜呼盛哉盖未有此书也先儒以例言春秋者切切然以为一言不差有不同者则曰变例窃以为未安公之书不然深究经防详阅世变盖有所谓隐桓庄闵之春秋有所谓僖文宣成之春秋有所谓襄昭定哀之春秋始焉犹知有天子之命王室犹甚威重自霸者之令行诸侯不复知有王矣桓公之后齐不竞而晋霸文公既亡晋不竞而楚霸悼公再霸而又衰楚兴而复防吴出而盟诸夏于越入吴而春秋终矣自杜征南以来谓平王东周之始王隐公逊国之贤君其説甚详而公以为不为平王亦不为隐公而为桓王其説为有据依又其大节目如诸侯改元前所未有齐鲁诸大国比数世间有世而无年至记厉王奔彘始有纪年古者诸侯无私史乗与梼杌春秋皆东迁之史也书齐郑盟于石门以志诸侯之合书盟于咸以志诸侯之散是春秋之终始也隐桓庄之际惟郑多特笔襄昭定哀之际惟齐多特笔诸侯専征而后千乗之国有弑其君者矣大夫专将而后百乗之家有弑其君者矣宋鲁卫陈蔡为一党齐郑为一党公防齐郑于中邱而后诸侯之师衡行于天下罪莫甚于郑庄宋鲁齐卫次之而父子兄弟之祸亦莫甚于五国是可为不臣者之戒矣齐桓公卒郑遂朝楚诸侯从楚郑为乱阶侵蔡遂伐楚以志齐桓之霸侵陈遂侵宋以志楚庄之霸足以见中外之盛衰矣书公孙兹帅师书公孙敖帅师书公子季友卒习见三家之所从始首止之盟郑伯逃归不盟则书以其背夏盟也厉之役郑伯逃归不书盖逃楚也中外之辨严矣自隠而下春秋治在诸侯自文而下治在大夫有天下之辞有一国之辞有一人之辞于干戈无不贬于玉帛之使则从其爵劝惩着矣文十年而外秦又三十年而外郑又五十余年而外晋外郑犹可也外晋甚矣贬不于甚则于事端余实录而已矣此皆先儒所未至僖之三十一年四卜郊不从乃免牲犹三望极言鲁之用天子礼乐以明堂位之言为不然恵公始乞郊而不常用僖公始作颂所以郊为夸引祝鮀之言为证此尤为前所未闻也若左氏或以为非为经而作惟公以为着其不书以见春秋之所书者皆左氏之力章指一书首尾专此意昔人以杜征南为邱明忠臣然多曲从其説非忠也公之章指谓君子曰者盖博采善言礼也者盖据史旧闻非必皆合于春秋或曰后人增益之或曰后人依仿之或以凡例义浅而不取或以例非左氏之意盖爱而知其恶者廼所以为忠也又言庄公元年至七年及十九年以后讫终篇多无传疑有佚坠公之求于传者详矣呜呼与止斋游前后三十年不得卒业于其门既兴殄瘁之悲而后得二书其间尚有欲质疑而不可得此所以抚卷三叹而不能自己也开禧三年冬至日四明楼钥序
　　先生为后传将脱稾而病朞歳而病革学者有欲速得其书俾佣书传写其已削者或留其帖于编増入是正者或揭去弗存也勉宦江陵还始得朋友订正之然已削者可刋帖于编而増入是正者不可复求矣惜哉勉从先生于桂阳于衡于潭日受经焉及后传且就先生每语友朋将面授勉使尽质所疑而后出已而睽隔函文不果质今订正犹先生之志云嘉定元年七月朔日门人周勉谨书


　　钦定四库全书
　　春秋后传卷一　　　　　宋　陈傅良　撰
　　隠公
　　春秋非始于平王始于桓王也平王东迁卫郑二武入相于周【卫武公十二年郑武公二十七年】诗人为之赋洪澳缁衣凡伯仍叔家父皆大雅旧人也故五十余年东诸侯无他故而秦亦列于国风当是时鲁隠之奉其弟轨宋穆之舎其子冯诸侯犹有让千乗之国者也卫石碏之讨州吁晋九宗五正嘉父之纳鄂侯宋孔父之死于殇公臣子犹知尊君亲上也鲁众仲之论族晋师服之述封建卫郑齐秦之诗则据经守古之士为多也郑庄公为卿士王贰于虢于是周郑交恶隐之三年平王崩桓王即位四年而郑始朝身为卿士而有志于叛王纠合诸侯于是入郕又入许释泰山之祀首为参盟成宋乱矣桓不胜忿自将以伐郑繻葛之败彛伦攸斁春秋所以作也是故克段于鄢盟于石门来归祊来渝平郑伯伐取之以璧假许田齐侯郑伯如纪终庄公之萹皆特笔也春秋数致意焉则是作经之始也夫子论六经系文侯之命于西周之末托春秋之始于隠公着其世次以伤周之不竞故曰如有用我者吾其为东周乎拨乱世反之正则其志诚在春秋也
　　元年
　　惟王者然后改元【本何休周语宣王三十二年立鲁孝公襄王十六年立晋文公则周策书旧文也】诸侯改元自汾王以前未有也是故鲁自周公至真公九世齐自太公至武公七世晋自唐叔至靖侯五世蔡自蔡仲至夷侯六世宋自微子至厘公八世陈自胡公至幽公六世皆大国也但有世而无年世家鲁真公十四年齐武公九年宋厘公十七年晋靖侯十七年楚熊勇六年陈幽公十三年始记厉王奔彘则纪年所由起也则作史改元皆共和之际【晋竹书纪年终宣王起殇叔盖宣王中兴诸侯复禀命至幽王而遂叛】他如吴至夀梦十九世越至勾践二十余世而后始有年燕自召公至昭王而后始有名秦自秦仲至文公而后始有史皆僻逺晚兴者也至于史法亦不尽循周制晋竹书曲沃庄伯十一年十一月则用夏正为岁首【庄伯十一年十一月隠公之元年正月也见杜预左传后序】而秦谱至宣公初志闰月不惟改元又改厯矣
　　春王正月【有传】
　　鲁谓之春秋者其书法以四时冠月也以夏时冠周月非周之旧典也西周之史言时皆夏时也言月皆周月也言时皆夏时于周官见之【季春出火非周三月季秋纳火非周九月仲夏斩隂木非周五月仲冬斩阳木非周十一月之类】言月皆周月于书见之【康诰三月召诰二月不言夏洛诰十二月不言春多方五月毕命六月不言秋伊训十有二月不言冬之类泰誓十有一年一月戊午盖追改旧序十三年春之讹説见章指】未有以夏时冠周月者也【惟诗以夏正数月至豳风于周正月则变文谓之一之日】以夏时冠周月则鲁史也夫子之修春秋每孟月书时以见鲁史每正月书王以存周正盖尊周而罪鲁也晋之乗楚之梼杌鲁之春秋皆东迁之史也古者诸侯无私史【本常州先生薛氏】有邦国之志则小史掌之而藏周室【太史公曰唯史记独藏周室以故灭惜哉】鲁人所谓周人御书晋人所谓辛有之二子董之晋于是有董史者也是故费誓系于周书汉汝江沱至于谭大夫下国之诗皆编入于南雅自三史作而国自为史矣
　　三月公及邾仪父盟于蔑【有传】
　　特相盟也特相防盟不书【据传僖二十四年晋侯防秦伯于王城僖二十八年晋侯齐侯盟于敛盂之类】唯内悉书之
　　夏五月郑伯克段于鄢【有传】
　　曰郑伯克段讥不在其臣子也【本谷梁目君例】克之为言胜也以千乗之国胜其弟云尔于鄢言在外也然则段无罪与先君之子称公子有谓称弟必篡若争国也而后但名之【据卫州吁陈佗之类】段不得列于子弟之称则段有罪矣段称弟则疑于佞夫段称公子则疑于御防
　　秋七月天王使宰咺来归恵公仲子之【有传疑非是说在章指】周大夫不名【据传宰周公孔毛伯卫之类】爵从其爵【据单伯刘子之类】未爵称字【据南季家父荣叔之类】必微者而后名之【据内史叔服官师刘夏之类】卒名之【据王子虎刘卷】舍是无名道矣而名之者贬也何贬乎宰咺命妾母也王人未有书官者于是特书宰有赗妾母者矣【据荣叔】必宰自为使而后贬贬其甚者也古者诸侯不再娶再娶亦妾也【或疑再娶非妾少姜卒公如晋及河晋使士文伯来辞曰非伉俪也请君母辱】于是隠将让桓以夫人之礼丧其母而赴于京师归赗盖命之也其曰恵公之仲子者修春秋之辞也
　　九月及宋人盟于宿
　　鲁宋合也及宋人皆微者也【本谷梁】微者虽接我不书【据传隐四年宋使来乞师之类】内微者亦不书【据传宣十八年公使如楚乞师昭二十七年公使子家子如晋之类】此何以书参盟之端见矣忧参盟故録其所从始也
　　冬十有二月祭伯来【有传】
　　来未有无辞者无辞以为称则但书来但书来所以外介狄也【据介葛卢白狄】祭伯寰内诸侯无天子之命而私交鲁【左氏谷梁同】祭伯内诸侯也而与介狄同文苟无辞虽王人一以是书之
　　公子益师卒
　　二年春公防戎于潜【谷梁有传】
　　防戎于潜春秋之始防吴黄池春秋之终此春秋之所以终始也
　　夏五月莒人入向
　　入君大夫将皆称人君将则书君自楚庄王入陈始大夫将则书大夫自晋郤缺入蔡始惟内大夫则书之
　　无骇帅师入极
　　入恒称人唯内书大夫帅师司空无骇也其曰无骇未命大夫也【传在八年】春秋之初鲁有无骇挟郑有宛詹纪有裂繻则犹有未命大夫也
　　秋八月庚辰公及戎盟于唐九月纪裂繻来逆女春秋之初大夫恒称人必有好事于诸侯则书其大夫已命字之未命名之各从其称无讥焉尔内女为夫人凡八见于经未有来逆者【本公羊传例逆女不书】书逆纪伯姬吾女遭人伦之变者也礼娶夫人之辞曰请君之玉女与寡人共有敝邑伯姬丧在殡纪侯失国齐人之鲁问不及焉故详之也【谷梁氏国例今不取】
　　冬十月伯姬归于纪
　　内女为夫人恒书归不书归者必有故也是故齐子叔姬不书归【文十五年出】郯伯姬不书归【宣十六年出】叔姬不书归【成五年出】以为尝失位也非有故也而不书归者非君夫人也【据宋荡伯姬】
　　纪子帛莒子盟于宻
　　纪子帛阙【杜预子帛裂繻字盖意之也不取】外特相盟也特相盟不书书纪莒志诸侯之合也
　　十有二月乙夘夫人子氏薨【无传谷梁氏隠之妻也】
　　夫人薨未有不者其不隠不以夫人之礼丧其妻也隠不以夫人丧其妻其曰夫人者修春秋之辞也
　　郑人伐卫
　　郑卫交怨也侵伐君将称君大夫称人【据诗卫州吁使公孙子仲将文元年卫孔达之类】用众焉称师大夫将则书其大夫自晋阳处父始
　　三年春王二月己巳日有食之三月庚戌天王崩夏四月辛夘尹氏卒【有传】
　　声子则曷为称君氏隠不以夫人之礼丧其母也于是隠将让桓不以声子伉仲子也隠不以夫人之礼丧其母其曰君氏者亦修春秋之辞也是故不曰子氏且不言曰子氏卒且言则疑于定姒夫奉桓为太子【谷传谓探先君之邪志以与桓非是本东莱吕氏】而谓已摄主隠之志也而卒遇弑终隠之篇春秋盖三致意焉隠桓之母俱不得为夫人而隠之妻得为夫人隠桓之母俱不得为夫人则嫡庶之义明隠妻得为夫人则君臣之分定嫡庶之义明则桓非太子君臣之分定则隠非摄主也吾鲁史也何敢斥言之致意于三辞斯可矣
　　秋武氏子来求赙【有传】
　　周大夫有爵称爵未爵称字但曰武氏子则见非大夫也微者虽王人不书【据传隠六年京师来告饥宣九年王使来征聘之类】此何以书天王崩鲁赙不入来求不可以不录也【书来求赙故不书】
　　八月庚辰宋公和卒冬十有二月齐侯郑伯盟于石门齐郑合也外特相盟不书必关于天下之大故也而后书莒纪无足道也齐郑合天下始多故矣天下之无王郑为之也天下之无伯齐为之也是故书齐郑盟于石门以志诸侯之合书齐郑盟于咸以志诸侯之散【事在定七年】是春秋之终始也【何氏所传闻之世外离会不书非是】夫子之作春秋于隠桓荘之际唯郑多特笔焉于襄昭定哀之际唯齐多特笔焉
　　癸未宋穆公
　　四年春王二月莒人伐取牟娄
　　外取邑不书【从公谷例】自隠以前则书之曷为自隠以前则书之春秋之初犹以取邑为重也【据传自桓十四年宋以诸侯伐郑取牛首而后皆不书】
　　戊申卫州吁弑其君完【有传】
　　公子州吁则曷为但称州吁隠桓荘之春秋凡贼皆名之于是公子初弑君卫人为之变终风日月之诗作于宫中击鼓作于国中也不逾年卒讨之是故州吁不称公子而石碏得书人东迁之初国犹有臣子矣合五国之众不能定州吁而杀于濮于濮言未得国也见卫之有臣子也
　　夏公及宋公遇于清宋公陈侯蔡人卫人伐郑
　　于是诸侯初防伐君将称君大夫称人先宋序爵也是定州吁之师也曷为君大夫各从其恒称春秋之达例三有同号者焉有同辞者焉有同文者焉号不足以尽意而后见于辞辞不足以尽意而后见于文以同文为犹未也而至于变文则特书也于是公子初弑君卫人为之变不逾年能讨之卫犹有臣子也而五国之君大夫伐郑以定州吁弑君天下之元恶也五国之君大夫有人心焉不若是甚矣书曰宋公陈侯蔡人卫人伐郑秋翚帅师防宋公陈侯蔡人卫人伐郑书之复书之终春秋才一再见焉特书之法严矣则君大夫各从其恒称是达例而已尔后卫不以卫主兵也
　　秋翚帅师防宋公陈侯蔡人卫人伐郑【有传】
　　公子翚则曷为但称翚以大夫而防伐于诸侯于是始故名之也外大夫则称人会伐未有言帅师者【据文三年叔孙得臣成八年叔孙侨如之类】特言帅师翚弑隠者也诸侯专征而后千乗之国有弑其君者矣大夫専将而后百乗之家有弑其君者矣
　　九月卫人杀州吁于濮
　　石碏非大夫则何以得书讨贼天下之大义也苟能讨虽微者得书异邦人得书【据蔡人杀陈佗】夷狄得书【据楚子杀陈夏徴舒书人】苟不能讨虽以四国之大夫伐宋不书其大夫【事见文十七年】疑于讨也而非讨则虽以十二国之君伐齐不书伐矣【事在襄二十五年】讨贼天下之大义春秋重以予人也
　　冬十有二月卫人立晋【有传】
　　公子晋也公子不称公子必尝争国者也卫人立晋则曷为以争国之辞书之卫之臣子可以讨贼不可以置君州吁为僇而晋受之上无天子下无君父是亦争国而已矣继故未有书立者贼不讨君不讥不在立也是故宋殇之弑也冯立闵之弑也御说立晋灵之弑也黑臀立厉之弑也周立皆不书也必若卫人贼讨君而后可以书立矣
　　五年春公矢鱼于棠【有传】夏四月卫桓公秋卫师入郕九月考仲子之官初献六羽【有传并公羊传】
　　仲子之宫别庙也古者妾祔于妾祖姑无妾祖姑则易牲而祔于女君别庙非礼也隠将让桓尝以夫人之礼丧仲子为是改筑而用备乐焉礼未之有也是故特书初
　　邾人郑人伐宋
　　先邾主兵也唯主兵虽小国叙大国之上【据桓十三年及齐侯宋公僖二年虞师晋师之类】非主兵也而小国叙大国之上则伯者为之也【据荘十六年许男滑伯文十四年许男曹伯文十五年邾子伯之类】世子长于小国之君甚矣【据襄十年齐世子光滕子薛伯伯小邾子传曰光先至故长于滕】
　　螟冬十有二月辛巳公子彄卒宋人伐郑围长葛宋郑交怨也伐国不言围邑【从谷梁例】自僖以前则书之曷为自僖以前则书之春秋之初犹以围邑为重也【据传自僖十八年邢狄围卫莵圃不书至二十六年书楚人伐宋围缗之后皆不书矣】
　　六年春郑人来渝平【有传】
　　渝平释憾而为平也平不书【据传明年宋及郑平宣七年郑及晋平之类谷梁外平不道非独外也文十六年及齐平襄二十年及莒平哀八年及齐平皆不书】必关于天下之故而后书书郑渝平以志诸侯之合书及郑平以志诸侯之散是春秋之所终始也
　　夏五月辛酉公防齐侯盟于艾
　　春秋之初宋鲁卫陈蔡一党也齐郑一党也于是郑始平鲁郑方交恶于王而亟平齐鲁将以合诸侯焉尔
　　秋七月冬宋人取长葛
　　七年春王三月叔姬归于纪
　　娣不书书纪叔姬吾女遭人伦之变者也纪侯失国叔姬托于纪季鲁问不及焉故详之也
　　滕侯卒夏城中丘齐侯使其弟年来聘秋公伐邾冬天王使凡伯来聘戎伐凡伯于楚丘以归
　　八年春宋公卫侯遇于垂
　　特相遇不书书宋卫将以为参盟也
　　三月郑伯使宛来归祊【有公羊传】
　　田邑皆书取【据防郜】此郑邑也则曷为谓之来归于是桓王即位四年矣而庄公始朝王不礼焉郑有志于叛王而合诸侯渝平归祊皆逊辞也纠合之道也
　　庚寅我入祊
　　入未有言我者言我交讥之辞也
　　夏六月己亥蔡侯考父卒辛亥宿男卒秋七月庚午宋公齐侯卫侯盟于瓦屋
　　诸侯初参盟也传曰诸侯之参盟于是始有参盟然后有主盟矣春秋之初宋鲁卫陈蔡一党也齐郑一党也郑有志于叛王而合诸侯于是渝平于鲁齐亦为艾之盟以平鲁为瓦屋之盟以平宋卫所谓成三国也东诸侯之交盛矣
　　八月蔡宣公九月辛夘公及莒人盟于浮来
　　公及大夫盟则不以大夫敌公【据齐大夫晋大夫之类】非大夫也则但称人
　　螟冬十有二月无骇卒
　　九年春天王使南季来聘三月癸酉大雨震电庚辰大雨雪【有传例説在章指】
　　记异也【本公羊】太史公曰孔子论六经记异而说不书得春秋之指矣
　　挟卒【有公羊传】夏城郎秋七月冬公防齐侯于防
　　十年春王二月公防齐侯郑伯于中丘
　　王师不书【据传隠元年伐卫五年伐曲沃桓四年围魏之类】于是宋不王郑伯复为左卿士以王命讨之防于中丘为师期也则何以书堕天子之令于是始也东迁之后诸侯专征矣小者修怨大者定簒弑虽然犹未衡行于天下也郑伯受命伐宋尔何为乎中丘之防郑有志于叛王而合诸侯故无王命而私防齐鲁齐鲁亦无王命而私防于郑而后诸侯之师始衡行于天下
　　夏翚帅师防齐人郑人伐宋
　　翚何以再不称公子隠桓庄之世吾大夫防伐恒名之此中丘诸侯也曷为防称君伐称人畧之也春秋举重一役而再有事不悉书【据襄十八年防于鲁济同围齐不书会昭三十二年盟于狄泉城成周不书盟之类】苟再见必前目而后凡也一役而再见但人之者畧之也郑伯卿也而首堕天子之令故畧之也
　　六月壬戌公败宋师于菅
　　外书伐不书败伐而败焉不足书也【据传宣九年楚伐郑郑败之栁棼成三年诸侯伐郑郑败之邱舆之类不言败】必交战也而后言战言败绩惟内师悉书之胜焉则书败某师败则但书战必防他国之君大夫也而后从外辞言战言败绩【桓十三年公会纪侯郑伯成二年季孙行父臧孙许叔孙侨如公孙婴齐会晋却克卫孙良父曹公子首】
　　辛未取郜辛巳取防
　　于是郑师入郜辛未归于我郑师入防辛巳归于我则曷为以内取书之蔽罪于鲁也春秋严义利之辨苟以为利书吾取而已是故郜防书取讥不在郑也济西田书取汶阳田书取邾田书取讥不在晋也必若郑伯以泰山之祊易许田而后可以言来归焉尔
　　秋宋人卫人入郑宋人蔡人卫人伐戴郑伯伐取之冬十月壬午齐人郑人入郕
　　此齐侯郑伯也入国虽君将贬人之于是入宋不书有王命也
　　十有一年春滕侯薛侯来朝
　　诸侯相朝初旅见也古者邻国世相朝是以有两君之好旅见非邦交之旧矣
　　夏公防郑伯于时来秋七月壬午公及齐侯郑伯入许入虽君将贬人之唯吾君防焉则君将称君宋不王郑伯以王命讨之由是入郕又入许取宋蔡卫三师焉夫以王命讨不庭頋因以为暴许无君者十有五年甚矣郑之专也于是许庄公奔卫不书非其罪也凡奔非其罪不书奔非其罪莫甚于被兵者也是故许男奔卫不书须句子奔鲁不书【事在僖二十二年】
　　冬十有一月壬辰公薨【有传説在章指】
　　鲁之春秋固书曰公子翚弑公于寪氏圣人修之曰公薨春秋之法内外恒异辞遇弑君父之大哀也则吾何忍言之是故书薨而不地且不薨十二公所同也不地不隐闵所独也然则虽讳而乱臣贼子之狱具矣












　　春秋后传卷一
　　钦定四库全书
　　春秋后传卷二　　　　　宋　陈傅良　撰
　　桓公
　　元年春王正月公即位
　　自隠至文六君则曷为再书即位君薨既殡嗣子即位于柩前虽逾年恒称子必类见焉而后列于诸侯东迁之诸侯既逾年而即位改元视天子非周制也【啖说非是】自隠至文六君唯桓文书即位则亦唯桓文书命是不特类见之礼废虽请命亦废矣成公以后皆书即位而无锡命王室区区所以感讽诸侯之意不复讲也
　　三月公防郑伯于垂郑伯以璧假许田
　　取许田则曷为谓之以璧假郑伯之辞也公羊氏曰为恭也春秋之初诸侯之为恶必有辞焉以自文郑伯以璧假许田齐侯郑伯如纪单伯送王姬筑王姬之馆于外皆善辞也夫子伤周之敝曰利而巧文而不慙于春秋着其事所以见王化衰风俗日趋于变且以明郑庄之欺也爱段之辞立许叔之辞劳王问左右之辞足以祸五世矣
　　夏四月丁未公及郑伯盟于越秋大水冬十月
　　二年春王正月戊申宋督弑其君与夷及其大夫孔父【有传并公羊传】
　　华督则曷为但称督隠桓庄之春秋凡贼皆名之及其大夫孔父言不杀孔父则不能弑其君也牧息书及以尊及卑也督先杀孔父而后弑君书及则并也左氏得之死节人臣之极致也春秋贵死节虽太子不书【据传卫喜杀太子角楚比杀太子禄】必大臣也然后书大臣谊与其君存亡者也虽大臣也苟不能与其君存亡则亦不书是故晋栾书中行偃先杀胥童而后弑君不言及楚商人先杀鬭勃【子上】而后弑君不言及死节人臣之极致春秋重以予人也孔父嘉不名命大夫也
　　滕子来朝三月公防齐侯陈侯郑伯于稷以成宋乱防未有言其所为者其曰成宋乱弑君之祸接迹于天下于是焉始也向也合五国之君大夫以定州吁而州吁讫于讨今也合四国之君以立华督督遂相宋庄弑君之祸接迹于天下四君为之也春秋之褒贬至于变文严矣向也五国之君大夫书之复书之终春秋仅一再见焉以变文为犹未也而直言其所为舍此无复见者矣虽然有孔父焉则东迁之初国犹有臣子也是故华督但名之
　　夏四月取郜大鼎于宋戊申纳于太庙
　　于是宋以郜鼎赂公齐陈郑皆有赂则其书取何蔽罪于鲁也春秋严义利之辨苟以为利一以取书之是故郜鼎赂鲁也济西田赂齐也书取而已矣齐侯连五国之师抗王子突而纳卫朔则书曰来归卫俘非取之者之罪矣
　　秋七月侯来朝蔡侯郑伯防于邓
　　传曰始惧楚也
　　九月入
　　内恒言大夫帅师但曰入何唯桓师非君将皆不言大夫桓师非君将则曷为皆不言大夫桓以大夫弑隠而后立故桓师非君将则其大夫专也【杜谔削公以着贬】
　　公及戎盟于唐冬公至自唐【有传】
　　始至盟也【说在十六年至伐郑例説在章指】
　　三年春正月公防齐侯于嬴夏齐侯卫侯胥命于蒲胥命者交相命也相命也者相推长也诸侯不禀于天子而私相命于是始子頽之乱虢公郑伯胥命于弭不书以其谋王室也非王事也而胥命是相推长而已矣于是齐僖称小伯黎之臣子亦以方伯责卫宣桓文之事其所由来者渐矣【本薛氏】
　　六月公防侯于郕秋七月壬辰朔日有食之既公子翚如齐逆女【有传】
　　翚何以得称公子大夫有好事于诸侯则各从其称无讥焉尔是故讥但称翚无讥则从其恒称为公子翚讥但称忽无讥则从其恒称为世子忽隠薨不地乱臣贼子之狱具矣则曷为书翚如他大夫翚弑隠而相桓鲁臣子无讨焉则固书翚如他大夫也桓立尚童年也于是长矣而相翚如故是徳翚也徳翚则是桓弑隠桓罪着矣名宰渠伯名邓谷之君春秋有以断斯狱矣
　　九月齐侯送姜氏于讙【有谷梁传】公防齐侯于讙夫人姜氏至自齐冬齐侯使其弟年来聘有年
　　四年春正月公狩于郎夏天王使宰渠伯纠来聘【有传说在章指】
　　周大夫不名名宰渠伯聘桓也王人未有书官者于是特书宰有聘桓者矣【据家父齐弟年】必宰自为使而后贬贬其甚者也
　　五年春正月甲戌己丑陈侯鲍卒【有谷梁传】
　　夏齐侯郑伯如纪天王使仍叔之子来聘【公羊谷梁有传】曰仍叔之子非见大夫也防者虽王人不书此何以书桓罪着矣再聘不可以不录也
　　陈桓公城祝丘秋蔡人卫人陈人从王伐郑
　　王师不书书伐郑伐郑不服也伐郑不服而后王命不行于天下尝战矣而不言战尝败绩矣而不言败绩讳之也春秋之初王室多讳辞其曰蔡人卫人陈人从王伐郑尊王也春秋之法有天子在则其诸侯称人有诸侯在则其大夫称人【据隠四年蔡卫僖十八年卫邾之类】东周之不竞郑庄公为之也荘公相平王王贰于虢至于交恶平王崩四年而郑始朝桓于是郑虢相桓为左右以王命讨宋不庭而合齐鲁之师于中丘入宋又入许鲁翚之相桓也宋督之相荘也郑有力焉王夺其政而遂不朝王固有以失郑矣自以讨郑讨郑而克是仲康之师也春秋可以无作而战焉王卒大败故曰伐郑不服而后王命不行于天下
　　大雩螽冬州公如曹【有传】
　　六年春正月寔来【有传】
　　以为来朝则非朝也来奔则非奔也但曰州公来则疑于祭伯故书曰州公如曹春正月寔来是不复其国之辞也春秋之修辞谨矣古者君去其国大宰取羣庙之主以从而托于诸侯曰寓公先王所以通不得已也州公如曹寔来纪侯大去其国不书奔通不得已也
　　夏四月公防纪侯于成秋八月壬午大阅蔡人杀陈佗曰蔡人杀陈佗是讨贼之辞也佗之罪不着于春秋曷为以讨辞书之佗杀太子免而自立者也然则佗之罪曷不着于春秋陈侯鲍卒公子与太子争立犹两下相杀而已矣两下相杀不道【本谷梁例】两下相杀不道则其讨之何以庶孽乱正统如定何勿讨也书杀免则疑于齐荼不书杀佗则疑于晋重耳春秋之修辞谨矣是故佗尝逾年矣不成君而蔡人虽微得书人
　　九月丁卯子同生
　　生子不书【据子般子恶】此何以书志庄公之不能为子也桓公不良死于齐而不怨文姜之淫诗人所为赋敝笱载驰猗嗟也而不耻生十有三年而立三十有五年而文姜薨制于其母必齐女也然后娶而不悔庄公不足以为人子矣故其年不可以不志也
　　冬纪侯来朝
　　七年春二月己亥焚咸丘夏谷伯绥来朝邓侯吾离来朝【有传】诸侯不名爵从其爵未爵称字【据邾仪父简叔】必微不能自通者也而后名之【据郳黎来介葛卢】未成君名之【据郑忽曹羁】卒名之失国名之【据郑伯突卫侯朔之类】尝失国矣虽复入归亦名之【据卫侯郑曹伯襄】舎是无名道矣而名之者贬也名邓谷之君朝桓也古者邻国世相朝鲁在泰山之下邓谷在方城之外两君之好不相及人而亟朝桓有朝桓者矣【据侯纪侯】必若邓谷而后贬贬其甚者也【公羊失地之君谷梁失国也皆非案左氏传桓九年巴子告于楚请与邓为好庄六年楚子伐申过邓析侯享之十六年灭邓不见失国事迹○失地之君不曰来朝苟有出者如卫侯朔奔齐谭子奔莒是也苟有来者如郕伯来奔州公寔来是也】
　　八年春正月己夘烝天王使家父来聘夏五月丁丑烝【有公羊传】
　　秋伐邾
　　但曰伐邾何桓师非君将皆不言大夫
　　冬十月雨雪祭公来遂逆王后于纪
　　逆后六书非公卿也而后书是故原荘公逆恵后于陈不书【事在前十八年】召桓公逆定后于齐不书【宣六年】则祭公何以书后妃母仪天下而以遂専之也祭公不称使则王者有成命也王者有成命而以遂专之是故书遂始于此凡遂讥也莫甚于逆后罪祭公且罪鲁也
　　九年春纪季姜归于京师
　　后归不书【据传荘十八年陈妫传例非是説在章指】此何以书详纪事也后妃母仪天下以为天地社稷宗庙之主俄而宗国亡焉是不可不详也诸侯逆称女至称夫人尊夫人也天子称逆后归称季姜尊王也
　　夏四月秋七月冬曹伯使其世子射姑来朝【有谷梁传】十年春王正月庚申曹伯终生卒夏五月曹桓公秋公防卫侯于桃丘弗遇冬十有二月丙午齐侯卫侯郑伯来战于郎【有传】
　　鲁自中丘之盟于齐郑未有异也于是齐郑谋纪防于成纪来谋齐难也而防卫弗周其曰来战于郎薄鲁之罪也
　　十有一年春正月齐人卫人郑人盟于恶曹
　　此郎之诸侯也曷为战称君盟称人凡一役而再见者但人之畧之也犹曰上无天子下无方伯莫适为主则人自为盟而已矣郑败王师齐灭后之母家而卫亦抗子突以自立其无王甚矣自有参盟莫甚于恶曹略之也
　　夏五月癸未郑伯寤生卒秋七月郑荘公
　　春秋之初罪莫甚于郑荘宋鲁齐卫次之而父子兄弟之祸亦莫甚于此五国者荘公卒髙渠弥杀世子忽齐人杀子亹傅瑕杀子仪国乱者二十年鲁隠公弑宋殇闵相继弑卫桓公弑宣杀伋夀而立朔国人黜朔而立黔牟齐襄公弑雍廪杀公孙无知小白杀子纠是可为不臣者之戒矣
　　九月宋人执郑祭仲
　　祭仲足何以不名命大夫也祭仲以大夫専废置君者也以大夫専废置君则曷为从其恒称而不名春秋之襃贬名号不足以尽意则见于辞书曰宋人执郑祭仲突归于郑郑忽出奔卫斯其为辞也详矣则从其恒称不名可也
　　突归于郑
　　出非其罪归罪也则但书归凡归皆讥也凡归讥也莫甚于突故弗系之郑归未有不系国者突荘公子也而弗系之郑以为是簒郑也【据小白阳生称齐去疾展与称莒皆争国也唯突弗系之郑赤弗系之曹则簒辞也】
　　郑忽出奔卫【有谷梁传】
　　郑忽何不能为子也身为冡嗣而废立自权臣不可以言子矣是故书奔始于此州公如曹纪侯大去其国未可以言奔必若忽而后可以言奔尔虽然奔君未有言故者于是特言故犹愈于自取也
　　柔防宋公陈侯蔡叔盟于折
　　柔者何以大夫防诸侯盟于是始也故贬之【内大夫可以防外诸侯谷梁例不侔】至公子结不贬矣【事在荘十九年】
　　公防宋公于夫钟冬十有二月公防宋公于阚
　　十有二年春正月夏六月壬寅公防侯莒子盟于曲池秋七月丁亥公防宋公燕人盟于谷丘八月壬辰陈侯跃卒公防宋公于虚冬十有一月公防宋公于丙戌公防郑伯盟于武父丙戌卫侯晋卒
　　再书日日卫晋之卒也于以见春秋之有日例也春秋之日例莫谨于崩卒以徃日赴则书徃日以来日赴则书来日再赴则亦再日之舎卒而称日皆大事也是故非日辞必战也弑君也灭国而执杀其君世子大夫也则日之防不日防有盟焉则日盟有灭焉则日灭侵伐不日入之则日入溃之则日溃围不日灭之则日灭宜日而不日者不得日也凡日必甚之也是故公即位不日日定公夫人至不日日哀姜诸侯奔不日日卫侯衎入不日亦日卫侯衎执不日日鄫子外灾不日日宋卫陈郑外败不日日顿胡沈蔡陈许皆甚之也非甚之也者而称日则天变也郊荐之事也
　　十有二月及郑师伐宋丁未战于宋
　　此公及郑伯也曷为前称君后称师【本杜谔】略之也一后而再见者但人之用众焉称师于是欲平宋郑期嵗之闲防于折于夫钟于阚于谷丘于虚于而宋辞平遂舍宋而防郑师以伐宋战焉战不言伐【公羊氏例】战而言伐有不与战者也【据僖十八年宋曹卫邾伐齐宋及齐战而曹卫邾不书哀十一年公会吴伐齐齐及吴战而鲁不书】未始有不与战者而亦言伐则甚伐者也曰战于宋薄宋之罪也
　　十有三年春二月公防纪侯郑伯已巳及齐侯宋公卫侯燕人战齐师宋师卫师燕师败绩【有传】
　　三月卫宣公
　　凡君在丧恒称子【据僖九年宋子二十五年卫子定四年陈子】卫宣公未则其称卫侯何不以居丧之礼出也卫朔宋固【成三年】陈溺【襄五年】犹逾年也郑费【成三年】未逾年亦曰郑伯甚矣春秋之法苟在丧也未逾年不成君是故卫戴公不书卒郑忽曹羁之奔也但书名此亦未逾年也而自称卫侯吾从而志之无改焉何也以其不成君则春秋不可以弗辨苟继世矣则春秋弗辨也从而志之徒见其悖礼焉耳故凡春秋辞从主人皆实录而已非修春秋之辞也
　　夏大水秋七月冬十月
　　十有四年春正月公防郑伯于曹无氷夏五【谷梁有传】郑伯使其弟语来盟秋八月壬申御廪灾乙亥尝【公羊谷梁有传】冬十有二月丁巳齐侯禄父卒宋人以齐人蔡人卫人陈人伐郑
　　伐未有言以者则其言以何用诸侯之师于是始也东迁之后诸侯虽防伐非一国之志也非一国之志也则防者序爵而已矣【据隐四年伐郑十年伐戴桓十五年十六年伐郑十七年伐邾皆先宋】虽主兵也而小国序大国之上【据隐五年邾郑伐宋荘五年齐宋伐卫】亦非一国之志也以一国而用诸侯之师于是始上无天子下无方伯有以一国而用诸侯之师者矣书以此伯之所由兴也伯者之令行于天下自是无书以者书以者必中国用外域者也【据僖二十六年公以楚师定四年蔡侯以吴子】
　　十有五年春二月天王使家父来求车【有传説在章指】三月乙未天王崩夏四月己巳齐僖公五月郑伯突出奔蔡奔君未有无故者郑忽尝言故矣于是祭仲专郑厉公与雍纠图之祭仲杀雍纠而后奔则其但言奔何以是为自失国也春秋之法苟其道足以失国虽有权臣亦以自致之文书之是故郑祭仲杀雍纠而突出卫孙林父杀子蟜子伯子皮而衎出燕大夫杀外嬖而款出书奔而已矣
　　郑世子忽复归于郑
　　忽尝不称世子此其加世子何从其恒称也以其失国也不称子以其归国也称世子春秋无加损焉正其名实而已矣不称郑伯以是为终失国也春秋无二尊苟失国虽见杀不书是故郑无昭公晋无懐公【称世子以正忽之反正以反突之不正】
　　许叔入于许
　　出罪也入亦罪也则悉书之【据郑良霄宋鱼石晋栾盈之类】出非其罪入罪也则但书入【据齐小白阳生莒去疾之类】凡入皆讥也凡入讥也则其曰许叔何以是为宜入也昔者齐郑鲁三师入许许荘公奔卫郑人以许东偏奉许叔而使其大夫获处许西偏许无君者十有五年忽突之乱于是叔始得许若许叔可谓能复荘公之宇矣是故入未有书字者虽公子也弗谓公子此其曰许叔所以别有罪也叔不书字则疑于齐小白阳生莒去疾
　　公防齐侯于艾邾人牟人葛人来朝
　　朝未有书人者旅见非邦交之旧自参以上甚矣凡朝不胜讥莫甚于自参以上是故贬人之
　　秋九月郑伯突入于栎冬十有一月公防宋公卫侯陈侯于袲伐郑
　　纳厉公也防伐防盟防救防侵皆前定之辞也未前定则书防于某而后伐【宣元年棐林定四年召陵同】防于某而后盟【重丘】防于某而后救【牡丘】防于某而后侵前定同欲也未前定继事也【谷梁地而后伐疑辞也】
　　十有六年春正月公防宋公蔡侯卫侯于曹夏四月公防宋公卫侯陈侯蔡侯伐郑秋七月公至自伐郑始至伐也凡至危之也隐行不至桓至盟戎而已荘之适齐皆至之桓文有诸侯之事苟不得意则书至【桓至牡丘文至围许】讫于断道而后不至者鲜矣成之琐泽襄之鄬之戏之役仅不至焉耳昭定之世无不至者哀或不至至防吴伐齐至黄池之防皆危之也是故夫人不至至出姜大夫不至至季孙意如叔孙婼
　　冬城向十有一月卫侯朔出奔齐
　　此卫人立公子黔牟而后奔则其但书奔何以为自失国也春秋之法苟其道足以失国虽有簒公子亦以自致之文书之是故卫人立黔牟而朔出蔡人立东国而朱出郕人立君而朱儒出书奔而已矣春秋之初人犹有让心也鲁隠之奉其弟轨也宋穆之舎其子冯也卫伋夀之不爱其死以立朔也则皆让千乗之国者也俄而鲁宋弑祸起卫亦废置君焉而诸侯相与成三国之乱于是翚相鲁桓督相宋荘卫朔拒天子之师而自立春秋于是为乱臣贼子作也
　　十有七年春正月丙辰公防齐侯纪侯盟于黄二月丙午公防邾仪父盟于趡夏五月丙午及齐师战于奚六月丁丑蔡侯封人卒秋八月蔡季自陈归于蔡
　　出罪也归亦罪也则悉书之【据陈黄楚比之类】出非其罪归罪也则但书归【据郑突曹赤之类】凡归皆讥也凡归皆讥则其曰蔡季何以是为宜归也蔡桓侯卒无子蔡人召季于陈而立之是故归未有称字者虽公子也弗谓公子此其曰蔡季所以别有罪也季不称字则疑于郑突曹赤
　　癸巳蔡桓侯及宋人卫人伐邾冬十月朔日有食之【有传】
　　自文以上日食有不书日者自文而下皆书日是故曰桓荘之世多阙文
　　十有八年春王正月公防齐侯于泺公与夫人姜氏遂如齐夏四月丙子公薨于齐
　　内讳弑书薨不地其曰公薨于齐所以别弑也是故弑贼不讨不书见杀于他邦虽讐不复书【本谷梁】可以攷春秋责臣子之矣
　　丁酉公之丧至自齐秋七月冬十有二月己丑我君桓公
　　见杀于他邦虽雠不复书












　　春秋后传卷二
<经部,春秋类,陈氏春秋后传>
　　钦定四库全书
　　春秋后传卷三　　　　宋　陈傅良　撰
　　庄公
　　元年春王正月三月夫人孙于齐【有传】
　　此文姜也曷不称姜氏絶之也吾君父不良死于齐而文姜犹孙于齐庄公不可以言人子矣絶文姜所以恶庄也
　　夏单伯送王姬
　　单伯者何天子之大夫也曷为书之如吾大夫唯王人则以内辞书之书会书如书至书卒【十四年单伯会伐宋文十四年单伯如齐十五年单伯至自齐文二年王子虎卒定四年刘卷卒】一如吾大夫内之也外送女不书【据传昭五年晋侯送女】此何以书吾主之也齐襄弑鲁桓天子不能正而使鲁主王姬以嫁齐则鲁岂无辞乎然则单伯何以无讥讥不及单伯也
　　秋筑王姬之舘于外【有谷梁传】
　　冬十月乙亥陈侯林卒王使荣叔来锡桓公命
　　王命诸侯不书【据鲁颂僖公使季孙行父请命于周他如庄十六年王命曲沃伯为晋侯庄二十七年召伯廖赐齐侯命之类】此何以书追命之也桓在位久曷为于是焉追命之桓弑其君兄而自立比其死也而后王赐之也桓公簒立周人以为罪矣而不能正宰渠伯纠来仍叔之子又来将以怀柔鲁也而终桓之身不请命盖鲁无王厯者十有五年而家父之后王聘亦不及鲁于是末如之何矣而追锡命是故王不书天【本何休】贬必于其重者莫重于追锡命故于是焉贬也【本薛氏昭七年传衞齐恶告丧于周且请命王使成简公如衞吊且追命襄公】桓王未葬则荣叔何以言使【据武氏子毛伯不言使】不可以三年无君
　　王姬归于齐
　　王姬不书【据传文公八年宋襄夫人】唯庄公之篇再书之曷为再书以庄公之于齐不可与相为礼也天子嫁女于诸侯使同姓诸侯主之则鲁有主王姬者矣莫悖于与齐婚是故特讥之春秋之书外女未有详于此者也书送女书筑王姬之馆书归书卒皆以病庄公也
　　齐师迁纪郱鄑郚
　　二年春王二月葬陈庄公夏公子庆父帅师伐于余丘秋七月齐王姬卒
　　外夫人卒不书【本公谷例】虽王后亦不书【据昭十五年穆后】此何以书以吾尝为之服也然则礼与记曰齐告王姬之丧鲁庄公为之大功或曰由鲁嫁故为之服姊妹之服或曰外祖母也故为之服或之者疑之则礼未之有也礼未之有而以意起之施诸不共戴天之雠庄公不可以为人子矣
　　冬十有二月夫人姜氏防齐侯于禚【有传并谷梁传】乙酉宋公冯卒
　　三年春王正月溺防齐师伐衞【有传并谷梁传】
　　溺者何隐桓庄之世吾大夫防伐恒名之自公孙兹不贬矣【事在僖四年】
　　夏四月葬宋庄公五月葬桓王
　　防葬不书其人必有故也而后书其人文公使公子遂葬晋侯【六年】叔孙得臣葬襄王【九年】是均周晋也昭公使叔弓葬宋公【十一年】滕侯【三年】叔鞍葬景王【二十二年】是均周宋滕也均犹可也晋景公卒成公吊丧【据传十年晋侯卒公如晋晋人止公使送葬诸侯莫在鲁人辱之故不书讳之也】而定王不书葬【定王崩在五年】楚康王卒襄公送葬而灵王不书葬【据传二十八年十一月天王崩十二月公及诸侯如楚及汉康王卒二十九年四月葬楚康王公及诸侯送葬五月公至自楚葬灵王郑上卿有事子展使印段往伯有曰弱不可子展曰与其莫往弱不犹愈乎遂使印段如周杜氏葬灵王不书防不书】不臣于周而诎于晋楚春秋讳之是故春秋不徒志葬也
　　秋纪季以酅入于齐
　　纪侯在而季以酅入齐若以邑叛然则其称字何纪侯意也春秋之初齐襄小伯自桓之始年挟郑以图纪黄之防鲁为之求成不得免焉迁郱鄑郚纪之不絶也如线季以酅入齐纪于是乎始判是分国以与之也齐人之所欲者吾土地分国以与之苟可以免纪者无不为也是纪侯意也是故季称字【本公羊】不称字则疑于宗鱼石邾庶其
　　冬公次于滑
　　公行不言次必久而无名也而后言次吾君尝久外矣【闵元年召季友于陈公次于郎不书】而庄公特书次以庄之不竞于齐也君父死焉不能讨且防伐衞于是将谋纪难而齐卒灭纪斯可以言次矣是故鲁十有二公惟庄昭书次舍是无书次者矣外书次必伯者之所以兴衰也
　　四年春王二月夫人姜氏享齐侯于祝丘三月纪伯姬卒
　　内女为夫人书卒不书葬【本公羊谷梁外夫人不书葬】其不书卒者必有故也是故齐子叔姬不卒郯伯姬不卒以是为尝失位也非有故也而不卒者则不赴也【纪伯姬】
　　夏齐侯陈侯郑伯遇于垂
　　自参以上非邦交之旧矣
　　纪侯大去其国【有谷梁传】
　　诸侯去国恒书奔此其不书奔何不以奔罪加纪侯也其不以奔罪加纪侯何罪齐也黄之防鲁为之求成不得免焉迁郱鄑郚纪之不絶如线也纪季以酅入于齐犹不得免焉则有去而已矣去国如纪侯庶几有辞焉故不以奔罪加纪侯也然则何以罪齐书曰纪侯大去其国未知纪之自亡与人之亡之与曰齐侯葬纪伯姬则齐亡之也
　　六月乙丑齐侯葬纪伯姬
　　内女不葬必有故也而后书葬纪伯姬在殡齐人取其国而葬伯姬于是特书葬不以往防也是故苟宜书葬虽不往防书之陈哀公在殡楚师灭陈舆嬖袁克葬之书曰葬陈哀公苟不宜书虽徃防不书楚葬康王襄公及陈侯郑伯许男送葬至于西门之外不书也逹例永足以观春秋矣
　　秋七月冬公及齐人狩于禚【有公羊传】
　　五年春王正月夏夫人姜氏如齐师秋郳犂来来朝传曰未王命也
　　冬公防齐人宋人陈人蔡人伐衞
　　此纳衞侯朔也则其不言纳何【据昭十二北燕伯】以朔入为重也入不书纳是故伐郑纳突伐衞纳朔书入而已矣凡防伐有诸侯在焉则其大夫称人有诸侯在焉而大夫不称人自齐国佐始
　　六年春王正月王人子突救衞
　　自伐郑以来王师不书其书救衞何救衞无功也救衞无功而后王命益不行于天下是故子突贵者也而系诸人人子突所以微王室也【本公羊】救不书必救而无功然后书而书救自子突始隠桓之诸侯防盟侵伐徒以定簒弑也卫州吁之乱防者五国宋督之乱防者四国袲之防伐郑以立突于是伐衞以立朔也以王子将而救衞救衞而克则是天子犹足废置诸侯矣昔者王尝以一军命曲沃伯为晋侯诗人美之而经不书以为天子宜废置诸侯也天子而犹得废置诸侯春秋可以无作而朔终以自立故曰救衞无功而后王命益不行于天下
　　夏六月衞侯朔入于衞
　　归君未有不言复者【据僖二十八年衞侯郑曹伯襄襄二十六年衞侯衎】归不言复者未得国也是故郑伯入于栎不言复衞侯入于夷仪不言复罪未得国也而不言复则非奔君也【据蔡侯庐陈侯吴】朔奔君也其不言复何朔害伋寿而后立衞人为之赋二子乘舟孔子取焉则其罪宜废又拒天子之师故入不言复与齐小白阳生同文公羊氏曰簒辞也
　　秋公至自伐衞螟冬齐人来归衞俘
　　七年春夫人姜氏防齐侯于防夏四月辛卯夜恒星不见夜中星陨如雨秋大水无麦苗【有公羊传】冬夫人姜氏防齐侯于谷
　　八年春王正月师次于郎以俟陈人蔡人
　　此吾君将也【据传公子庆父请公伐齐】何以称师庄之防齐皆讥也莫甚于及围郕是故一贬之师行不言次【成十六年我师次于督不书】必久而无功也而后言次吾师尝久外矣而庄公特书次以庄之不竞于齐也俟陈蔡不至及齐围郕郕降于齐师以正月甲午治兵及秋而还斯可以言次矣
　　甲午治兵夏师及齐师围郕郕降于齐师秋师还内书师未有详于此者书次书俟书治兵书还皆特笔也师还不书书还危不得还也【杜还师还与言至之义同】
　　冬十有一月癸未齐无知弑其君诸儿
　　此公孙无知也其曰无知何隐桓庄之春秋凡贼皆名之弑君者连称管至父则其专罪无知何君弑而无知受之则贼不在二子矣春秋诛利心是故连称管至父实弑齐襄无知与闻故者也而无知受之则无知为逆首公子弃疾实弑楚灵比与闻故者也而比受之则比为逆首苟以为利则万乘之国弑其君者必千乘之国千乘之国弑其君者必百乘之家此孟子所以深探其本而遏乱原也
　　九年春齐人杀无知
　　无知尝逾年则其曰齐人杀无知何是不成君之辞也向也州吁之弑衞人为之变不逾年卒讨之今也无知之弑齐人亦为之变逾年卒讨之是故无知不成君而雍廪得书人是国有臣子也春秋之初王道犹未坠人心犹止于礼义也卫诗为州吁作者七郑诗为叔段作者三为忽作者五齐诗为襄公作者六晋刺献公陈刺陈佗大抵隠桓庄之际皆有合于春秋以此攷见诸侯放恣而学士大夫清议之公廪廪然也以齐襄之不道诗人屡致意焉兾幸一悟而长恶不已至于遇弑然不忘讨贼之义故曰国犹有臣子也
　　公及齐大夫盟于蔇
　　传曰齐无君也
　　夏公伐齐纳子纠
　　称子何成纠之为子也未逾年之君称子襄公弑国人讨无知纠自鲁入小白自莒入未知其谁立也成纠之为子则纠宜立者也纠宜立则夫子何以不予召忽予管仲成纠之为子可也成管仲之为臣则不可也然则鲁宜纳与凡纳所宜纳皆不书【据宋纳齐孝公秦纳晋文公之类】必不宜纳也而后书襄公吾雠也而纳其亡公子以为德是纳不宜纳也
　　齐小白入于齐秋七月丁酉葬齐襄公八月庚申及齐师战于干时我师败绩【谷梁有传】
　　内不言败绩【本公羊传】讳也此其书败绩何以为不足讳也狐骀之败鲁于是乎始髽不书为襄公讳也曷为为襄公讳以鲁之救鄫之力索矣觌世子巫于晋犹无益于鄫而莒卒灭鄫于鲁何讥焉故讳之也于升陉书战不书败犹为僖公讳也曷为为僖公讳邾人灭须句为之伐邾取须句焉而反其君邾人来战是忿兵而已矣齐襄吾雠也而纳其亡公子以为德于是败焉是纳不宜纳也为公讳也是故战不言伐战而言伐败之若齐有辞焉则甚伐者也
　　九月齐人取子纠杀之
　　鲁杀纠也则其曰齐人取子纠杀之何罪小白也宋公使邾子用鄫子春秋舍宋而书邾以为皆国君也可以不受命矣而禀命于宋则邾为戎首【本杜预】鲁受命于齐而杀纠则其罪小白何春秋之法两下相杀不书虽世子也苟未嗣位杀之亦不书襄公弑国人讨无知纠自鲁入小白自莒入未知其谁立也小白得国而使鲍叔帅师临鲁以杀纠则是以千乘之国杀其兄焉耳讥不在鲁也
　　冬浚洙
　　十年春王正月公败齐师于长勺二月公侵宋三月宋人迁宿夏六月齐师宋师次于郎
　　其言次何以桓公之图伯而未集也外师未有书次者【据僖二十五年晋次阳樊宣十五年秦次辅氏之类】桓公所甚汲汲者鲁也苟不得鲁不可以合诸侯宿师于郎将以诎鲁尔而北杏之防不至鄄防不至则犹未得志于鲁也于是书次用见桓之未得志于诸侯也是故书齐师宋师次于郎以志齐伯之难书楚子蔡侯次于厥貉以志楚伯之难于此焉可以知人心矣不苟于从齐是人心犹有周也不苟于从楚是人心犹有晋也有王者作天下归往之矣齐一变至于鲁鲁一变至于道孔子所以有志于鲁也
　　公败宋师于乘丘秋九月荆败蔡师于莘以蔡侯献舞归
　　外域交相败不书【据襄十三年楚败吴师十四年吴败楚师之类】中国败外域不书【据僖二年虢公败戎于桑田僖八年晋败狄于采桑之类】必败中国也而后书春秋为内外而作也荆败蔡师于莘是内侵之始也吴败顿胡沈蔡陈许之师于鸡父则诸夏之不亡者寡矣是故书荆自此始而春秋以吴终焉圣人之所甚惧也称荆本其旧号也【小雅蛮荆商颂荆楚】齐桓公伯而敢于伐郑于是始书楚自防于邓诸侯惧楚矣而败邓不书败随不书败郧不书虽灭申灭邓灭息亦不书也败蔡师以蔡侯献舞归于是始书之是荆楚之日炽也春秋之法执君言以归灭国之君言以归徒败焉耳而言以归则是蔡服楚也是中夏之日衰也
　　冬十月齐师灭谭谭子奔莒
　　书灭始于此纪侯大去其国宋人迁宿未可以言灭必若齐桓而后可以言灭矣然则灭国自齐桓乎前乎此矣前乎此则曷为以首灭罪齐微桓公则灭国之祸不接迹于天下春秋之际灭国三十六五伯为之也诸侯失国恒名之则谭子何以不名凡奔非其罪不书奔非其罪莫甚于被兵者也是故齐鲁郑入许许男奔衞不书【隐十年】必国灭而后书国灭而后书奔者以不死社稷也奔非其罪莫甚于被兵者也虽不死社稷犹不名之也
　　十有一年春王正月夏五月戊寅公败宋师于鄑【传例说在章指】秋宋大水冬王姬归于齐
　　十有二年春王三月纪叔姬归于酅
　　纪亡矣曷为谓之纪叔姬存纪也国灭而复见者善辞也【据昭八年楚灭陈十一年灭蔡十三年蔡侯庐陈侯吴归陈蔡】未始复也而再见春秋所以録灭国也是故纪亡矣书纪叔姬陈亡矣书陈灾
　　夏四月秋八月甲午宋万弑其君捷及其大夫仇牧此南宫万也其曰宋万何隐桓庄之春秋凡贼皆名之死君事必大臣然后书于是大宰督死焉则何以不书督弑君之贼也然则荡意诸死于昭公何以亦不书昭称人以弑则是君无道也已为大臣而君无道徒死焉耳不足録也
　　冬十月宋万出奔陈
　　向也合四国之君而后华督免于讨今万得奔陈自是无讨贼者矣虽然犹有仇牧也
　　十有三年春齐侯宋人陈人蔡人邾人防于北杏【谷梁有传】春秋非主兵皆序爵也【据宋齐卫盟瓦屋宋陈蔡盟折之类】于是序齐于宋之上而独爵齐将予齐以伯也晋文公之简曰晋侯齐师宋师秦师【据传宋公在师】皆始伯之辞也自是无特相防者矣
　　夏六月齐人灭遂秋七月冬公防齐侯盟于柯
　　十有四年春齐人陈人曹人伐宋夏单伯防伐宋此齐桓公以王师伐宋则其曰单伯防伐宋何于是诸侯初用王师也春秋不以诸侯用王师故书曰齐人陈人曹人伐宋单伯防伐宋则不以诸侯用王师之辞也春秋之初王室犹甚威重也衞之定州吁也陈之妻郑忽也纪之求成于齐也皆欲假宠于王齐桓之兴亦必请王师而后专伐自伯者之令行天下诸侯不知有王矣
　　秋七月荆入蔡冬单伯防齐侯宋公卫侯郑伯于鄄十有五年春齐侯宋公陈侯卫侯郑伯防于鄄夏夫人姜氏如齐秋宋人齐人邾人伐郳【宋主兵也】郑人侵宋冬十月
　　十有六年春王正月夏宋人齐人衞人伐郑【宋主兵也】秋荆伐郑【说在十年荆败蔡师】冬十有二月防齐侯宋公陈侯衞侯郑伯许男滑伯滕子同盟于幽
　　诸侯初主盟也自是无特相盟者矣盟未有言同者于是言同盟以齐桓之初主盟也夫主盟者举天下而听于一邦也王者不作举天下而听于一邦古未之有也于是始书曰同盟同众辞也犹未予以专主是盟也再盟于幽之后天下知有齐桓而已矣内不言公讳之也
　　邾子克卒
　　向也曰邾仪父今也曰邾子已赐之爵也春秋之初诸侯犹禀命于天子大夫犹禀命于诸侯故滕侯称子薛侯称伯讫春秋不复焉而曲沃伯之为晋侯诗人为之赋无衣【据传王立晋哀侯立晋鄂侯又命曲沃伯为晋侯】则天子犹有黜陟也挟无骇终不书族则诸侯犹有予夺也春秋褒贬天下之君大夫而托鲁以寓王法莫备于隠桓庄之世是故于诸侯有绌其爵者【据伯卒称子】有虽爵而名之者【据邓谷】有字之者【据邾仪父】甚贬之者称人【据邾人葛人】于大夫有绌其族者【据华督南宫万】有虽族但名之者【据翚溺】有字之者【据宋孔父陈女叔】甚予之者称子【据季子髙子】齐晋伯而襃贬在桓文矣或曰夫子何以进退天下之君大夫襃贬非春秋意也且书杞伯屡矣独来盟称杞子书公子友屡矣独来归书季子一人之身而进退称焉以是为非春秋之意则春秋徒异同而已矣
　　十有七年春齐人执郑詹夏齐人殱于遂【谷梁有传】
　　于是遂因氏颔氏工娄氏须遂氏飨齐戍而杀之则其但曰齐人殱于遂何不以咎遂人也桓公伯诸侯而丧师于亡国之余自取之也
　　秋郑詹自齐逃来
　　外逃不书【据宣十七年髙固逃归襄十六年髙厚逃归】逃来则书之书逃来讥与之接也苟不接虽莒仆来奔宣公命与之邑季文子使司寇出诸竟则不书苟接之矣介葛卢来僖公在防馈之刍米则书
　　冬多麋
　　十有八年春王三月日有食之夏公追戎于济西【有传】不言其来举重也举重之文约是故书公追戎于济西则戎来侵可知己书公防晋师于瓦则晋来救可知己【事在定八年】春秋无费辞费辞者必言故也公子结媵陈人之妇于鄄为盟齐宋书有事于太庙为卒仲遂书虽常事以其故不可不志也
　　秋有冬十月
　　十有九年春王正月夏四月秋公子结媵陈人之妇于鄄遂及齐侯宋公盟【有公谷传】夫人姜氏如莒冬齐人宋人陈人伐我西鄙
　　二十年春王二月夫人姜氏如莒夏齐大灾秋七月冬齐人伐戎
　　二十有一年春王正月夏五月辛酉郑伯突卒秋七月戊戌夫人姜氏薨冬十有二月葬郑厉公
　　二十有二年春王正月肆大眚癸丑葬我小君文姜陈人杀其公子御寇【传言夫子作经改定】
　　杀非大夫公子皆不书【据传晋杀丕郑及七舆大天楚杀鬭宜申及仲归之类】公子为大夫则书曰大夫公子某非大夫也则书曰公子某虽大夫公子也以讨乱杀之则不书【据宋杀公子遂郑杀公子阚楚杀越椒之类】甚者杀世子母弟亦不书【据郑杀世子华宋杀母弟司城须】必杀之非其罪也而后书【本谷梁例称国以杀大夫杀无罪也】苟杀有罪则称人以杀【谷梁称人以杀杀有罪也】称人者讨辞也是故晋先都士縠箕郑父尝杀先克则称人陈公子过尝杀偃师则称人非杀有罪也而亦称人犹曰众之杀之焉耳
　　夏五月秋七月丙申及齐髙傒盟于防【公羊有传】冬公如齐纳币【公羊谷梁有传】
　　二十有三年春公至自齐祭叔来聘
　　聘未有不称使者其不称使何私相为好也自桓之伯也王室无聘鲁者于是祭叔私相为好也自桓之中年则王室曷为无聘鲁者王命不行于天下庄僖崩葬盖不见于经矣是故春秋之初亟书王人书来求则犹有治不修贡之事焉书来锡命则犹有治不禀命之事焉于是祭公私相为好君子盖有感于此而非徒以为讥也庄僖之际诸侯来聘乎盟主矣
　　夏公如齐观社公至自齐
　　诸侯非享觐不逾境如齐观社非礼也
　　荆人来聘
　　聘未有书人者其称人何荆未有大夫也聘未有不称使者其不称使何荆未有君也荆未有君大夫也而称人于是始盖进之也【公羊始能聘也】隐桓之春秋舍王室若姻邻无聘鲁者矣【经止书天王齐】舍王室若姻邻未有聘鲁者而荆人先诸夏修聘于上国进之也进之也者忧之也
　　公及齐侯遇于谷萧叔朝公【谷梁有传】秋丹桓宫楹冬十有一月曹伯射姑卒十有二月甲寅公防齐侯盟于扈二十有四年春王三月刻桓宫桷【谷梁有传】葬曹庄公夏公如齐逆女【谷梁有传】
　　亲逆女不书【据庄十一年传齐侯来逆共姬】唯庄公特书之则以娶齐女也于是庄公生三十七年而在位二纪矣制于其母必齐女也而后娶齐人重要之为之亲纳币而观社遇于谷盟于扈一岁而三见于齐丹桓宫楹刻其桷以饰夫人夫人犹逾时然后入大夫宗妇以币觌此何礼也是故书逆书至而后书入夫人未有言入者入难辞也书逆以病庄公也书入以恶哀姜也亦以讥齐桓也春秋之书夫人未有详于此者也
　　秋公至自齐
　　亲逆女不书惟庄公特书之则以娶齐女也
　　八月丁丑夫人姜氏入戊寅大夫宗妇觌用币大水冬戎侵曹曹羁出奔陈赤归于曹
　　凡君在丧恒称子其曰曹羁何不能为子也侵浅事也以千乘之国不能守不可以言子矣虽然奔君未有言故者言故犹愈于自奔也
　　郭公
　　二十有五年春陈侯使女叔来聘【有传】
　　诸侯初交聘也前乎此非王室若姻邻无聘者矣案是交聘齐桓公为之也自女叔之后诸侯之防数而朝聘皆之乎盟主矣是故吾君大夫如齐自僖之初年始春秋之初吾君大夫适他邦必有故也【据公如齐观社公如齐纳币公如齐逆女公子翚如齐逆女公子友如陈葬原仲公子结媵陈人之妇于鄄皆非朝聘】有故而后行犹私相为好而非定制也王室衰诸侯私相为好而无定制是谓乱初生也由僖而下朝聘皆之乎盟主天王狩于河阳公朝于王所天王使宰周公来聘公子遂如京师遂如晋吾未知其所终矣春秋所以作也
　　夏五月癸丑衞侯朔卒六月辛未朔日有食之鼓用牲于社伯姬归于杞秋大水鼓用牲于社于门冬公子友如陈
　　二十有六年春公伐戎夏公至自伐戎曹杀其大夫凡杀大夫恒名之此其不名何恶君也庄公卒有戎难羁出奔陈赤于是簒曹簒而杀其大夫则必不义其君者也宋杵臼之弑也始不书贼而曰宋人以是为君无道也无道而杀大夫则亦不义其君者也是故曹僖公之大夫不名宋昭公之大夫不名【僖二十五年宋成公杀其大夫无传】
　　秋公防宋人齐人伐徐
　　公防伐书人义同五年
　　冬十有二月癸亥朔日有食之
　　二十有七年春公防杞伯姬于洮【有传】夏六月公防齐侯宋公陈侯郑伯同盟于幽
　　齐初主盟于是书公矣
　　秋公子友如陈葬原仲冬杞伯姬来【传例非是说在章指】
　　此吾女也则其书来何非归宁也凡吾之女称伯叔季时君之女加子以是知非归宁也内女为夫人凡八见于经未有书公防者而防自伯姬始由是来朝其子由是来求妇伯姬之为皆未之前闻也是故终伯姬之出但书来苟无辞以为称虽吾女亦以是书
　　莒庆来逆叔姬
　　外逆女不书【据宋荡伯姬】此何以书公自主之也【谷梁接内是】诸侯嫁女乎大夫必使大夫同姓者主之曷为公亲焉则莒庆伉也莒无大夫于是书莒庆隐桓庄之际莒尝为强国入向取杞牟娄纳公子庆父吾君特防外大夫自浮来之盟始以是知庆之敢伉也【公羊氏传曰大夫越竟逆女非礼也则荡氏宜书今不取】
　　杞伯来朝公防齐侯于城濮
　　二十有八年春王三月甲寅齐人伐衞衞人及齐人战衞人败绩
　　此齐侯也则其称人何贬之也于是王使召伯廖锡齐侯命且请伐衞以其立子頽也齐败衞师数之以王命取赂而还隐桓之春秋凡以王命讨诸侯皆不书至是始书之桓公不以王命讨衞也桓公不以王命讨衞而后王师不出向也王室有四方之事虽伐郑不服救衞无功而执芮伯立晋侯于是犹讨樊仲皮也自讨樊皮而王命不见于传记桓公为之也凡战不言伐战而言伐有不与战者也未始有不战者而亦言伐则甚伐者也曰衞人败绩不甚败之辞也
　　夏四月丁未邾子琐卒秋荆伐郑公防齐人宋人救郑齐桓也救必无功也而后书此其为无功何失郑也首止之防郑伯逃归为之围新城盟世子华而郑少师桓公卒郑遂朝楚诸夏之变于夷郑为乱阶也
　　冬筑郿【传例说在章指】大无麦禾臧孙辰告籴于齐【谷梁有传】二十有九年春新延厩夏郑人侵许秋有蜚【传例说在章指隐元年】冬十有二月纪叔姬卒城诸及防【有传例】
　　三十年春王正月夏次于成秋七月齐人降鄣
　　次于滑也书公于郎贬师之此其但书次何以是为不足书也【本谷梁】甚矣庄之不竞于齐也君父死焉不能讨谋纪而齐灭纪及齐围郕而郕降于齐于是次成齐人降鄣【谷梁鄣纪之遗邑是左传有纪鄣】虽罪齐桓也讫庄公之身不可以不贬也
　　八月癸亥葬纪叔姬【公羊有传】九月庚午朔日有食之鼓用牲于社冬公及齐侯遇于鲁济齐人伐山戎【谷梁有传】三十有一年春筑台于郎夏四月薛伯卒筑台于薛六月齐侯来献戎捷秋筑台于秦冬不雨
　　三十有二年春城小谷夏宋公齐侯遇于梁丘秋七月癸巳公子牙卒【有公羊传】
　　季友以君命酖牙也则其书卒何丧以大夫之礼也牙将与庆父夫人为乱虽酖之而立叔孙氏使若死于位然是丧以大夫之礼也春秋之法苟有诛意于其臣虽自杀也亦书杀此杀也吾从而卒之则何以传信于万世不卒之则无以察鲁人之心也縁君臣之谊不得私其亲縁亲亲之恩不与国人虑兄弟也立叔孙氏使之若死于位然则淫人何惧焉史着其迹春秋察其心后世有惧焉者矣
　　八月癸亥公薨于路寝冬十月己未子般卒【有传】
　　君在丧恒称子【僖九年宋子定四年陈子之类】卒亦称子【文十八年子卒】若未葬也则卒称子某【子般襄三十一年子野】王在丧称王某卒称王子某【王猛王子猛】非君在丧而称子者必当国者也于是书卫子非王在丧而卒称王子某者亦必当国者也于是书王子虎【谷梁或云以其尝执重以守也】
　　公子庆父如齐狄伐邢





　　春秋后传卷三
　　钦定四库全书
　　春秋后传卷四　　　　　宋　陈傅良　撰闵公
　　元年春王正月齐人救邢
　　书救邢溃而迁夷仪也
　　夏六月辛酉葬我君庄公秋八月公及齐侯盟于落姑季子来归【有传】
　　此公子友也其称季子何贤之斯不名之不名之斯以美称称之也季友酖牙以立般也而庆父卒贼般于是奔陈闵公立尚幼盟齐侯于落姑请复季友未知孰为之也庆父为之则闵公不弑以闵之见弑则非庆父之意而国人为之也国人之欲归季子以已乱也而季子虽归庆父夫人乱未已俄而弑闵公于是以僖公适邾则国人何贤乎季子微季子则庆父之簒成而庄公之统絶庆父之簒不成庄公之统不絶者季子在也是故奔陈不书如邾不书全季子也
　　冬齐仲孙来【有传】
　　书来讥也仲孙湫则齐之命大夫也其书来何是觇鲁也庄公薨子般弑而闵公幼落姑之盟尝以请于齐矣仅能复季子而已而庆父夫人之志未可知也桓公不能正憪然使人以觇鲁曰是可取乎桓公伯诸侯将因人之难以为利书来不书聘所以病齐桓也【赵子云病桓公而嘉仲孙】
　　二年春王正月齐人迁阳夏五月乙酉吉禘于庄公【有传】禘者何王者享其祖之所自出而以其祖配之也雍之颂曰禘太祖也周有二祖太祖文王也始祖稷也【太祖始祖文见仪礼】祖之所自出者喾也文王配帝于明堂稷配天于郊而喾禘于太庙东迁之后诸侯祖天子矣于是始有太庙则亦有禘【据传吴子夀梦卒临于周庙谓文王也衞蒯瞆之祷曰皇祖文王烈祖康叔文祖襄公是谓三祖晋亳城北之盟亦曰先王先公则鲁衞晋皆祖文武郑祖厉王矣】鲁之郊禘惠公请之【本刘恕外纪】东周之僣礼也孔子曰鲁之郊禘非礼也周公其衰矣又曰禘自既灌而往者吾不欲观之矣入太庙每事问盖伤之也然则春秋何以始见于闵公闵公未除丧而亟行于庄公自是用之羣公之庙【据传昭二十五年禘于襄公定八年禘于僖公之类】是故特书之以其不胜讥讥其甚者耳【余具郊语中】
　　秋八月辛丑公薨
　　鲁之春秋固书曰公子庆父弑公于武闱圣人修之曰公薨讳之也遇弑君父之大哀也则何忍言之是故书薨而不地且不葬薨十二公所同也不地不葬隐闵所独也然则虽讳而乱臣贼子之狱具矣
　　九月夫人姜氏孙于邾
　　文姜孙于齐絶不称姜氏此其称姜氏何文姜无妻道哀姜无母道是故文姜一见贬絶之哀姜再见而后贬絶也贬不于事端则必于其重者莫重于致庙则孙邾犹可言也
　　公子庆父出奔莒
　　闵薨不地且不葬乱臣贼子之狱具矣则曷为书庆父如他国庆父贼子般而弑闵鲁臣子无讨焉则书庆父固如他臣也季友于贼般也奔陈于弑闵也适邾须庆父奔而后入立僖鲁之存仅焉耳是故宋万奔陈虽杀之不书庆父奔莒虽杀之不书春秋所以严佚贼之责也季子奔陈不书适邾不书全之也则其严佚贼之责何若季子可与言事存矣事亡则未也有季友在庆父将不免于为戮则曷为谓之无讨均之为佚贼也
　　冬齐髙子来盟【谷梁有传】
　　来盟言使【据桓十四年郑语】此其不言使何贵之也凡外大夫不言使舍武氏子毛伯【王丧未命】皆私交也【据隐元年祭伯庄二十三年祭叔二十七年莒庆宣五年齐髙固之类】非私交也而不言使则未始有大夫者书大夫【楚屈瑕】苟大夫也则不名皆贵之也贵之也者所以别私交也贵之则曷为不言使其谊有君命之所不及也
　　十有二月狄入卫
　　于是衞及狄人战于荧泽衞师败绩遂灭衞则其但书入何不以累桓公也凡灭国有存之者则不言灭归徳于存之者也有乘而取之者亦不言灭归罪于取之者也是故衞不言灭须句不言灭【事在僖二十一年】
　　郑弃其师【公羊有传】
　　于是髙克奔陈不书不足书也是故以郑伯克段于鄢为义则太叔不书奔以天王出居于郑为义则王子带不书奔







　　春秋后传卷四
<经部,春秋类,陈氏春秋后传>
　　钦定四库全书
　　春秋后传卷五　　　　宋　陈傅良　撰
　　僖公
　　元年春王正月齐师宋师曹师次于聂北救邢【有公羊传】救不言次言次无志于救也狄伐邢于是三歳矣桓公足以攘狄而宿师于聂北玩宼以待其弊邢溃奔师而后迁之是故凡救讥也言次甚讥之也
　　夏六月邢迁于夷仪
　　自迁不书【据文十三年邾迁于绎成六年晋迁于新田之类】有迁之者而后书由庄公而下以中国迁中国书曰某人迁某罪迁之者也由僖公而下以外域迁中国书曰某迁于某罪迁者也以齐晋之伯也而狄伐邢邢迁于夷仪狄围衞衞迁于帝丘虽外域之横而桓文亦受其咎矣
　　齐师宋师曹师城邢【有公羊传】
　　此救邢之师也使之若再有事然志桓慢也狄伐邢于是三歳桓公足以攘狄而宿师于聂北玩宼以待其弊邢溃而后迁之桓公见义不勇矣
　　秋七月戊辰夫人姜氏薨于夷齐人以归【有传】楚人伐郑荆始书楚自是楚有事于诸侯皆称人
　　八月公防齐侯宋公郑伯曹伯邾人于柽九月公败邾师于偃冬十月壬午公子友帅师败莒师于郦获莒挐【有公羊传】
　　获非卿帅不书【据囚宋华元获乐吕但书华元获齐国书公孙夏但书国书之类】莒挐非卿也则何以书嘉季子也庆父弑君之贼也莒人纳焉赂而后归之鲁于是败其师获挐而鲁之内难始定
　　十有二月丁巳夫人氏之丧至自齐【有公羊传】
　　二年春王正月城楚丘【有公羊谷梁传】
　　于是诸侯城楚丘而封衞则其以鲁辞书之但曰城楚丘何不以累桓公也诸侯之义不得专封不以专封衞累桓公也以鲁辞书之使之若诸侯同欲然上无明天子下无方伯诸侯有灭亡者夫人而欲救存之则先王之泽天下之公义也序绩莫如公齐桓存三亡国必若救衞庶几于公矣是故衞不言灭庐于曹也不言迁齐侯使公子无亏帅车三百乗甲士三千人戍曹不言救春秋之辞约而不廹者善辞也
　　夏五月辛巳我小君哀姜虞师晋师灭下阳【有传并公羊谷梁传】
　　晋里克荀息也称师何灭未尝书大夫将也下阳虢邑也灭下阳而后灭虢则其但书灭下阳何以为晋人之罪徒灭其邑焉尔而虢自亡也
　　秋九月齐侯宋公江人黄人盟于贯冬十月不雨楚人侵郑
　　三年春王正月不雨夏四月不雨【有传】徐人取舒六月雨秋齐侯宋公江人黄人防于阳谷冬公子友如齐涖盟【有公羊传】楚人伐郑
　　四年春王正月公防齐侯宋公陈侯衞侯郑伯许男曹伯侵蔡蔡溃
　　但言溃自溃也【昭二十九年郓溃】伐溃伐者溃之也【成九年楚师伐莒莒溃】苟亡矣自溃不足道也【僖十九年梁溃】苟灭之矣溃之不足道也【宣十二年萧溃襄二十九年舒鸠溃】晋伐廧咎如廧咎如溃不书传曰上失民也言不徒罪晋也此桓公侵蔡也则其书溃何侵浅事也侵蔡而蔡溃焉尔薄齐之罪也
　　遂伐楚
　　春秋举重凡师再有事不悉书【据成六年晋栾书救郑遂侵蔡但书救郑八年晋栾书侵蔡遂侵楚侵沈但书侵蔡之类】苟悉书也则以遂言之兵事言遂必闗天下之大故也自入春秋楚浸强矣而不见于经败蔡师以蔡侯献舞归圣人惧焉而诸夏之交兵非以定簒弑则修怨而已矣问不及楚也桓公始有志于夷夏之分于是伐楚而以侵蔡召诸侯书曰遂伐楚言志不在蔡也侵蔡遂伐楚以志齐桓之伯侵陈遂侵宋以志楚庄之伯足以见夷夏之盛衰矣
　　次于陉夏许男新臣卒楚屈完来盟于师盟于召陵【书屈完有谷梁传】
　　凡次讥也此齐桓之师则其书次何用见桓之不战而诎楚也桓公合九国之众以讨楚兵未有盛于此者也楚虽强足以一战矣而临楚不战楚人为之诎使其大夫即盟于师桓公不欲临楚盟屈完退而盟召陵不阻隘不以君违臣不以军容乱国容一动而三善得桓公不但以力服人矣春秋之襃贬辞不足以尽意而后见于文书曰次于陉楚屈完来盟于师盟于召陵斯其为文也美矣则从其恒辞书次可也
　　齐人执陈辕涛涂【有公羊传】
　　此齐侯也其称齐人何贬也东迁之后诸侯始放春秋之治在诸侯而大夫不与北杏之后盟主始专春秋之治在盟主而诸侯不与治在诸侯贬人之是故于中丘防称君伐宋称人于郎战称君盟恶曹称人治在盟主贬人之是故于陉伐称君于执涛涂称人于温防称君于执衞侯称人
　　秋及江人黄人伐陈八月公至自伐楚许穆公凡诸侯卒于他国称国【昭二十二年蔡侯襄二十六年许男】非国也则但称地【晋侯于扈宋公于曲棘】有诸侯之事焉则以其事卒之【曹伯于师伯于会】此其不言卒于师何以其在桓师犹在国也于是葬之以侯礼加二等【谷梁内桓师也】
　　冬十有二月公孙兹帅师防齐人宋人衞人郑人许人曹人侵陈
　　防侵未有书帅师者而公孙兹书帅师防救未有书帅师者而公孙敖书帅师公子牙与弑子般公子庆父谋弑闵公而兹与敖皆世为将是故谨志之曰子友帅师败莒师于郦公孙兹帅师防侵陈公孙敖帅师及诸侯之大夫救徐见三家之所从始也
　　五年春晋侯杀其世子申生【三传同公羊谷梁直称君例】
　　于是太子缢于新城则其斥杀何春秋之法苟有谗而不见则其君之罪也是故申生以骊姬之譛自杀宋世子痤以伊戾之譛自杀直称君杀而已矣
　　伯姬来朝其子【谷梁有传】夏公孙兹如牟公及齐侯宋公陈侯衞侯郑伯许男曹伯防王世子于首止【有传】
　　诸侯何以防王世子定世子也于是子带有宠于惠后世子危不得立桓公率天下之诸侯以防之世子危不得立而为防以定之礼之变者也然则如之何而可殊防世子而不以世子夷于诸侯不以世子夷于诸侯所以定世子也桓公可谓善处父子之闲矣
　　秋八月诸侯盟于首止【公羊前目后凡例】
　　防而后盟闲有事书诸侯盟于某【事在襄十九年祝柯二十五年重丘】非闲有事也亦书诸侯盟于某则有不盟者也此其言诸侯则王世子不与盟也桓有诸侯之事三于洮序王人于诸侯之上而同盟焉王人微者也虽同盟而无嫌于葵丘亦序周公于诸侯之上而不敢同盟焉天子之宰异于微者也盟于首止不但不同盟也而帅诸侯以殊防世子以世子之尊非特天子之宰比也桓公于是知节矣是故防有周人盟无周人书防于某某日诸侯盟则齐桓之逊也防有周人盟有周人书防于某但曰某日盟则晋厉之伉也春秋于是予桓也【事在成十七年柯陵】
　　郑伯逃归不盟
　　国君而曰逃贱之也何贱乎郑伯以其背夏盟也厥貉之防麇子逃归不书【事在文十年】厉之役郑伯逃归不书【事在宣十一年】盖逃楚也必若郑文公逃齐陈哀公逃晋而后书所以示夷夏之辨严矣
　　楚人灭子奔黄
　　楚尝有大夫屈完此鬭谷于莵也则其称人何楚大夫将恒称人也
　　九月戊申朔日有食之冬晋人执虞公【有传公羊曰不与灭也】晋灭虞矣则其但书执何以为晋人之罪徒执其君焉耳而虞自亡也是故灭者亡国之善辞也上下同力也苟同力致灭自其君世子必详所以灭之之罪书曰楚子虔诱蔡侯般杀之于申楚公子弃疾帅师围蔡楚师灭蔡执蔡世子有以归用之苟不同力执其君而国从之矣则不详所以灭之之罪书曰晋人执虞公以为晋人徒执其君焉耳而虞自亡也
　　六年春王正月夏公防齐侯宋公陈侯衞侯曹伯伐郑围新城
　　伐国不言围邑【本谷梁例】此其言围何以桓公合六国之众徒围其邑焉耳自僖而下必围国而后书邑不足书也
　　秋楚人围许
　　此楚子也其称人何楚君将恒称人也
　　诸侯遂救许
　　于是蔡穆侯将许僖公以见楚子于武城许男面缚衔璧大夫衰绖士舆榇此所以书救许也
　　冬公至自伐郑
　　七年春齐人伐郑夏小邾子来朝郑杀其大夫申侯秋七月公防齐侯宋公陈世子款郑世子华盟于母曹伯班卒公子友如齐冬葬曹昭公
　　八年春王正月公防王人齐侯宋公衞侯许男曹伯陈世子款盟于洮
　　王人者何微者也序微者于诸侯之上虽同盟无讥焉耳
　　郑伯乞盟夏狄伐晋秋七月禘于太庙用致夫人【有传】此哀姜也曷不称姜氏絶之也哀姜得罪于吾君而犹致于庙絶哀姜所以恶僖公也向曰夫人氏而不言姜见絶于其国之辞也今曰夫人而不言氏见絶于宗庙之辞也是故鲁禘非礼也虽用之羣公之庙不书【据禘于襄公禘于僖公之类】有用之羣公之庙书者矣但曰有事讥不在用禘也【事在昭十五年】必禘于太庙致哀姜也而后书讥在用禘也
　　冬十有二月丁未天王崩
　　九年春王正月丁丑宋公御说卒【传例非是说在章指】夏公防宰周公齐侯宋子衞侯郑伯许男曹伯于葵丘
　　天子之三公也桓尝殊防王世子则其不殊防三公何春秋是以予桓也春秋之予桓奈何桓之防有天子之事三于洮序王人于诸侯之上而同盟焉于葵丘亦序周公于诸侯之上而不敢同盟焉盟于首止不但不同盟也而帅诸侯以防世子桓知节矣春秋是以予桓也
　　秋七月乙酉伯姬卒九月戊辰诸侯盟于葵丘
　　此其言诸侯则宰周公不盟也
　　甲子晋侯佹诸卒冬晋里克杀其君之子奚齐【有传】遇弑虽未逾年称君【据齐舍】此其称君之子何献公杀申生绌重耳夷吾而立其嬖子晋之乱献公为之也是故奚齐不称君而称君之子
　　十年春王正月公如齐狄灭温温子奔衞晋里克弑其君卓及其大夫荀息【有公羊传】夏齐侯许男伐北戎晋杀其大夫里克【公羊惠公之大夫也】
　　讨贼不言大夫其曰晋杀大夫里克何克犹在位也克犹在位则是杀大夫耳在位独里克乎督相宋庄翚相鲁桓前乎此矣于是里克杀以他故而后见焉耳自宋万而下弑君无讨者凡贼再见犹夫人也虽若晋里克衞喜杀以他故而后见书曰大夫则犹夫人而已矣是故自里克迄春秋贼皆书氏族乱臣贼子无以异于夫人矣通国以为贼吾从而志之以为贼通国以为夫人我从而志之以为夫人我何加损焉实録而已是经之大变也虽然有荀息在焉则犹有臣子也【杜自庄以上诸弑君者皆不书氏自闵以下诸弑君者皆书氏明时史之异同非仲尼所成也非是】
　　秋七月冬大雨雪
　　十有一年春晋杀其大夫防郑父夏公及夫人姜氏防齐侯于阳谷秋八月大雩冬楚人伐黄
　　十有二年春王三月庚午日有食之夏楚人灭黄灭不言伐此其书伐何病桓公也以阳谷之防贯之盟徒以亡其国焉耳
　　秋七月冬十有二月丁丑陈侯杵臼卒
　　十有三年春狄侵衞夏四月陈宣公公防齐侯宋公陈侯衞侯郑伯许男曹伯于咸秋九月大雩冬公子友如齐
　　十有四年春诸侯城縁陵【有传并谷梁传】
　　诸侯不序必前目而后凡也非前目而后凡也而不序者散辞也【本谷梁及范】是故但曰诸侯者不系之伯者之辞也但曰大夫者不系之君之辞也【溴梁】
　　夏六月季姬及鄫子遇于防使鄫子来朝
　　朝未有言使者则其曰季姬使鄫子来朝何恶鲁而贱鄫子也于是季姬来宁公以鄫子之不来朝也怒止之遂遇于防使朝焉鲁为已汰鄫为已卑矣于妇人乎何讥恶鲁而贱鄫子也
　　秋八月辛卯沙鹿崩【有公羊传】狄侵郑冬蔡侯卒
　　十有五年春王正月公如齐楚人伐徐三月公防齐侯宋公陈侯衞侯郑伯许男曹伯盟于牡丘遂次于匡救不言次言次无志于救也楚伐徐桓公合七国之众以救之而使大夫有诸侯在而大夫于是始桓公为之也则桓志荒矣而卒不竞于楚是故凡救讥也言次甚讥之也有诸侯在而使大夫始于牡丘桓公为之也有诸侯在而使大夫盟始于鸡泽悼公为之也
　　公孙敖帅师及诸侯之大夫救徐
　　书救徐何徐卒败于楚也防救未有书帅师者其称帅师何公子庆父弑闵者也而敖世为是故谨志之曰公孙帅师见三家之所从始也
　　夏五月日有食之【有传】秋七月齐师曹师伐厉八月螽九月公至自防季姬归于鄫
　　内女嫁恒书归不书归必有故也季姬来宁公怒而止之故不书归至是而后言归也
　　己夘晦震夷伯之庙【谷梁有传】冬宋人伐曹
　　诸夏之相加兵自荘公之十九年始前此未之有也于是再见宋襄公为之也
　　楚人败徐于娄林
　　外域交相败不书【据传襄十三年楚人败吴师获公子党十四年楚伐吴吴人败之获公子宜谷之类】必败中国而后书徐戎也何以书病齐也齐帅天下之诸侯以攘荆楚存中国也楚伐徐桓公合七国之众盟于牡丘次于匡以救徐为之伐厉而徐卒败于楚人不数年宋楚争盟执宋公以是为盟主病矣
　　十有一月壬戌晋侯及秦伯战于韩获晋侯
　　于是秦获晋侯以归则其不曰以归何罪晋侯也获匹夫之辞也言获则以归不足言也是故获夷狄不书【据传郤缺获白狄子叔孙得臣获长狄】夷狄交相获不书【据传楚获吴公子党吴获楚公子宜谷】皆不足书也必大国也尊而师众若宋华元齐国书斯可以言获也宋大国也尊而师众获之若匹夫然犹曰宋齐之耻晋甸侯也而言获是夷晋侯于大夫也
　　十有六年春王正月戊申朔陨石于宋五是月六鹢退飞过宋都【有公羊传】三月壬申公子季友卒
　　大夫卒恒称名则其兼字之何见三桓之所自始也自是季氏世为卿也故讥之【本刘氏】
　　夏四月丙申鄫季姬卒秋七月甲子公孙兹卒冬十有二月公防齐侯宋公陈侯衞侯郑伯许男邢侯曹伯于淮
　　十有七年春齐人徐人伐英氏夏灭项
　　于是公犹在齐非公命也向也费伯帅师城郎非公命不书此何以书城郎常事灭项非常也是故必常事也讥不及公则不书苟非常则谨书之书灭项失兵权之渐也襄公在晋书邾庶其来奔昭公在晋书莒牟夷来奔虽非公命皆非常也春秋之季大夫不禀命于诸侯非但鲁也郑伯防于夷仪郑公孙舍之帅师入陈【事在襄二十五年】蔡侯防于召陵蔡公孙姓帅师灭沈春秋必谨而志之也
　　秋夫人姜氏防齐侯于卞九月公至自防【有传】冬十有二月乙亥齐侯小白卒
　　十有八年春王正月宋公曹伯衞人邾人伐齐夏师救齐
　　书救齐何齐卒败于宋也
　　五月戊寅宋师及齐师战于甗齐师败绩
　　此宋公也其称师何于是齐桓公与管仲属孝公于宋襄公以为太子而桓公卒寺人貂立公子无亏孝公奔宋襄公以诸侯之师伐齐立孝公而还春秋贵义不贵惠尚治不尚功托人之孤而动天下之兵至于交战是伐丧而已矣虽然孝公不言纳孝公言纳则疑于齐纠邾捷菑宋襄之义仅异于鲁荘晋赵盾而已
　　狄救齐秋八月丁亥齐桓公冬邢人狄人伐衞狄始称人【本谷梁】
　　十有九年春王三月宋人执滕子婴齐
　　执不言归未失国之辞也【据成九年郑伯襄十六年莒子邾子十九年邾子哀四年小邾子】言归危不得归也是故执君不名归然后名之执称曹伯归称曹伯襄执称衞侯归称衞侯郑此执也则其名何遂失国也舍滕子婴齐戎蛮子赤则皆未失国者也虞公失国则其不名何也虞自亡矣晋人之罪徒执其君焉尔不于执焉加以遂失国之辞所以见虞之自亡也【婴齐遂失国本孙氏】
　　夏六月宋公曹人邾人盟于曹南
　　邾文公在焉则其称人何人曹邾以贬宋也属辞疑于北杏曷为谓之贬以明年鹿上之盟亦人宋则未尝予宋以伯也襄公欲合诸侯而执滕宣公使邾文公用鄫子一防而虐二国之君而亟与楚盟是丧师亡身之道也
　　鄫子防盟于邾己酉邾人执鄫子用之【说见齐杀子纠】秋宋人围曹
　　此宋公也其称人何凡围国虽君将贬人之前年齐桓卒宋公欲合诸侯而亟修怨于曹诸夏之书围国自此始
　　衞人伐邢冬防陈人蔡人楚人郑人盟于齐
　　楚初与诸夏盟也内不言公讳之也齐桓卒陈非盟主也则曷为防陈人春秋不以外域防中国则推而属之陈也楚称人犹未有君也以其人楚不可不人陈蔡以其人陈蔡不可不没公也【据传陈穆公】
　　梁亡【有传及谷梁传】
　　二十年春新作南门【有传例】夏郜子来朝五月乙巳西宫灾郑人入滑
　　此郑公子士泄也不书大夫将恒称人也
　　秋齐人狄人盟于邢冬楚人伐随
　　二十有一年春狄侵衞宋人齐人楚人盟于鹿上人自为盟于恶曹见之于是再见其再见何中国无伯也齐故伯也桓卒宋襄公欲继之伯而求诸侯于楚楚于是争长于宋则是盟也莫适为主人自为盟而已矣
　　夏大旱秋宋公楚子陈侯蔡侯郑伯许男曹伯防于盂执宋公以伐宋
　　宋楚初争长也是故楚称子而序于陈蔡郑许曹之上不知诸侯之从楚与从宋与不予宋以伯也凡执恒称人执之于伐则伐称君执称人【据齐人执陈辕涛涂之类】于防则防称君执称人【据晋执衞侯之类】虽大夫也则亦防称大夫执称人【据韩不信执宋仲几】执不称人执有罪也此楚子执宋公则曷为不再言楚人不以荆楚执诸夏之辞也是故执宋公不申言楚人执齐庆封亦不申言楚人犹曰诸侯执之焉尔
　　冬公伐邾楚人使宜申来献捷
　　君使大夫何以特称人贬之也盂防称子矣献捷于鲁何以贬人之盂防不称子无以见楚宋之争长献捷于鲁不人之则是遂予楚也自是至椒之聘而后始有君大夫于以见春秋之许夷狄也
　　十有二月癸丑公防诸侯盟于薄释宋公
　　外释不志【本谷梁传例据传僖二十八年以専释衞侯但书归】此何以志以宋公为无归道也是故执不言归者善辞也言归危辞也不言归言释直释之尔无归道也向也楚初与盟不书公于是书公不予楚以专释之辞也【本谷梁】
　　二十有二年春公伐邾取须句
　　春秋严义利之辨苟以为利一以取书之是故虽邾人灭须句须句子来奔伐邾取须句反其君焉书取须句虽莒着丘公立而不抚鄫鄫叛而来书取鄫
　　夏宋公衞侯许男滕子伐郑秋八月丁未及邾人战于升陉冬十有一月己巳朔宋公及楚人战于宋师败绩【有谷梁传】
　　楚尝有君矣此楚子也其称人何楚君将犹称人也
　　二十有三年春齐侯伐宋围缗夏五月庚寅宋公兹父卒秋楚人伐陈
　　此成得臣也不书楚大夫将犹称人也
　　冬十有一月子卒【有传凡例非是说在章指】
　　二十有四年春王正月夏狄伐郑秋七月冬天王出居于郑【有传】
　　王出不书为尊尊讳也【据荘二十年惠王处防定六年敬王处姑莸】其言出居于郑何以为无足讳焉耳子頽之难惠王未有过也郑虢图之执燕仲父杀子頽逾年而复辟故讳之也襄王以狄伐郑富辰諌弗听又德狄以狄女为后諌弗听子带以狄师攻王王御士将御之又弗听于是适郑书曰天王出居于郑以为无足讳焉耳虽然犹未书入也春秋善复正言入未足以言复正也襄王书出矣已而书王许书灭矣【事在定六年】已而书许男【事在哀元年】必如是而后可以言复正也
　　晋侯夷吾卒
　　二十有五年春王正月丙午衞侯燬灭邢【三传同】夏四月癸酉衞侯燬卒宋荡伯姬来逆妇【本刘氏】
　　公自主之也
　　宋杀其大夫【无传缺】秋楚人围陈纳顿子于顿
　　出罪也纳之者亦罪也则悉书之【据北燕伯款衞世子蒯瞆】出非其罪纳之者罪也则但书纳齐桓公卒楚始与诸夏盟于齐盟于鹿上执宋公纳顿子侈然欲废置诸侯矣春秋之所惧也
　　葬衞文公冬十有二月癸亥公防衞子莒庆盟于洮【有谷梁传】
　　二十有六年春王正月己未公防莒子衞速盟于向齐人侵我西鄙公追齐师至酅弗及
　　此齐侯也其称人何自隐以来以兵加我君大夫将皆书人君将书君自文十五年齐懿公始大夫将书大夫自襄十七年齐髙厚始讫春秋惟莒邾书人
　　夏齐人伐我北鄙衞人伐齐公子遂如楚乞师
　　乞师不书【据成二年臧宣叔如晋乞师】乞诸荆蛮然后书外乞师亦不书必盟主也而后书乞卑辞也乞诸荆蛮然后书志中国之诎于荆蛮也
　　秋楚人灭夔以夔子归
　　灭同姓名此楚子頵也则其不名何楚子之名未登于春秋也楚自武王始见于传文王始见于经犹以州举也至成王而后书楚人盂之防尝书楚子矣而复人之頵之名非遇弑未登于春秋则灭夔固不名也灭虁名之则疑于衞侯燬不名楚子则不名夔子也
　　冬楚人伐宋围缗公以楚师伐齐取谷【传例说在章指】公至自伐齐
　　二十有七年春子来朝【有传】夏六月庚寅齐侯昭卒秋八月乙未葬齐孝公乙巳公子遂帅师入冬楚人陈侯蔡侯郑伯许男围宋【有谷梁传】
　　楚尝有君矣【据防于盂】此楚子也【据传】则其称人何嫌予楚以伯也盟于齐楚犹序陈蔡之下于鹿上犹不先齐宋也盂之防宋楚始并为诸侯长矣楚之称子而长于诸侯宋襄公为之也鲁僖衞文夫子之删诗有取焉桓公卒而衞从楚鲁又从楚楚败宋于纳顿子灭夔取齐之谷且合四国之君以围宋春秋以是为夷狄之强而已矣虽序于诸侯之上而特人之不称人则疑于庄王
　　十有二月甲戌公防诸侯盟于宋
　　二十有八年春晋侯侵曹晋侯伐衞公子买戍衞不卒戍刺之楚人救衞
　　楚尝救郑矣不书【见传僖六年二十二年】于是始书以为晋文之伯楚欲救而不能也
　　三月丙午晋侯入曹执曹伯畀宋人
　　入虽君将贬人之此其称晋侯何必若晋文入曹而后可以无贬也
　　夏四月己巳晋侯齐师宋师秦师及楚人战于城濮楚师败绩
　　此宋公齐国归父秦小子憗也宋公也则何以但称师尊晋侯也尊晋者予晋以伯也楚得臣何以称人楚未有大夫将也
　　楚杀其大夫得臣
　　于是楚子使止子玉曰母死不及则其斥杀何春秋之法苟有诛意于其臣虽自杀也书杀是故楚得臣公子侧皆书杀而已矣
　　衞侯出奔楚五月癸丑公防晋侯齐侯宋公蔡侯郑伯衞子莒子盟于践土
　　序晋侯于齐侯宋公之上予晋以伯也于是王子虎实盟诸侯则其不书何凡王人涖盟不书【据宣七年王叔桓公】涖伐不书【据文三年王叔桓公成十三年刘康公成肃公】
　　陈侯如防公朝于王所【有谷梁传】
　　此践土之诸侯也外朝王不书【据隐六年郑伯八年齐郑荘十八年晋虢】书鲁以见其余也于是晋侯将盟于践土而王即命为方伯诸侯朝焉则先朝而后盟曷为先书盟后书朝书朝而后盟是以天子与斯盟也书盟而后朝春秋不以天子与斯盟之辞也【谷梁讳防天王也】
　　六月衞侯郑自楚复归于衞
　　君归不言自必大夫也而后言自人臣无专归之道也君而言自者危不得归也是故晋文实复衞侯而曰自楚危自楚也晋厉实归曹伯而曰自京师危自京师也
　　衞元咺出奔晋陈侯款卒秋伯姬来
　　义见庄二十七年
　　公子遂如齐冬公防晋侯齐侯宋公蔡侯郑伯陈子莒子邾子秦人于温天王狩于河阳【有传】
　　王狩不书【本公羊传据庄二十一年王廵守虢】此何以书非狩也于是晋侯将防于温召王以诸侯见而以狩书也王有事讥不在诸侯则以自致之文书之此晋侯之罪尔则曷为以自狩为文为尊尊讳也晋侯将防于温召王以诸侯见则先狩而后防曷为先书防后书狩书狩而后防是以天子与斯防也先书防后书狩春秋不以天子与斯防之辞也【谷梁讳防天王也】
　　壬申公朝于王所【有谷梁传】
　　朝践土不系日此系日何见先狩而后朝也王尝至践土而不言狩则王意也至温非王意也至践土王意也则可以但言朝至温非王意也则不可以但言朝故书曰天王狩于河阳壬申公朝于王所朝而系日虽讳而诸侯致天子之实见矣齐桓公盟王人不盟宰周公殊防世子晋文公实致天子而朝之故曰齐桓公正而不谲晋文公谲而不正
　　晋人执衞侯归之于京师
　　于是命晋侯为伯矣执衞侯是伯讨也则其称人何非王命也樊皮叛王王命虢公讨之虢公入樊执樊仲皮归于京师不书是故凡执讥也春秋犹以当乎罪不当乎罪为襃贬苟当乎罪虽晋厉公执曹伯得为伯讨苟不当乎罪虽齐桓执陈辕涛涂称人而已矣
　　衞元咺自晋复归于衞
　　归大夫不言复必诸侯也而后言复君有归道也大夫言复者伉也是故元咺复归宋鱼石晋栾盈复入皆伉辞也
　　诸侯遂围许曹伯襄复归于曹
　　执君不言归言归危不得归也
　　遂防诸侯围许
　　二十有九年春介葛卢来
　　介东夷也宜书来者也昔者衞侯来防惠公葬隐公不见不书今公犹在防亦不见介人则何以书介东夷也未通于上国一岁再至其意将安在乎故亟书之介人侵萧讥有以来之也
　　公至自围许夏六月防王人晋人宋人齐人陈人蔡人秦人盟于翟泉【有传】
　　此晋狐偃宋公孙固齐国归父陈辕涛涂也曷为不序晋初以大夫盟王子也向也践土之役王子虎不书涖盟也今以大夫盟王子文公之志荒矣大夫之交政于是始文公为之也不斥言王子虎为尊尊讳也以其人王子虎不可不徧人诸侯之大夫以其徧人诸侯之大夫不可不没公也是故齐初主盟不言公【荘十六年盟齐】楚向与盟不言公【僖十九年盟齐】晋大夫初防盟不言公皆讥不在鲁也
　　秋大雨雹冬介葛卢来
　　春秋以一字为襃贬于介乎何费辞也春秋虽以一字为襃贬而或费辞者详始以着末也三月癸酉大雨震电庚辰大雨雪正月己卯烝夏五月丁丑烝将着其末不可不详其始也
　　三十年春王正月夏狄侵齐秋衞杀其大夫元咺及公子瑕衞侯郑归于衞
　　向也言复归今归不言复何奔失国之辞也执未失国之辞也凡执不言归【成九年郑伯襄十六年莒子邾子十九年邾子】执而言归危不得归也是故执君不名归然后名之执书衞侯归书衞侯郑执书曹伯归书曹伯襄名之者亦失国之辞也
　　晋人秦人围郑
　　此晋侯秦伯也曷为贬称人晋帅天下之诸侯以攘戎狄存中国也而围郑郑未有罪焉尔于是秦伯私与郑盟戍郑而去之子犯请击秦晋侯曰微夫人之力不及此吾其还也盖秦晋之怨自此始
　　介人侵萧冬天王使宰周公来聘公子遂如京师遂如晋
　　自桓王以下王室无聘鲁者于是再聘而宰周公实来则已尊矣公子遂如京师遂如晋以其如京师不敢不如晋是夷周于晋也吾大夫如京师不书【据鲁颂季孙行父】于是始书之聘周非常事矣
　　三十有一年春取济西田公子遂如晋夏四月四卜郊不从乃免牲犹三望【有传公羊传】
　　诸侯之有郊禘东迁之僭礼也故曰秦襄公始列于诸侯作西畤祠白帝僭端见矣位在藩臣而胪于郊祀君子惧焉则平王以前未有也鲁之郊禘惠公请之也【据邵氏经世书恵公止于秦襄公祠白帝之年】齐桓公欲封禅而晋亦郊鲧皆僭礼也然则春秋何以始见于僖公向者荘公之观齐社也曹刿谏曰天子祀上帝诸侯防之受命焉诸侯祀先王先公卿大夫佐之受事焉用见惠公虽请之而鲁郊犹未率为常也僖公始作颂以郊为夸焉于是四卜不从犹三望是故特书之以其不胜讥讥其甚焉者尔【记礼者以为鲁礼皆成王赐之以康周公案衞祝鮀之言曰周公相王室以尹天下于周为睦分鲁以大路大旂夏后氏之璜封父之繁弱殷民六族以昭周公之德分之土田陪敦祝宗卜史备物典策官司彛器则成王命鲁不过如此隐公考仲子之宫问羽数于众仲周公阅来聘飨有昌歜白黑形盐周公以为备物辞不敢受防武子来聘宴之赋湛露及彤弓武子不荅赋曰诸侯朝正于王于是乎赋湛露诸侯敌王所忾而献其功于是乎赐之彤弓陪臣其敢干大礼以自取戾假如明堂位之言得用郊禘兼四代服器官祝鮀不应不及况鲁行天子之礼久矣则羽数何以始问于隐公昌歜形盐以之飨天子之上公安用固辞湛露彤弓武子何以不荅且致讥焉于以见鲁僭未久上自天子之宰至于兄弟之国之卿苟有识者皆云鲁逊谢而鲁人并无一语及于成王之赐以自解用郊禘之说当从刘恕太史公博极羣书定以为僭郊礼始于秦襄而恕亦该洽傥自史角之事之外有传记与明堂位之礼合则外纪岂独遗佚乎】
　　秋七月冬伯姬来求妇狄围衞十有二月衞迁于帝丘
　　三十有二年春王正月夏四月己丑郑伯捷卒衞人侵狄秋衞人及狄盟冬十有二月己卯晋侯重耳卒三十有三年春王二月秦人入滑齐侯使国归父来聘夏四月辛巳晋人及姜戎败秦师于殽
　　外相败不书【据成三年诸侯伐郑郑败诸丘舆四年郑疆许田许败之展陂之类】此何以书恶晋也晋之伯秦有力焉自城濮以来无役不从也文公未葬襄公墨衰及姜戎氏要秦师于殽败之夫晋帅天下之诸侯以攘外防存中国也秦有力焉而及姜戎败之秦晋之搆怨自是始更三君交兵无虚岁曽不十年晋遂不竞而楚伯是故外防师而不及【据隐五年邾郑伐宋成九年秦人白狄伐晋之类】特书及而晋侯贬称人【本谷梁】然则善秦与自韩原秦师无君大夫则非善秦也晋遂不竞而楚伯秦亦与有力焉耳
　　癸巳葬晋文公狄侵齐公伐邾取訾娄秋公子遂帅师伐邾晋人败狄于箕
　　中国败外域不书【据隐九年郑人大败戎师闵二年虢公败犬戎之类】唯晋特书之特书晋者皆病晋也故晋侯贬称人晋帅天下诸侯以攘外防存中国也前年狄侵齐去年狄侵衞衞为之迁帝丘而晋不能救于是伐晋盖仅而后胜之也晋侯称人以是为盟主病矣
　　冬十月公如齐十有二月公至自齐乙巳公薨于小寝【左氏谷梁传同】陨霜不杀草李梅实晋人陈人郑人伐许




　　春秋后传卷五
<经部,春秋类,陈氏春秋后传>
　　钦定四库全书
　　春秋后传卷六　　　　宋　陈傅良　撰
　　文公
　　元年春王正月公即位二月癸亥日有食之天王使叔服来防葬夏四月丁巳葬我君僖公天王使毛伯来锡公命
　　自隐至文六君惟桓文书即位而后书锡命以其自即位也
　　晋侯伐衞
　　于是晋告于诸侯而伐衞先且居曰效尤祸也请君朝王臣从师晋侯朝王于温先且居胥臣伐衞则其但书君何春秋罪戎首苟其君意虽卿帅不书是故伐衞书晋侯不书先且居伐秦书晋侯不书栾书【事在成十三年】灭偪阳书晋侯不书荀偃士匄【襄十年】伐晋书衞侯不书孔圉【哀元年】所谓春秋深探其本也春秋虽罪戎首而宥不得已是故小国役大国往往不书伐齐之役邾郯不书【事在哀十年】灭陈书楚不书宋戴恶也
　　叔孙得臣如京师衞人伐晋
　　此衞孔达也其称人何大夫将犹称人也
　　秋公孙敖防晋侯于戚冬十月丁未楚世子商臣弑其君頵
　　楚卒未志【据传楚武王卒于荘四年文王卒于十九年】其志頵何世子弑君不可以楚不志也
　　公孙敖如齐
　　二年春王二月甲子晋侯及秦师战于彭衙秦师败绩此孟明视也其称师何秦未有大夫也
　　丁丑作僖公主【有传凡例说在章指】三月乙巳及晋处父盟【有传公羊谷梁同】
　　朝而遂盟之于是始传曰适晋不书讳之也凡讳国恶耻在公则但书其事不书公者恒辞也讳在其事则但书公不书其事公防晋侯于黒壤为公不与盟故不书盟【宣七年有传】公如晋为止公送葬故不书葬【成十年皆有传】甚讳之也防晋师于上鄍削而不书讳不足以尽之矣是故讳有爱君之谊焉必讥不及君而后讳舍是无讳道矣故曰讳莫如深也
　　夏六月公孙敖防宋公陈侯郑伯晋士縠盟于垂陇【有传谷梁内大夫可以防外诸侯非是】
　　晋遂以大夫盟诸侯也大夫而与诸侯敌于是始故书大夫专盟自士谷也士縠非卿也特书之见晋之卑诸侯也然则士縠主是盟也则曷为序士縠于诸侯之下春秋不以大夫主盟也是故讫于宋不以大夫主盟翟泉贬此何以不贬贬不于其甚则于事端余实录而已矣是故书士縠自书士縠而后凡役书大夫桓文之伯也防盟有大夫则但称人【据僖元年防柽邾人二十八年会温秦人之类】必世子也则得次小国之君自垂陇主士縠新城主赵盾而后大夫与诸侯序于是戚之盟书齐国佐【成十五年】沙随之防书宋华元【成十六年】甚者无伯而君与大夫并列于防矣【定十年齐侯衞侯郑游速防于安甫】
　　自十有二月不雨至于秋七月八月丁卯大事于太庙跻僖公【三传同大事从公谷传】冬晋人宋人陈人郑人伐秦【传言尊秦非经意】
　　尝书大夫矣此晋先且居宋公子成陈辕涛涂郑公子归生也曷为不序大夫将犹称人也自士縠专盟书大夫自阳处父专将书大夫是故春秋之始大夫将恒称人由救郑之后大夫始贬称人矣
　　公子遂如齐纳币【公羊有传左氏凡例不取杜说尤悖】
　　三年春王正月叔孙得臣防晋人宋人陈人衞人郑人伐沈沈溃【传例说在章指】夏五月王子虎卒【说在荘二十二年公谷以为叔服非是】
　　秦人伐晋
　　此秦伯也曷为贬称人殽之誓孔子有取焉而秦穆之连兵无虚岁君子以为秦之未离乎西戎也是故自韩原秦不以爵见于经至康公而遂外之终南蒹葭之作秦非无人也而秦不用诚未离乎西戎也
　　秋楚人围江雨螽于宋冬公如晋十有二月己巳公及晋侯盟晋阳处父帅师伐楚以救江
　　晋大夫书帅师于是始大夫强也处父盟鲁侯以王叔桓公伐楚搜于董易中军是故虽荀息里克不言帅师【僖二年】必若处父而后言帅师自是恒书大夫贬而后人之书救何江卒灭于楚也向也曰晋处父今曰晋阳处父命大夫也是故自郳黎来为小邾子无未命诸侯潞子戎蛮子皆有君矣自晋处父为阳处父无未命大夫曹公子首邾庶其皆有大夫矣文宣之后大夫舎宋山无去其氏诸侯舎子无黜其爵者皆春秋之变文也
　　四年春公至自晋夏逆妇姜于齐【有传谷梁成礼于齐非是】狄侵齐秋楚人灭江
　　灭不言围此其书围何以病晋也阳处父伐楚以救江而江卒灭于楚言围见其久也久之所以病晋也僖之三十二年楚鬭章请平于晋晋阳处父报之晋楚始通文公为之也
　　晋侯伐秦衞侯使俞来聘冬十有一月壬寅夫人风氏薨
　　夫人某氏薨嫡称也此庄公之妾也则曷为以嫡称称之丧之以夫人之礼也隐公之丧桓母犹有疑焉是故别庙也祔姑称諡伉然如夫人则自文公之丧成风始也
　　五年春王正月王使荣叔归含且赗
　　以成风之丧赴京师也赗常事不书唯赗仲子成风特书之则遂命为夫人也春秋之初犹以是为非常事也宣之敬嬴襄之定姒昭之齐归虽命之为夫人不复书矣孟子卒则不赴于京师孔子曰夫人之不命于天子自鲁昭公始也
　　三月辛亥葬我小君成风王使召伯来防葬
　　王不称天于追锡桓公见之至是再见其再见何以夫人之礼丧成风也庄僖之际天下知有盟主而已而襄王之季年更有事于诸侯于是叔服防葬毛伯锡命尤汲汲于鲁也尤汲汲于鲁而何为乎成风一人赗含之一人葬之以是怀诸侯吾见周之益陵夷也宰咺尝以赗妾母贬则召伯何以不贬王公一体也宰书名则王不待贬而自见王不称天则召伯不待贬而自见也文武之教着于南雅莫急于君夫人也桓以少簒长成风以庶乱嫡王道熄矣而庄襄不能正又从而襃赏之是以天命施之天讨也是故皆不称天
　　夏公孙敖如晋秦人入鄀秋楚人灭六冬十月甲申许男业卒
　　六年春葬许僖公夏季孙行父如陈秋季孙行父如晋八月乙亥晋侯驩卒冬十月公子遂如晋葬晋襄公晋杀其大夫阳处父【有传说在章指】晋射姑出奔狄
　　两下相杀不道于是射姑使续鞠居杀阳处父则其书国杀何春秋之法苟有贼而不知则其君之罪也晋搜于夷使射姑将中军阳处父改搜于董易中军襄公无讨焉于是使续鞠居杀阳处父是故晋胥童杀三郤栾书中行偃杀胥童齐崔杼杀髙厚郑子展子西杀公子嘉皆称国而已矣
　　闰月不告月犹朝于庙
　　七年春公伐邾三月甲戌取须句遂城郚夏四月宋公王臣卒宋人杀其大夫【有传谷梁诛有罪也非是】
　　此公孙固也则其不名何昭公之大夫也昭公新立曷为于此焉不名其大夫是春秋之大变也自隐而下春秋治在诸侯天子无道则不徒罪诸侯也于是有宰书名王子书名甚者王不书天自文而下春秋治在大夫诸侯无道则不徒罪大夫也于是有弑君称人甚者称国弑君天下之元恶也舎贼而称人自宋昭公始是春秋之大变也是故终昭公之世不名其大夫春秋有天下之辞焉有一国之辞焉有一人之辞焉于晋灵公凡防盟皆不序诸侯是天下之辞也于鲁荘公凡防齐襄皆书人是一国之辞也于鲁桓公凡大夫将皆不言大夫于宋昭公凡大夫皆不名是一人之辞也
　　戊子晋人及秦人战于令
　　晋将尝书大夫此赵盾及秦伯也曷为贬称人秦晋之交兵于是再世自令之后连兵不悉书矣于八年秦伐晋取武城不书于十年晋伐秦取少梁不书晋襄公卒欲立长君逆公子雍于秦秦康公以兵送之晋御秦师则康公何贬焉春秋贵谊不贵惠尚治不尚功托人之孤至于交战是亦伐丧而已矣是故宋襄公立齐孝公战于甗贬人之秦康公送晋公子雍战于令贬人之
　　晋先蔑奔秦【不言出从公谷】狄侵我西鄙秋八月公防诸侯晋大夫盟于扈【传例说在章指】
　　垂陇尝书士縠而序诸侯此公防齐侯宋公衞侯陈侯郑伯许男曹伯晋赵盾也则何以不序晋始失伯也凡称诸侯必先目而后凡也前有王人后无王人书曰诸侯盟于某则王人尝不与也【据首止王世子葵丘宰周公】前无吾君后有吾君书曰公防诸侯盟于某则吾君尝不与也【据僖二十一年盟薄二十七年盟宋】未始有不与者也而但曰诸侯一从而再有事也【僖二十八年围许襄十八年盟祝柯二十五年盟重丘】非一役而再有事则非凡辞也非凡辞者散辞也
　　冬徐伐莒公孙敖如莒涖盟
　　八年春王正月夏四月秋八月戊申天王崩冬十月壬午公子遂防晋赵盾盟于衡雍乙酉公子遂防雒戎盟于【有传】公孙敖如京师不至而复丙戌奔莒螽宋人杀其大夫司马【有传】
　　此公子卭也则其不名何昭公之大夫也于是襄夫人因戴武之族以杀大司马公子卭则何以称人称人杀有罪之辞也六卿和公室乐豫舍司马以让公子卭则曷为例之以有罪不名所以别其非有罪也不名所以别其非有罪则称人众辞也
　　宋司城来奔【有传】
　　大夫奔恒名之此荡意诸也则其不名何昭公之大夫也凡奔非其罪不书苟接我也不可以不书则不以同盟之例书之是故未有书官者于是官从其官司马司城是也未有书字者于是字从其字【据宋子哀】
　　九年春毛伯来求金【有传公羊传】
　　自是鲁虽不修贡周无求矣周室益衰而顷王之崩葬不见于经
　　夫人姜氏如齐二月叔孙得臣如京师辛丑葬襄王王丧卿共丧事不书此何以书夷周于晋也前年公子遂葬襄公今年叔孙得臣葬襄王是夷周于晋也是故苟常事虽季孙行父请命不书苟非常也虽叔孙得臣防葬书
　　晋人杀其大夫先都三月夫人姜氏至自齐晋人杀其大夫士縠及箕郑父楚人伐郑公子遂防晋人宋人衞人许人救郑
　　兵将尝书大夫此晋赵盾宋华耦衞孔达也曷为贬称人晋遂不竞而楚荘伯也传曰卿不书缓也以惩不恪是故凡救不书必救而无功然后书救非善辞也自是而救不胜讥矣
　　夏狄侵齐秋八月曹伯襄卒九月癸酉地震冬楚子使椒来聘【有公羊传】
　　自盂之防楚复称人此其称楚子何以其能聘也
　　秦人来归僖公成风之禭
　　成风祔姑称諡伉然如夫人矣其曰僖公成风修春秋之辞也夫人风氏薨葬我小君成风未修春秋之辞也由成风而下宣母敬嬴襄母定姒皆从旧史之文实录而已
　　葬曹共公
　　十年春王三月辛卯臧孙辰卒夏秦伐晋
　　外秦也归成风之禭使术来聘秦习于礼矣则其狄之何楚之伯秦之力也自灭庸以后秦为楚役自晋主诸夏之盟舍秦无加兵于晋者也防于夷仪之岁秦晋成而不结又明年盟于宋而南北之势成楚子曰释齐秦他国请相见也是战国之萌也于次国风退秦于魏唐之后于序书系秦于周末于作春秋由韩原之后秦帅无君大夫皆夫子所以深致意于秦也于诗存秦风于书存秦誓皆兵事于是外秦兵加于盟主秦人为之也又三十年而外郑又五十年而外晋外郑犹可也外晋甚矣
　　楚杀其大夫宜申
　　讨乱不书于是鬭宜申谋弑穆王则何以书宜申之罪为欲弑商臣也宜申之罪为欲弑商臣若此而同之他乱臣之列则溢罚矣是故蔓成然【事在昭十四年】弑者之党也杀之不书宜申弑者之雠也杀之书臣子可以知劝惩矣
　　自正月不雨至于秋七月及苏子盟于女栗冬狄侵宋楚子蔡侯次于厥貉
　　外防未有言次者【据襄元年晋侯衞侯次于戚之类】此其言次何以楚之欲图伯而未集也晋虽不竞君大夫数防而不序春秋重絶晋也防于息宋陈郑尝从楚矣已而为新城之盟则楚子犹未得志于宋陈郑也于是息防不书书及蔡次厥貉用见楚之未得志于诸侯也
　　十有一年春楚子伐麇
　　楚初书君将也自是楚师必围灭也而后贬人之
　　夏叔仲彭生防晋郤缺于承筐秋曹伯来朝公子遂如宋狄侵齐冬十月甲午叔孙得臣败狄于咸
　　内大夫将言帅师其不言帅师何危之也凡君将不言帅师重在君也言师不言君者危师之辞也【据庄八年师及齐师围郕】大夫将言帅师重在师也言将不言师者危将之辞也
　　十有二年春王正月郕伯来奔【有传】
　　此郕太子朱儒也则其曰郕伯何逆之以诸侯之礼也春秋之法苟非诸侯虽尝当国不成君也是故有衞侯朔则黔牟八年不成君有郑伯突则子仪十四年不成君虽衞叔武列于防矣犹曰衞子尔此郕太子也鲁逆以诸侯之礼吾从而志之无改焉何也唯其如二君也废立之际足以乱名实则春秋不可以弗辨苟无乱于名实则春秋不辨也春秋之作别嫌明微而已有不待辨而自见春秋何治焉郕太子朱儒鲁谓之郕伯晋太子州蒲晋谓之晋侯从而志之徒见其悖礼焉尔虽然凡诸侯奔则书复奔不书复者遂失国也失国恒名之【据庄二十四年曹羁昭二十二年蔡侯朱二十三年莒子庚舆】此其不名何以为郕伯未修春秋之辞也苟以为郕伯朱儒则是修春秋之辞矣故凡从主人则徒修春秋之辞也
　　伯来朝二月庚子子叔姬卒【有传】
　　女未嫁不卒此何以卒许嫁而絶则丧以夫人之礼也以子叔姬见僖之丧伯姬也【传言桓公来朝请絶叔姬而无絶婚则是叔姬先絶复求其次杜说非】
　　夏楚人围巢秋滕子来朝秦伯使术来聘
　　自韩原之战秦恒称人此其称秦伯何以其能聘也
　　冬十有二月戊午晋人秦人战于河曲
　　此秦伯晋赵盾也曷为贬称人亟战也【本谷梁】于是范山言于楚子曰晋君少不在诸侯北方可图也而秦晋亟战秦晋亟战而楚君将称君矣是故战必言及而不言及不以秦晋主此战也不以秦晋主此战犹曰夫人战焉耳略之也秦人白狄伐晋首从之辞也晋人及姜戎败秦师于殽敌辞也晋人秦人战于河曲略之之辞也
　　季孙行父帅师城诸及郓
　　十有三年春王正月夏五月壬午陈侯朔卒邾子蘧蒢卒自正月不雨至于秋七月太室屋坏【三传同】冬公如晋衞侯防公于沓狄侵衞十有二月己丑公及晋侯盟公还自晋郑伯防公于棐
　　十有四年春王正月公至自晋邾人伐我南鄙叔仲彭生帅师伐邾夏五月乙亥齐侯潘卒六月公防宋公陈侯衞侯郑伯许男曹伯晋赵盾癸酉同盟于新城
　　向也扈之盟不序诸侯此其复序何诸夏之志也晋救江无功救郑无功与秦亟战而楚浸强交聘于中国得蔡次厥貉矣而晋遂不竞于是公朝晋衞侯来防公还自晋郑伯来防诸夏之惧甚矣汲汲于晋而为此盟如之何勿序也以诸夏之汲汲于晋也而徒以赵盾主是盟书曰同盟同众辞也自幽以来未之有也则不予晋以主是盟之辞也
　　秋七月有星孛入于北斗公至自防晋人纳捷菑于邾弗克纳
　　此晋赵盾以诸侯之师曷为贬称人以晋为不竞也楚方交聘于上国得蔡次厥貉矣而晋区区纳亡公子于邾又以少陵长见辞于邾人自败秦于令盟于扈救郑战河曲赵盾皆不书由是讫灵公之篇兵车之防自参以上贬人之【十七年伐宋宣二年侵郑】赵盾为之也
　　九月甲申公孙敖卒于齐【有谷梁传】齐公子商人弑其君舍未逾年之君卒不书【据衞戴公】奔则但书名【据郑忽】舍未逾年何以得称君【本谷梁传】以弑罪罪商人也是故陈佗齐无知莒展舆逾年矣而不成君舍未逾年也而成君苟弑其君世子虽成君不君之苟见弑于其臣子虽未成君君之春秋之大义也
　　宋子哀来奔【有传】
　　奔大夫恒名之此其不名何昭公之大夫也
　　冬单伯如齐齐人执单伯
　　春秋书周大夫如吾大夫然内之也伯者作天下不知有王久矣于是鲁之请昭姬晋之命随防犹假宠于王室而文宣之际王卿士数有事于四方救江之役黒壤之盟王叔桓公在焉盖汲汲于晋葬僖公锡文公命赗含成风王季子来聘尤汲汲于鲁也而齐人执单伯以天子之使而见执于齐商人诸侯莫为之变焉则王室益不竞矣以天子之使而见执春秋所甚惧也王叔陈生尝相周矣晋悼公执之则何以不书传曰士鲂如京师言王叔之贰于戎也则是为京师执之也为京师执之而与执单伯同罪则溢罚矣
　　齐人执子叔姬
　　十有五年春季孙行父如晋三月宋司马华孙来盟【有传】此华耦也则其不名何昭公之大夫也
　　夏曹伯来朝齐人归公孙敖之丧六月卒丑朔日有食之鼓用牲于社单伯至自齐【有传】
　　吾大夫不至必见执而后至春秋书周大夫如吾大夫然故至单伯也
　　晋郤缺帅师伐蔡戊申入蔡【传例说在章指】
　　入不言伐言伐甚伐者也入未有书大夫者于是书郤缺始自是讫春秋入称人者邾也称国者吴越也邾吴越无大夫也是故自伐书阳处父入书郤缺侵书赵穿【宣元年】由是凡役书大夫虽大夫自为战书大夫【宣二年宋郑】甚者大夫与君战亦书大夫【宣十二年邲之战成二年鞌之战】是经之变文也
　　秋齐人侵我西鄙季孙行父如晋冬十有一月诸侯盟于扈【传例说在章指】
　　向也扈之盟赵盾为之则其不序诸侯犹曰大夫主是盟也此晋侯宋公衞侯蔡侯陈侯郑伯许男曹伯也则曷为不序散辞也新城之盟不可以不序徒以诸夏之志焉耳而晋侯不出于是楚伯成而顷王崩葬不见于春秋诸侯无统纪甚矣故终灵公之篇凡合诸侯皆散辞传曰无能为也
　　十有二月齐人来归子叔姬
　　内女来归凡三见于经此其言齐人来归子叔姬何非其罪也叔姬配昭公生舍昭公卒舍即位商人弑之于是执叔姬
　　齐侯侵我西鄙遂伐曹入其郛
　　一役而再有事不悉书也苟悉书也则以遂言之兵事言遂必天下之大故也此其言遂何齐始败夏盟也晋文公卒襄公能合诸侯灵虽不竞而新城之盟诸夏汲汲焉固结之则犹有属也而齐独为乱阶执天子之使加兵于鲁于是伐曹晋遂不竞而诸侯贰故悉书之也传曰谓诸侯不能也是故入郛皆不书【据隐五年邾郑伐宋入郛之类】于齐特书之侵我皆书人于是书齐侯异其文者异其事也
　　十有六年春季孙行父防齐侯于阳谷齐侯弗及盟【谷梁有传】夏五月公四不视朔【谷梁有传】六月戊辰公子遂及齐侯盟于郪丘秋八月辛未夫人姜氏薨毁泉台楚人秦人巴人灭庸
　　此楚子也灭犹未书君将也
　　冬十有一月宋人弑其君杵臼【有传】
　　弑未有称人者其称人何犹曰众人杀之焉耳孔父死于殇仇牧死于闵荡意诸死于昭宋为有臣子矣宋非无臣子则弑其君罪不在其臣子矣是故大夫未有书官者终昭公之篇大夫特书官而意诸不言及大夫而不书官则臣子何罪意诸而言及则昭公疑于殇闵然则宋公孰弑襄夫人也贼由夫人使之若众人然以是为君不君也是故立公子鲍而鲍免于首恶之名春秋无讥焉尔于是司城须奉昭公子以为乱而鲍杀之须母弟也杀母弟不书以是为鲍宜立者也
　　十有七年春晋人衞人陈人郑人伐宋【有传】
　　此晋荀林父衞孔达陈公孙宁郑石楚也曷为贬称人不予以讨贼之义也宋贼无主名宜若勿讨则其责诸侯以讨之何子弑父凡在宫者杀无赦臣弑君凡在官者杀无赦众人弑其君亦勿罪臣子而已矣贼奈何勿讨也贼可以勿讨则昭公书葬矣贼可以勿讨而书葬其惟鲁初葬灵乎二君之祸非其国臣子为之也
　　夏四月癸亥葬我小君声姜齐侯伐我西鄙六月癸未公及齐侯盟于谷诸侯防于扈【有传】秋公至自谷冬公子遂如齐
　　十有八年春王二月丁丑公薨于台下秦伯防卒夏五月戊戌齐人弑其君商人
　　商人之罪尝着于春秋曷为书弑如他君久矣其为君也春秋位号从主人不以正不正未尝有国虽郑忽不可不谓之世子尝有国虽商人不可不谓之君然则商人无罪欤以蔡般之见杀宜不名而名之则商人罪不容诛矣然则齐侯孰弑阎职邴歜也阎职邴歜微不称盗而称齐人所以罪商人也君商人人阎职邴歜其实各得其天矣
　　六月癸酉葬我君文公秋公子遂叔孙得臣如齐冬十月子卒【有传】
　　恶位未定则其称子卒何成之为在丧之君也凡君在丧恒称子犹未葬也则称子某【庄公子般襄公子野】于是公子遂杀恶而立宣公故成之为在丧之君以弑罪罪宣公也
　　夫人姜氏归于齐季孙行父如齐莒弑其君庶其弑未有书国者其称国何犹曰国其国也而以自弑焉尔称人罪不在臣子称国罪不在众人矣然则莒子孰弑太子仆也莒子生太子仆又生季佗爱季佗而黜仆而以自祸众人何罪焉故凡称国必易树子杀大臣者也树子吾贰也大臣吾股肱也亲莫亲于斯贵莫贵于斯贼由斯人是自贼也







　　陈氏春秋后传
　　钦定四库全书
　　春秋后传卷七　　　　宋　陈傅良　撰
　　宣公
　　元年春王正月公即位公子遂如齐逆女三月遂以夫人妇姜至自齐【有传说在章指】夏季孙行父如齐晋放其大夫胥甲父于衞公防齐侯于平州公子遂如齐六月齐人取济西田
　　外取邑不书虽取诸我不书【据传襄二十六年齐取我髙鱼】必有归之者也然后书是故济西田书取讙阐书取
　　秋邾子来朝楚子郑人侵陈遂侵宋
　　书遂伐楚言志不在蔡也书遂侵宋言志不在陈也【説在僖四年】南北之势于是始也后十五年而宋楚平后五十年而晋赵武楚屈建同盟于宋诸夏之君分为晋楚之从矣南北之势于是始故谨书之也自是讫春秋师再有事无言遂者矣言遂者非与国伐盟主【齐侯伐衞遂伐晋事在襄二十三年】则盟主伐与国也【晋士鞅侵郑遂侵衞传曰衞叛晋也事在定八年】
　　晋赵盾帅师救陈
　　书救陈何楚由是始伯也于是楚救皆不书【据传蒍贾救郑鬬椒救郑之类】
　　宋公陈侯衞侯曹伯防晋师于棐林伐郑
　　此晋赵盾以诸侯之师伐郑则其曰宋公陈侯衞侯曹伯防伐郑何大夫初用诸侯也灵公之世兵车之防自参以上贬人之于是黜赵盾以其用诸侯也春秋不以大夫用诸侯故书曰晋赵盾帅师救陈宋公陈侯衞侯曹伯防晋帅于棐林伐郑则不以大夫用诸侯之辞也【公羊曷为不言赵盾之师君不防大夫之辞也】
　　冬晋赵穿帅师侵崇晋人宋人伐郑
　　二年春王二月壬子宋华元帅师及郑公子归生帅师战于大棘宋师败绩
　　战未有书大夫者于是书宋华元郑公子归生大夫初主战也自此战皆书大夫战不书大夫者吴也吴无大夫也
　　获宋华元【说在获晋侯】秦师伐晋夏晋人宋人衞人陈人侵郑
　　此晋赵盾用诸侯之师曷为贬称人以晋为甚不竞也楚方图伯而晋以大夫用诸侯由是兵车之防自参以上皆贬之而自柳棼之役楚皆称子矣【九年】
　　秋九月乙丑晋赵盾弑其君夷臯【三传同】冬十月乙亥天王崩
　　三年春王正月郊牛之口伤改卜牛牛死乃不郊犹三望葬匡王楚子伐陆浑之戎
　　窥周室也
　　夏楚人侵郑秋赤狄侵齐宋师围曹冬十月丙戌郑伯兰卒葬郑穆公
　　四年春王正月公及齐侯平莒及郯莒人不肯公伐莒取向【有谷梁传】
　　秦伯稻卒夏六月乙酉郑公子归生弑其君夷【传例说在章指】首弑君者公子宋也则其蔽罪于归生何归生为正卿而宋有无君之心非归生孰禁之于归生乎谋先然而弗禁则贼由归生而已矣是故归生之弑公子宋啓之不以罪宋而罪归生喜之弑公子鱄啓之不以罪鱄而罪喜董史书赵盾孔子取焉盖有合于春秋
　　赤狄侵齐秋公如齐公至自齐冬楚子伐郑
　　五年春公如齐夏公至自齐秋九月齐髙固来逆叔姬【有传】
　　公自主之也于是公如齐髙固使齐侯止公请叔姬焉则髙固伉也【从谷梁传】
　　叔孙得臣卒冬齐髙固及子叔姬来
　　凡来讥也非归宁之辞
　　楚人伐郑
　　六年春晋赵盾衞孙免侵陈
　　赵盾之罪尝着于春秋其再见曷为无贬自宋万而下无讨贼者则九人而已矣
　　夏四月秋八月螽冬十月
　　七年春衞侯使孙良夫来盟夏公防齐侯伐莱秋公至自伐莱【传例说在章指】大旱冬公防晋侯宋公衞侯郑伯曹伯于黒壤【有传】
　　晋灵公之防同皆不序自黒壤而下复序诸侯何也垂陇之役初以大夫防盟自以大夫防盟而后不序诸侯不序诸侯犹责伯者也终灵公之篇则诸侯无贬矣以其不胜贬序之可也是故春秋自隐而下君恒称君贬人之故诸侯多贬辞焉自文而下大夫恒称大夫贬人之故大夫多贬辞焉诸侯不胜贬则政在大夫矣大夫不胜贬则陪臣执国命矣
　　八年春公至自防夏六月公子遂如齐至黄乃复【有公羊传】辛巳有事于太庙仲遂卒于垂
　　大夫卒恒称名则其兼字之何自是仲氏世为卿故讥之也【本刘氏】其不言公子仲遂蒙上文也大夫卒竟内不地【据定五年季孙意如卒于房】竟外地【据成十七年公孙婴齐卒于貍脤】
　　壬午犹绎万入去籥【有公羊传】戊子夫人嬴氏薨晋师白狄伐秦楚人灭舒蓼秋七月甲子日有食之旣冬十月己丑葬我小君敬嬴雨不克葬庚寅日中而克葬【谷梁有传】城平阳楚师伐陈
　　九年春王正月公如齐公至自齐夏仲孙蔑如京师齐侯伐莱秋取根牟
　　取言公【据四年伐莒取向以前皆言公】取不言公非公命也自宣而下征伐在大夫矣【此年取根牟成六年取鄟襄十三年取邿皆微国也】
　　八月滕子卒九月晋侯宋公衞侯郑伯曹伯防于扈晋荀林父帅师伐陈辛酉晋侯黒臀卒于扈
　　诸侯卒虽不出竟地之
　　冬十月癸酉衞侯郑卒宋人围滕楚子伐郑晋郤缺帅师救郑
　　书救郑何楚伯也元年救陈今年救郑而辰陵之盟序陈郑于楚子之下遂以诸侯予楚矣
　　陈杀其大夫泄冶【谷梁有传】
　　十年春公如齐公至自齐齐人归我济西田夏四月丙辰日有食之己巳齐侯元卒齐崔氏出奔衞【传例说在章指公羊世卿非是】公如齐五月公至自齐癸巳陈夏徴舒弑其君平国六月宋师伐滕公孙归父如齐葬齐惠公晋人宋人衞人曹人伐郑秋天王使王季子来聘
　　自顷王而下王室无聘鲁者于是再聘而王季子实来则已尊矣
　　公孙归父帅师伐邾取绎
　　取根牟不书师此其书归父何伐邾犹公命也取绎非公命也宣公而下征伐在大夫故自取绎凡取皆不书其人【据昭元年传季武子伐莒取郓但书取】自伐凡伐皆不书公
　　大水季孙行父如齐冬公孙归父如齐齐侯使国佐来聘饥楚子伐郑
　　十有一年春王正月夏楚子陈侯郑伯盟于辰陵序楚子于陈侯郑伯之上初予楚以伯也
　　公孙归父防齐人伐莒秋晋侯防狄于櫕函
　　此外防也曷为书之如吾君内之也楚方倡义于天下而晋孜孜于羣狄至往防焉晋卑甚矣是故楚庄王之春秋晋有诸侯之事不悉书也于宣三年晋侯伐郑不书五年荀林父伐陈不书
　　冬十月楚人杀陈夏徴舒
　　楚亟称子矣自宋万而下无讨贼者虽讨之不以其罪且百年于此则楚之讨夏徴舒其不曰楚子何春秋之法惟讨贼不以内外贵贱恒称人是故杀大夫恒称国或称人杀他国之大夫恒称人或称君【据昭四年杀庆封】惟讨贼讫春秋称人以是为国人杀之也
　　丁亥楚子入陈
　　于是楚子为陈夏氏故伐陈谓陈人无动将讨于少西氏遂入陈杀夏徴舒则曷为不书入而后杀【据晋文先书入曹后书执曹伯】予之以讨贼之义也书入而后杀是以利陈累庄王也不以利陈累庄王则讨贼一事也入一事也入虽君将贬人之于是称楚子楚强甚矣终荘王一篇虽围灭无贬辞固进楚也亦忧楚也
　　纳公孙宁仪行父于陈
　　凡奔非其罪纳之者罪也则但书纳公孙宁仪行父与君淫者也则其不书奔何微二子则楚师不出徴舒不讨灵公不葬然则宜纳者也则其书纳何二子足以免于奔而已矣而纳之者楚子之过也
　　十有二年春葬陈灵公楚子围郑夏六月乙卯晋荀林父帅师及楚子战于邲晋师败绩
　　大夫尝主战矣犹未敌君也以大夫敌君于是始甚矣大夫强也鞌之战不惟敌君且盟齐于师矣
　　秋七月冬十有二月戊寅楚子灭萧晋人宋人卫人曹人同盟于清丘【有传】
　　此晋先縠宋华椒衞孔逹也曷为贬称人犹曰人自为盟也人自为盟自鹿上以来未之有也于是再见其再见何中国久无伯也由救郑之后大夫防伐自参以上皆不书至是防盟亦不书矣
　　宋师伐陈衞人救陈
　　十有三年春齐师伐莒夏楚子伐宋秋螽冬晋杀其大夫先縠
　　十有四年春衞杀其大夫孔达
　　清丘之盟晋以衞之救陈晋讨焉孔达曰苟利社稷请以我説于是自杀衞人以说于晋而告于诸侯称国以杀其君意也是故苟其君意虽孔达书杀苟非君意虽公子遂为宣公杀惠伯不书也
　　夏五月壬申曹伯寿卒晋侯伐郑秋九月楚子围宋葬曹文公冬公孙归父防齐侯于谷
　　十有五年春公孙归父防楚子于宋
　　吾大夫始特防楚也
　　夏五月宋人及楚人平
　　凡平不书必关于天下之故也而后书有与楚平者矣于陈不书【文九年】于郑不书【宣十年】至宋始书之宋尝及楚平矣【僖二十四年宋及楚平】至荘王始书之必宋从楚必荘王得宋天下将有南北之势春秋特致意焉
　　六月癸卯晋师灭赤狄潞氏以潞子婴儿归
　　楚灭国书君将矣此其称师何灭国之大夫犹贬也是故荀林父灭潞氏不书随防灭甲氏不书灭国以其君归皆称爵如楚人灭子奔黄楚人灭顿以顿子牂归楚人灭胡以胡子豹归苐言奔者不名之以归者名之
　　秦人伐晋
　　此秦伯也【桓公】
　　王札子杀召伯毛伯【谷梁有传】
　　两下相杀虽王卿士不书【据传昭十二年刘献公杀甘悼公十八年毛得杀毛伯过之类】此何以书斥王之辞也于是王孙苏与召氏毛氏争政使王子杀召戴公及毛伯衞王孙家人也而争政王子一日而杀二卿则讥不但在其人也是故终春秋才一再书之王札子杀召伯毛伯陈侯之弟招杀陈世子偃师皆斥君之辞也【传云王子捷】
　　秋螽仲孙蔑防齐髙固于无娄初税【三传同从公羊】冬蝝生饥【有传】
　　十有六年春王正月晋人灭赤狄甲氏及留吁
　　此士防也于是献狄俘晋侯请于王王以黻冕命士防将中军且为太傅则何以亦书人灭终不可以无贬也
　　夏成周宣榭火【有传谷梁周灾不志非是】秋郯伯姬来归冬大有年十有七年春王正月庚子许男锡我卒丁未蔡侯申卒夏葬许昭公葬蔡文公六月癸卯日有食之己未公防晋侯衞侯曹伯邾子同盟于断道
　　同盟至新城而再见断道之后不曰同盟者寡矣
　　秋公至自防冬十有一月壬午公弟叔肸卒【公谷左氏母弟称弟例不取】
　　公弟者何非见大夫也【本何休】非大夫不卒而卒叔贤之也【本谷梁】贤之所以恶宣公也凡先君之子称公子有谓称弟是故宋地辰兄弟也一篇之间讥称宋公之弟辰无讥则从其恒称为公子地陈公子招一人也讥称陈侯之弟招无讥则从其恒称为公子招故不弟称弟不友称弟不弟称弟传曰陈侯之弟招杀陈世子偃师罪在招也不友称弟传曰秦伯之弟鍼出奔晋罪秦伯也叔称弟恶宣公也
　　十有八年春晋侯衞世子臧伐齐公伐
　　自是内不言君将征伐在大夫矣
　　夏四月秋七月邾人戕鄫子于鄫甲戌楚子旅卒【有公羊传】公孙归父如晋冬十月壬戌公薨于路寝归父还自晋【有传】至笙遂奔齐【三传同】



　　陈氏春秋后传
<经部,春秋类,陈氏春秋后传>
　　钦定四库全书
　　春秋后传卷八　　　　　宋　陈傅良　撰成公
　　元年春至正月公即位二月辛酉葬我君宣公无冰三月作邱甲
　　邱甲何邱自为甲也二十五人为两四两为卒卒出长毂一乗也于甸乎取之于是有甲士【魏武帝孙子甲士三人歩卒七十二人炊子守装子之类又二十五人是一乗也】邱十六井也而自为甲是邱赋一乗也大司马之制上地家可用三人中地二家五人下地家二人皆胜兵也必四邱之甸也而后备一卒出长毂一乗则是从征少而休多也作邱甲休少而从征多矣
　　夏臧孙许及晋侯盟于赤棘秋王师败绩于茅戎战然后言败绩此不战何以书败绩言自败也凡王有事讥不在诸侯【出居于郑之类】诸侯有事讥不在臣子【弃其师之类】则以自致之文书之虽有敌国亦自致也梁亡齐人殱于遂王师败绩于茅戎无敌国之辞也昔者伐郑桓王不言败绩讳之也则曷不为定王讳昔者讨不庭则君子何忍言之于是晋人平戎既拜成矣刘康公徼戎遂伐之败焉是故不讳书曰败绩于茅戎而刘康公但称师
　　冬十月
　　二年春齐侯伐我北鄙夏四月丙戌卫孙良夫帅师及齐师战于新筑卫师败绩
　　卫书大夫帅师于是始大夫强也良夫世为卿至林父出其君入于戚以叛是故虽孔逹不言帅师【见文元年】必若良夫而后言帅师
　　六月癸酉季孙行父臧孙许叔孙侨如公孙婴齐帅师防晋郤克卫孙良夫曹公子首及齐侯战于鞌齐师败绩秋七月齐侯使国佐如师己酉及国佐盟于袁娄凡帅非卿不书【据传文三年晋救江书阳处父不书先仆襄十七年卫伐曹书石买不书孙蒯之类】虽卿也非元帅亦不书【据传襄元年围宋彭城书晋栾黡不书荀偃宣二年战大棘书宋华元不书乐吕之类】书四卿是各自帅也防伐不言帅师此其言帅师何四卿并出各自为帅也自文之季年而无使介至是而无将佐鲁三家之势成矣于是卫未有大夫将书孙良夫曹无大夫书公子首而赏鞌之功晋于是有六卿征伐在大夫不独鲁也以四国之臣战齐君甚矣鞌战之忿也齐桓合九国之师以临楚屈完来盟于师桓不欲以临楚盟屈完也退而盟召陵齐侯使国佐如师进师于袁娄而后盟国佐且夫屈完不言使而国佐言使屈完不言使而退盟之于召陵以礼于楚子国佐言使而进盟之于袁娄以偪齐君桓公之所不敢而四国之臣敢为之甚矣鞌战之忿也
　　八月壬午宋公鲍卒庚寅卫侯速卒取汶阳田冬楚师郑师侵卫十有一月公防楚公子婴齐于蜀
　　凡吾君防诸侯则有大夫得称其大夫【僖二十五年莒庆二十六年卫甯速】苟无诸侯则不以大夫敌吾君是故莒无大夫则曰莒人【浮来】齐有大夫则曰齐大夫【蔇】及高徯盟及晋处父盟始以大夫敌吾君矣皆不言公以是为齐晋之讥则讳公焉耳此其曰公防楚公子婴齐是公自与婴齐夷也于楚之防盂公后诸侯至于楚之防宋公亦后诸侯至鲁犹重从楚也公与婴齐夷楚何讥焉不足为公讳焉尔是故自屈完以来楚大夫皆无氏族也而书公子自婴齐始
　　丙申公及楚人秦人宋人陈人卫人郑人齐人曹人邾人薛人鄫人盟于蜀
　　此楚公子婴齐蔡侯许男宋华元陈公孙宁卫孙良夫郑公子去疾也曷为贬称人楚大夫初防盟也是故诸侯之大夫复不序晋大夫初防盟则不言公楚大夫初防盟则其言公何公固与婴齐夷矣无足讳焉尔
　　三年春王正月公防晋侯宋公卫侯曹伯伐郑辛亥葬卫穆公二月公至自伐郑甲子新宫灾三日哭【公羊有传】乙亥葬宋文公夏公如晋郑公子去疾帅师伐许
　　郑初书大夫将也
　　公至自晋秋叔孙侨如帅师围棘【公羊有传】
　　不言叛内言围皆叛也
　　大雩晋郤克卫孙良夫伐廧咎如【有传】冬十有一月晋侯使荀庚来聘卫侯使孙良夫来聘丙午及荀庚盟聘而遂盟之于是始
　　丁未及孙良夫盟郑伐许
　　外郑也其外之何楚之伯郑人为之也由齐桓以来争郑于楚桓公卒郑始朝楚诸夏之服于楚郑为乱阶也至辰陵郑帅诸夏而事楚矣败晋于邲盟十四国之君大夫于蜀皆郑为之是故外秦而后外郑微秦郑中国无荆祸矣
　　四年春宋公使华元来聘三月壬申郑伯坚卒伯来朝夏四月甲寅臧孙许卒公如晋葬郑襄公秋公至自晋冬城郓郑伯伐许【称郑伯説见桓十三年】
　　五年春王正月叔姬来归仲孙蔑如宋夏叔孙侨如防晋荀首于谷梁山崩秋大水冬十有一月己酉天王崩十有二月己丑公防晋侯齐侯宋公卫侯郑伯曹伯邾子伯同盟于虫牢
　　六年春王正月公至自防二月辛巳立武宫【公羊有传】取鄟卫孙良夫帅师侵宋夏六月邾子来朝公孙婴齐如晋壬申郑伯费卒秋仲孙蔑叔孙侨如帅师侵宋楚公子婴齐帅师伐郑
　　楚初书大夫将也自是必围灭也而后贬人之
　　冬季孙行父如晋晋栾书帅师救郑
　　晋尝救郑矣不书【宣十年士防救郑】于是书救何郑不服也郑自辰陵无役不从楚败晋于邲盟诸侯之大夫于蜀再伐许春秋于是狄郑虫牢之盟郑始服而楚人争郑未巳也今年救郑明年合九国之众以复救郑而郑伯防楚公子成于邓于是执郑伯杀行人伯蠲而郑不急君晋于是归郑伯使钟仪合晋楚之成矣
　　七年春王正月鼷防食郊牛角改卜牛鼷防又食其角乃免牛吴伐郯【有传】
　　吴初入伐中国也
　　夏五月曹伯来朝不郊犹三望秋楚公子婴齐帅师伐郑公防晋侯齐侯宋公卫侯曹伯莒子邾子伯救郑八月戊辰同盟于马陵公至自防吴入州来
　　吴楚之交兵不书【据传伐楚伐巢伐徐子重七奔命】至是始书之传曰是以始大通吴于上国晋人为之也盟于蒲景公将始防吴吴不至于钟离而后至盟于鸡泽悼公又逆吴子吴不至于戚而后至吴之为蛮久矣其不敢自列于诸夏而晋求之急将以罢楚也楚罢晋亦不复伯矣入州来不可以不录其始也
　　冬大雩卫孙林父出奔晋
　　八年春晋侯使韩穿来言汶阳之田归之于齐晋栾书帅师侵蔡公孙婴齐如莒宋公使华元来聘夏宋公使公孙寿来纳币晋杀其大夫赵同赵括秋七月天子使召伯来赐公命冬十月癸卯叔姬卒
　　内女为夫人恒书卒其不言卒者出也叔姬尝出矣则曷为书卒以伯之来逆丧则不可以不卒也
　　晋侯使士燮来聘叔孙侨如防晋士燮齐人邾人伐郯卫人来媵
　　媵何以书公亲与为礼也媵细故也人微者也以微者行细故而公亲受之则不可不书也是故苟不亲虽改葬惠公隐弗临不书苟亲之虽卫人晋人齐人来媵书然则媵者无讥与媵必以同姓齐人悖矣
　　九年春王正月伯来逆叔姬之丧以归公防晋侯齐侯宋公卫侯郑伯曹伯莒子伯同盟于蒲公至自防二月伯姬归于宋夏季孙行父如宋致女晋人来媵秋七月丙子齐侯无野卒晋人执郑伯晋栾书帅师伐郑冬十有一月葬齐顷公楚公子婴齐帅师伐莒庚申莒溃楚人入郓
　　此婴齐也向也于防蜀称婴齐于盟称人今也于伐莒称婴齐于入郓称人一人之身俄而进退焉春秋之于楚无所不尽其辞也庄王之篇围灭无贬辞庄王卒春秋志楚强而已矣是故于柏举战称人奔称囊瓦
　　秦人白狄伐晋郑人围许城中城
　　十年春卫侯之弟黒背帅师侵郑夏四月五卜郊不从乃不郊五月公防晋侯齐侯宋公卫侯曹伯伐郑齐人来媵丙午晋侯獳卒秋七月公如晋【説在文二年】冬十月十有一年春王三月公至自晋晋侯使郤犫来聘己丑及郤犫盟夏季孙行父如晋秋叔孙侨如如齐冬十月十有二年春周公出奔晋【有传】
　　周公楚也王卿士虽奔不名必王子也而后名王子奔必尝与废立者也王人奔不言出言出必尝去位者也非王人也则不在其国而后不言出【据公孙敖公孙归父晋先蔑】
　　夏公防晋侯卫侯于泽秋晋人败狄于交刚
　　中国败外域皆不书唯晋特书之特书晋者病晋也楚方聘鲁平宋合诸侯之大夫于蜀讨陈夏徴舒观兵于雒矣而晋区区争地于羣狄是故宣成之春秋晋有事于秦楚或略不书而甚详于灭狄以是为晋衰也晋之衰诸夏之忧也
　　冬十月
　　十有三年春晋侯使郤锜来乞师
　　外乞师不书必盟主也而后书乞卑词也见晋之无以令与国也
　　三月公如京师【公羊有传注非是】夏五月公自京师遂会晋侯齐侯宋公卫侯郑伯曹伯邾人滕人伐秦
　　于是战于麻隧秦师败绩则其但书伐何畧之也自外秦以来秦晋之相加兵皆略之是故战于麻隧秦师败绩但书伐秦战于栎晋师败绩但书伐晋以为不足详焉尔
　　曹伯卢卒于师秋七月公至自伐秦冬葬曹宣公十有四年春王正月莒子朱卒夏卫孙林父自晋归于卫秋叔孙侨如如齐逆女郑公子喜帅师伐许九月侨如以夫人妇姜氏至自齐
　　夫人妇姜氏有姑之恒称也若妾姑也则不书氏是故有成风则出姜不氏有敬嬴则穆姜不氏所以别嫡姑也
　　冬十月庚寅卫侯臧卒秦伯卒
　　十有五年春王二月葬卫定公三月乙巳仲婴齐卒【公羊有传】癸丑公防晋侯卫侯郑伯曹伯宋世子成齐国佐邾人同盟于戚晋侯执曹伯归于京师【凡例非是説在章指】
　　执未有称爵者此其称晋侯何讨有罪也曹伯之罪不着于春秋曷为以讨辞书之曹伯杀太子而自立者也然则负刍之罪曷不着于春秋曹伯卢卒未有即位者公子与太子争立犹两下相杀而已矣书杀太子是有二尊也犹两下相杀而已矣则其讨之何不讨之则嫡庶之乱将接迹于天下矣是故特书晋侯
　　公至自防夏六月宋公固卒楚子伐郑秋八月庚辰葬宋共公宋华元出奔晋宋华元自晋归于宋【洞林本不复出宋华元】宋杀其大夫山【有传】
　　于是华元使华喜公孙师帅国人攻荡氏杀子山则何以称国称国杀无罪之辞也荡泽弱公室则曷为例之以无罪不氏所以别其非无罪也不氏所以别其非无罪也则称国有司法守之辞也
　　宋鱼石出奔楚
　　于是鱼石向为人鳞朱向带鱼府出奔楚则其但书鱼石何凡奔必有罪也众不可以胜罪则罪此甚焉鱼石以楚师伐宗国入彭城为宋患之日久是以甚鱼石也
　　冬十有一月叔孙侨如防晋士燮齐髙无咎宋华元卫孙林父郑公子防邾人防吴于钟离
　　晋初以诸侯之大夫防吴也传曰始通吴也于是大夫自为防矣殊防齐桓公所以尊王世子也齐桓公以殊防防王世子厉公以殊防防吴吴之为蛮久矣而与王世子同文甚矣厉公之为中国患也
　　许迁于叶
　　于是楚公子申迁许于叶则其曰许迁于叶何以其从夷狄虽迁之犹自迁也是故迁于夷以公子弃疾迁于白羽以王子胜皆以自迁之文书之
　　十有六年春王正月雨木冰【谷梁有传】夏四月辛未滕子卒郑公子喜帅师侵宋六月丙寅朔日有食之晋侯使栾黡来乞师甲午晦晋侯及楚子郑伯战于鄢陵楚子郑师败绩【二传同楚不言师从公谷】楚杀其大夫公子侧秋公防晋侯齐侯卫侯宋华元邾人于沙随不见公【谷梁有传】公至自防公防尹子晋侯齐国佐邾人伐郑
　　防伐未有书王人者此其书尹子何初以王卿士与伐也春秋不以诸侯用王师虽齐桓不得与单伯序也阳处父之救江也王叔桓公不书虽前年伐秦之役刘子成子犹不书也于是厉公恣矣初以尹子与齐国佐邾人序甚矣厉公之无道也
　　曹伯归自京师
　　执君不名归然后名之此其不名何以京师释之也负刍有罪矣而京师释之则异于他归者矣不名之可也
　　九月晋人执季孙行父舍之于苕邱冬十月乙亥叔孙侨如出奔齐十有二月乙丑季孙行父及晋郤犫盟于扈公至自防乙酉刺公子偃
　　刺公子偃杀有罪之辞也【从啖氏】公子买戍卫不卒戍刺之杀无罪之辞也春秋序事而不言故言故皆讥也
　　十有七年春卫北宫括帅师侵郑夏公防尹子单子晋侯齐侯宋公卫侯曹伯邾人伐郑
　　王人未有书二卿者书二卿皆与伐也
　　六月乙酉同盟于柯陵
　　其不指言诸侯何二子与盟也言诸侯则疑于葵邱狄泉之盟讳王子虎于是不讳曷为不讳防伐未有书王人者唯晋厉公特书之防盟不足讳焉尔是故书同盟其尹子之盟与抑厉公之盟与莫适为主之辞也
　　秋公至自防齐髙无咎出奔莒九月辛丑用郊晋侯使荀防来乞师冬公防单子晋侯宋公卫侯曹伯齐人邾人伐郑十有一月公至自伐郑壬申公孙婴齐卒于貍脤十有二月丁巳朔日有食之邾子貜且卒晋杀其大夫郤锜郤犫郤至楚人灭舒庸
　　此公子橐师也
　　十有八年春王正月晋杀其大夫胥童庚申晋弑其君州蒲
　　晋侯孰弑栾书中行偃也晋侯一日而尸三卿又执书偃将杀之而以自祸是故称国楚商臣杀鬭勃而后弑君晋栾书中行偃杀胥童而后弑君春秋不列于孔父以是为不能与其君存亡者也然则书晋杀胥童不书楚杀鬭勃何也书杀胥童以累州蒲也不书杀鬬勃不以累頵也州蒲称国以弑而弑頵斥商臣二君之所以异也是故弑不言故弑而言故有自来者矣晋杀其大夫郤锜郤犫郤至晋杀其大夫胥童晋弑其君州蒲蔡杀其大夫公子驷蔡放其大夫公孙猎盗杀蔡侯申春秋书弑未有详于此者也
　　齐杀其大夫国佐公如晋夏楚子郑伯伐宋宋鱼石复入于彭城
　　奔大夫复不书【据文十一年宋荡意诸昭五年秦后子之类】庄闵而上有书归若入者矣则皆不书奔者也【郑突曹赤齐小白蔡季许叔鲁季子之类】奔而言归自卫元咺始元咺讼其君者也虽然归犹言自也若宋鱼石晋栾盈是贼而已矣是故鱼石不言自楚栾盈不言自齐
　　公至自晋晋侯使士匄来聘秋伯来朝八月邾子来朝筑鹿囿己丑公薨于路寝冬楚人郑人侵宋【此楚公子婴齐也】晋侯使士鲂来乞师十有二月仲孙蔑会晋侯宋公卫侯邾子齐崔杼同盟于虚朾
　　崔杼尝奔卫不言归其再见何齐纳以为大夫也向也曰崔氏今曰崔杼则已为大夫也齐之祸灵公为之也前年逐髙无咎今年杀国佐而杼当国已而杀髙厚齐无世臣矣于是伐莒伐鲁皆杼帅师焉而后弑齐之祸灵公为之也
　　丁未葬我君成公







　　春秋后传卷八
　　钦定四库全书
　　春秋后传卷九　　　　宋　陈傅良　撰
　　襄公
　　元年春王正月公即位仲孙蔑防晋栾黡宋华元卫甯殖曹人莒人邾人滕人薛人围宋彭城【有传并公羊谷梁传】夏晋韩厥帅师伐郑仲孙蔑防齐崔杼曹人邾人人次于鄫
　　防伐未有言次者【据成十六年晋伐郑诸侯之师次于郑西我师次于督扬】此其言次何从晋而未决也悼承厉公之烈盟虚朾遂合诸侯讨宋鱼石争彭城于楚天下知乡方矣而五国之大夫犹未以其众防韩厥之师是有待也亦以见再伯之难也
　　秋楚公子壬夫帅师侵宋九月辛酉天王崩邾子来朝冬卫侯使公孙剽来聘晋侯使荀防来聘
　　二年春王正月葬简王郑师伐宋夏五月庚寅夫人姜氏薨六月庚辰郑伯防卒晋师宋师卫甯殖侵郑秋七月仲孙蔑防晋荀防宋华元卫孙林父曹人邾人于戚己丑葬我小君齐姜叔孙豹如宋冬仲孙蔑防晋荀防齐崔杼宋华元卫孙林父曹人邾人滕人薛人小邾人于戚遂城虎牢楚杀其大夫公子申
　　三年春楚公子婴齐帅师伐吴
　　于是楚伐吴吴人伐楚取驾则其但书伐吴何春秋于晋楚之际严矣于吴楚未尝无差等也是故楚伐吴悉书之吴伐楚必若遏也门于巢卒而后书
　　公如晋夏四月壬戌公及晋侯盟于长樗公至自晋六月公防单子晋侯宋公卫侯郑伯莒子邾子齐世子光己未同盟于鸡泽陈侯使袁侨如防戊寅叔孙豹及诸侯之大夫及陈袁侨盟
　　以大夫盟袁侨晋侯不欲袁侨诎诸侯也虽然有诸侯在而大夫盟于是始晋悼公为之也诸侯在焉而大夫自为盟而后大夫専盟矣大夫专盟自宋始【余从谷梁】
　　秋公至自防冬晋荀防帅师伐许
　　四年春王三月己酉陈侯午卒夏叔孙豹如晋秋七月戊子夫人姒氏薨葬陈成公八月辛亥葬我小君定姒冬公如晋陈人围顿
　　五年春公至自晋夏郑伯使公子发来聘叔孙豹鄫世子巫如晋【有传】仲孙蔑卫孙林父防吴于善道秋大雩楚杀其大夫公子壬夫
　　传曰君子谓楚共王于是不刑庄王卒以大夫盟诸侯纳宋鱼石杀公子侧公子申公子壬夫楚遂不竞而晋复霸是故晋悼公之春秋楚有诸侯之事亦不悉书也于襄三年公子何忌侵陈不书四年彭名侵陈不书
　　公防晋侯宋公陈侯卫侯郑伯曹伯莒子邾子滕子薛伯齐世子光吴人鄫人于戚
　　于是盟于戚吴初与诸侯盟也不书盟为晋讳也吴晋之盟春秋终讳之【见哀十三年】蒲之役将始防吴吴不至【事在成九年传】鸡泽之役又逆吴子吴子不至吴固不敢自列于诸夏也而晋求之急吴始称人序于鄫人之上于是至柤【十年】又殊防之晋厉公以殊防防吴未足为中国患也悼公复以殊防防吴吴于是灭州来败顿胡沈蔡陈许之师灭巢入郢矣
　　公至自防冬戍陈
　　戍不书【桓六年戍齐宣十年戍郑之类】晋悼公之戍陈郑也特书之君子以悼公之伯业桓文之所不屑为也桓公不战而屈楚文公战而屈楚自悼公而通吴以制楚矣防于戚于向于柤皆东竟也而又戍陈郑以守之楚诚强而晋亦诚下防也
　　楚公子贞帅师伐陈公防晋侯宋公卫侯郑伯曹伯齐世子光救陈
　　书救陈何陈不服也陈自辰陵不与诸夏之防三十年矣悼公伯而鸡泽之盟袁侨至戚之防陈侯至诸侯为之戍陈而楚有公子贞之师于是救陈又明年防于鄬陈侯逃归自是凡防同无陈矣
　　十有二月公至自救陈辛未季孙行父卒
　　六年春王三月壬午伯姑容卒【有传説在章指】夏宋华弱来奔秋葬桓公滕子来朝莒人灭鄫冬叔孙豹如邾季孙宿如晋十有二月齐侯灭莱
　　七年春郯子来朝夏四月三卜郊不从乃免牲小邾子来朝城费秋季孙宿如卫八月螽冬十月卫侯使孙林父来聘壬戌及孙林父盟楚公子贞帅师围陈
　　楚虽围国尝书君将矣于是书大夫楚强甚矣
　　十有二月公防晋侯宋公陈侯卫侯曹伯莒子邾子于鄬郑伯髠顽如防未见诸侯丙戌卒于鄵
　　此公子騑弑其君也则其书卒何以君薨赴也【本杜预】君弑矣晏然讣于他国但如恒丧自郑騑始甚矣无人纪也而郑之臣子听焉自有讨贼至于不讨自不讨矣至于赴告如恒防春秋之所甚惧也是故书卒所以诛郑之臣子听贼之所为也夫春秋之法苟有逆意于其君虽自杀也【据楚頵防】亦书弑此弑也吾从而卒之则何以传信于万世不卒之无以着郑人之心也崔杼弑其君齐太史书之杼杀之其弟嗣书之南史执简以往陈恒弑其君孔子沐浴而朝告于哀公曰请讨之弑君天下之大变也名在诸侯之防谁能没之史见其事春秋着其心则后世有考焉矣
　　陈侯逃归
　　八年春王正月公如晋夏葬郑僖公郑人侵蔡获蔡公子燮【有谷梁传】
　　此郑公子发也贬人之
　　季孙宿防晋侯郑伯齐人宋人卫人邾人于邢邱【有传】此齐髙厚宋向戍卫甯殖也其称人何不以大夫敌盟主也不以大夫敌盟主桓文之盛也自同盟于戚而大夫与诸侯序矣于是再见其再见何复予晋以伯也传曰大夫不书尊晋侯也
　　公至自晋莒人伐我东鄙秋九月大雩冬楚公子贞帅师伐郑晋侯使士匄来聘
　　九年春宋灾夏季孙宿如晋五月辛酉夫人姜氏薨秋八月癸未葬我小君穆姜冬公防晋侯宋公卫侯曹伯莒子邾子滕子薛伯伯小邾子齐世子光伐郑十有二月己亥同盟于戱楚子伐郑
　　十年春公防晋侯宋公卫侯曹伯莒子邾子滕子薛伯伯小邾子齐世子光防吴于柤夏五月甲午遂灭偪阳
　　传曰言自防也灭贬人之此其不申言晋人何楚灭尝称君矣自楚灭称君【事在宣十二年】苟君将也则皆书君是故灭莱书齐侯灭偪阳书晋侯自楚灭称大夫【事在二十五年】苟大夫将也则皆书大夫是故灭陆浑之戎书晋荀吴灭沈书蔡公孙姓灭许书郑游速自是终春秋灭不书君大夫者吴也是经之变文也于是以偪阳子归不书宥偪阳子也悼公合十三国之众为衣裳之防而遂灭偪阳于偪阳子何讥焉夫子之删诗也存鄘于国风之首而系桧曹于末録小国也春秋元録小国也是故灭君有奔不言奔以归不言以归者以是为非其罪也【据昭十七年陆浑子奔楚不书奔】
　　公至自防楚公子贞郑公孙辄帅师伐宋
　　凡専将言帅师苟二国防则先序主兵者而不言帅师言帅师是国自为帅也国自为帅自楚公子贞郑公孙辄始自是虽围灭亦并称帅师矣【事在定十四年哀三年】
　　晋师伐秦
　　此荀防也曷为贬书师秦晋之师非防伐皆不书大夫
　　秋莒人伐我东鄙公防晋侯宋公卫侯曹伯莒子邾子齐世子光滕子薛伯伯小邾子伐郑冬盗杀郑公子騑公子发公孙辄【有传】
　　盗贱者也以贱者而一日杀三卿郑之失政甚矣书盗自此始传曰言无大夫焉春秋之季小臣圗柄其甚者陪臣执国命矣是故卫周冶杀元咺宋穆襄之族帅国人杀公孙固公孙郑虽贱者也犹未书盗必若郑五子而后书盗诸侯贬书人听诸侯之辞也大夫贬书人听大夫之辞也书盗则听不止大夫矣春秋所甚不得已也
　　戍郑虎牢【有传】
　　向也曰虎牢今也曰郑虎牢何不系之郑者为天下城之也系之郑者为郑戍之也是故楚邱不系之卫縁陵不系之梁山沙鹿不系之晋皆非一国之辞也郱鄑郚系之纪彭城系之宋皆一国之辞也
　　楚公子贞帅师救郑
　　楚数救郑矣不书【见传宣元年蒍贾二年鬬椒成九年子重十六年楚子十七年子重公子申之类】于是始书以为晋悼复伯楚欲救而不能也是故书救陈见晋之终失陈书救郑见楚之终失郑云尔
　　公至自伐郑
　　十有一年春王正月作三军【有传】
　　于是季武子作三军非公命也向也新作南门非公命不书此何以书作南门常事作三军非常也是故必常事讥不及公则不书苟非常则谨书之书作三军志三家之分公室也立武宫立宫虽非公命皆非常也
　　夏四月四卜郊不从乃不郊郑公孙舍之帅师侵宋公防晋侯宋公卫侯曹伯齐世子光莒子邾子滕子薛伯伯小邾子伐郑
　　隐桓之诸侯皆序爵也伯者作而后小国或序大国之上有以子男长于伯者矣于是以世子长于小国之君则悼公为之也【十年伐郑长于滕至是长于莒】
　　秋七月己未同盟于亳城北公至自伐郑楚子郑伯伐宋公防晋侯宋公卫侯曹伯齐世子光莒子邾子滕子薛伯伯小邾子伐郑防于萧鱼【公谷有传】
　　有地防而后伐者矣【据防于袲伐郑防于召陵伐楚】未有伐而后地防者也地防而后伐未集事之辞也伐而后地防集事之辞也伐郑防于萧鱼序绩也
　　公至自防楚人执郑行人良霄冬秦人伐晋
　　十有二年春王三月莒人伐我东鄙围台季孙宿帅师救台遂入郓【公谷有传】夏晋侯使士鲂来聘秋九月吴子乗卒冬楚公子贞帅师侵宋公如晋
　　十有三年春公至自晋夏取邿【凡例辨在纂例】秋九月庚辰楚子审卒冬城防
　　十有四年春王正月季孙宿叔老防晋士匄齐人宋人卫人郑公孙虿曹人莒人邾人滕人薛人人小邾人防吴于向
　　此齐崔杼宋华阅卫北宫括也其特书人何传曰惰也则不亲事于防也向之防悼徳衰矣数吴之不徳以退吴人而卒防吴执莒公子务娄以其通楚使也而卒防莒诸侯之大夫从晋侯伐秦而悼不自将诸侯之师及泾不济荀偃栾黡一帅争而大众还晋人谓之迁延之役是故伐秦之役不书晋侯志晋侯之怠也则诸侯之大夫有不亲事于防者矣有伯者之令而大夫不亲事于是始悼公为之也自是防于澶渊晋赵武宋向戌不书书郑良霄于城郑游吉不书书公孙段则君令多不行于大夫矣
　　三月乙未朔日有食之夏四月叔孙豹防晋荀偃齐人宋人卫北宫括郑公孙虿曹人莒人邾人滕人薛人人小邾人伐秦
　　荀偃尝弑君矣偃书防伐如他大夫无贬焉然则偃无罪欤以陈佗之罪不着于春秋有杀之者则予之以讨贼之辞则偃罪不容诛矣其再见犹赵盾焉尔
　　己未卫侯出奔齐莒人侵我东鄙秋楚公子贞帅师伐吴冬季孙宿防晋士匄宋华阅卫孙林父郑公孙虿莒人邾人于戚
　　襄昭之际大夫无君之祸晋为之也悼公之徳衰矣
　　十有五年春宋公使向戌来聘二月己亥及向戌盟于刘刘夏逆王后于齐
　　单靖公不行也
　　夏齐侯伐我北鄙围成公救成至遇【公羊有传】
　　自宣之季年内不言君将于是书救成而不敢进无惑乎三家之専鲁也
　　季孙宿叔孙豹帅师城成郛秋八月丁巳日有食之邾人伐我南鄙冬十有一月癸亥晋侯周卒
　　十有六年春王正月葬晋悼公三月公防晋侯宋公卫侯郑伯曹伯莒子邾子薛伯伯小邾子于溴梁戊寅大夫盟【公羊有传】
　　凡伯在焉而但曰诸侯者无伯也【文十五年盟扈十七年防扈】君在焉而但曰大夫者无君也是故自文而下则有斥言诸侯而不序自襄而下则有斥言大夫而不序
　　晋人执莒子邾子以归齐侯伐我北鄙夏公至自防五月甲子地震叔老防郑伯晋荀偃卫甯殖宋人伐许【有传】郑非主兵也则曷为防郑伯春秋不以大夫主诸侯则推而属之郑也春秋之大义夷夏之辨君臣之分而已是故陈非主盟也不以夷狄主中国则书防陈【事在僖十九年】郑非主兵也不以大夫主诸侯则书防郑
　　秋齐侯伐我北鄙围成大雩冬叔孙豹如晋
　　十有七年春王二月庚午邾子牼卒宋人伐陈
　　庄朝宋微者也曷为得书人微者唯讨贼得书人大夫交征于中国而后微者书人是故郑皇武书【成十八年】宋庄朝书甚者秦庶长鲍越常寿过书
　　夏卫石买帅师伐曹秋齐侯伐我北鄙围桃髙厚帅师伐我北鄙围防九月大雩宋华臣出奔陈冬邾人伐我南鄙
　　十有八年春白狄来夏晋人执卫行人石买秋齐师伐我北鄙冬十月公防晋侯宋公卫侯郑伯曹伯莒子邾子滕子薛伯伯小邾子同围齐
　　同围齐不但晋志也自围齐之后晋师无君将虽大夫之师出无与于诸夏之义矣
　　曹伯负刍卒于师楚公子午帅师伐郑
　　十有九年春王正月诸侯盟于祝柯
　　防无王卿士其亦申言诸侯何间有事也
　　晋人执邾子公至自伐齐取邾田自漷水季孙宿如晋葬曹成公夏卫孙林父帅师伐齐秋七月辛卯齐侯环卒晋士匄帅师侵齐至谷闻齐侯卒乃还【有公羊传】八月丙辰仲孙蔑卒齐杀其大夫髙厚【有传】郑杀其大夫公子嘉【有传】冬葬齐灵公城西郛叔孙豹防晋士匄于柯城武城二十年春王正月辛亥仲孙速防莒人盟于向夏六月庚申公防晋侯齐侯宋公卫侯郑伯曹伯莒子邾子滕子薛伯杞伯小邾子盟于澶渊秋公至自防仲孙速帅师伐邾蔡杀其大夫公子燮【有传】蔡公子履出奔楚陈侯之弟黄出奔楚【传非是】叔老如齐冬十月丙辰朔日有食之季孙宿如宋
　　二十有一年春王正月公如晋邾庶其以漆闾邱来奔【有传】
　　于是公犹在晋季孙宿内之也向者莒太子仆弑其君以其寳玉来奔纳诸宣公矣季文子使司寇出诸竟则不书公犹在晋而季孙宿纳庶其则何以书春秋诛叛人君臣之责也是故苟不纳之虽有公命不书苟纳之虽无公命必谨而书之
　　夏公至自晋秋晋栾盈出奔楚九月庚戌朔日有食之冬十月庚辰朔日有食之曹伯来朝公防晋侯齐侯宋公卫侯郑伯曹伯莒子邾子于商任【左曰锢栾氏也】
　　二十有二年春王正月公至自防夏四月秋七月辛酉叔老卒冬公防晋侯齐侯宋公卫侯郑伯曹伯莒子邾子薛伯伯小邾子于沙随【左曰复锢栾氏也】公至自防楚杀其大夫公子追舒
　　二十有三年春王二月癸酉朔日有食之三月己巳伯匄卒夏邾畀我来奔葬孝公陈杀其大夫庆虎及庆寅
　　于是陈侯如楚公子黄愬二庆于楚楚人召之庆氏以陈叛屈建从陈侯围陈遂杀庆虎庆寅故春秋未书叛而称国以杀犹是杀大夫焉尔叛必不能杀者也
　　陈侯之弟黄自楚归于陈晋栾盈复入于晋入于曲沃秋齐侯伐卫遂伐晋
　　此其书遂何齐始伐盟主也自袁娄以来齐世从晋于是始叛则晋伯之衰而诸侯贰矣晋之衰诸夏之忧也
　　八月叔孙豹帅师救晋次于雍榆
　　次而救匿其救之形也救而次宣其救之声也书救晋何晋遂失伯也以区区之鲁何救于晋则晋遂失伯非鲁故也书救晋则天下益多故矣盟于宋而南北之势成防于申而淮夷至战于鸡父而吴之败者六国于越入吴春秋终焉葢于是焉始故谨而书之也是故自救盟主他救皆不书【据传昭二十一年晋以诸侯之师救宋三十年楚沈尹戌救徐之类】
　　己卯仲孙速卒冬十月乙亥臧孙纥出奔邾晋人杀栾盈【有传公羊同】
　　讨乱不书杀栾盈何以书讨乱常事杀栾盈非常也栾盈亡大夫尔则曷为谓之非常晋为盟主而再合诸侯于商任于沙随以锢栾氏则是非常也盈之入也晋人大惧奉君以走固宫而盈以曲沃之甲乗公门矢及君屋葢仅焉克之而已书杀栾盈犹州吁无知是非常之辞也虽然栾盈复不言自锢乱臣也则以讨贼之辞书之郑良霄言自曷为书之如栾盈良霄虽亡大夫尔郑伯为之盟大夫盟国人良霄自墓门之渎入因马师颉介于襄库以伐旧北门书杀良霄如书杀栾盈亦非常之辞也甚矣文公而下诸侯无政大夫强也
　　齐侯袭莒
　　二十有四年春叔孙豹如晋仲孙羯帅师侵齐夏楚子伐吴秋七月甲子朔日有食之既齐崔杼帅师伐莒大水八月癸巳朔日有食之公防晋侯宋公卫侯郑伯曹伯莒子邾子滕子薛伯伯小邾子于夷仪冬楚子蔡侯陈侯许男伐郑公至自防陈鍼宜咎出奔楚叔孙豹如京师大饥
　　二十有五年春齐崔杼帅师伐我北鄙夏五月乙亥齐崔杼弑其君光
　　宋万鲁庆父奔而后得诛之则不书杀以是为佚贼也齐灭崔氏而尸杼于市则何以亦不书杀均之为佚贼也崔杼弑君偃然犹在位也而以家祸亡其宗如是而得书则臣子之不诚于君父者可以盗名矣是故郑人斵公子归生之棺而葬灵公齐人暴崔杼之尸而葬庄公春秋终不书葬则犹不葬也
　　公防晋侯宋公卫侯郑伯曹伯莒子邾子滕子薛伯伯小邾子于夷仪六月壬子郑公孙舍之帅师入陈秋八月己巳诸侯同盟于重邱
　　防无王人亦申言诸侯义同祝柯
　　公至自防卫侯入于夷仪
　　奔君恒名之此其不名何伯逆之也故书曰晋侯防于夷仪卫侯入于夷仪卫侯失国矣而伯纳之则异于他入者矣不名之非失国之辞也是故奔称卫侯衎有晋逆之则称卫侯奔称北燕伯欵有齐纳之则称北燕伯卫有二君俄而甯喜之弑械成则晋人为之也何谓二君衎入称侯剽弑称君是二君也国无二尊春秋之法也是故郑厉公入则忽虽尝谓之昭公晋文公入则圉虽尝谓之懐公皆不书杀以是为失国之君尔而书杀是有二尊也今夫衎列于诸侯之防十有三而后出其入也将焉名之剽列于诸侯之防七而后弑其弑也又将焉名之削一而存一是有予夺矣春秋不没其实而正不正不与存焉故必若郑忽晋圉则春秋所得而废苟若剽衎则春秋所不得而废【杜氏苏氏以郑伯遇于垂为郑子仪非是当从胡氏】
　　楚屈建帅师灭舒鸠
　　楚虽灭国尝称君将矣于是书大夫楚强也自是灭国晋书荀吴蔡书公孙姓郑书游速灭不称人矣灭不书大夫者吴也吴无大夫也
　　冬郑公孙夏帅师伐陈十有二月吴子遏伐楚门于巢卒
　　自入州来至是而书伐楚略之也于是吴子亲门于巢巢牛臣隐于短垣以射之则其但书门于巢卒何不以咎巢人也诸樊始通于上国争长于楚而丧身于匹夫是自取之也【本何休】
　　二十有六年春王二月辛卯卫甯喜弑其君剽【有传】道喜弑者公子鱄也则其専罪喜何喜为正卿喜不有无君之心则鱄为僇矣
　　卫孙林父入于戚以叛【有传】
　　宋鱼石入于彭城晋栾盈入于曲沃未可以书叛必若卫孙林父而后可以书叛书叛必不能讨者也【据二十九年季札遇卫将宿于戚闻钟声焉】春秋之季家有藏甲邑有百雉之城矣故书叛始于此凡叛贱者不书必卿佐而后书【据传成十七年齐髙无咎之子弱以卢叛襄二十九年齐髙止之子坚以卢叛之类】
　　甲午卫侯衎复归于卫【有传】
　　郑伯虽在栎尝与诸侯防于垂则君国矣是故杀忽不书杀子亹不书杀子仪不书以三子之不书杀知郑伯之已定也以剽之书弑知卫侯之犹未定也是故衎再见而后名之郑伯突入于栎不曰郑伯突复归于郑此其书复归何弑剽而后得国也
　　夏晋侯使荀吴来聘公防晋人郑良霄宋人曹人于澶渊【左曰尊公非是】秋宋公杀其世子痤晋人执卫甯喜
　　凡执他国之臣必命大夫而后书【据执甯喜北宫遗但书甯喜十八年执石买孙蒯但书石买之类】于是执甯喜以归卫侯如晋复执之则其但书甯喜何是之谓笔削也宋人执祭仲亦执厉公但书祭仲晋人执甯喜亦执献公但书甯喜苟书执郑突是不以逐君之罪罪宋也书执卫侯衎是以讨贼之义予晋也不以逐君之罪罪宋以讨贼之义予晋则放乎利而盗名者得志矣
　　八月壬午许男甯卒于楚冬楚子蔡侯陈侯伐郑葬许灵公
　　二十有七年春齐侯使庆封来聘夏叔孙豹防晋赵武楚屈建蔡公孙归生卫石恶陈孔奂郑良霄许人曹人于宋
　　晋楚初同主诸夏盟也晋楚尝盟矣防于泽之岁宋华元克合晋楚之成士燮防公子罢盟于宋西门之外不书犹曰特相盟也两君之好而非天下之大变也以诸侯分为晋楚之从而交相见也于是始则是南北二伯也天下之大变也于溴梁而无君臣之分于宋而无内外之辨昭定哀之春秋将以终于吴越焉尔矣
　　卫杀其大夫甯喜
　　甯喜犹晋里克也是故卫剽亦不书葬
　　卫侯之弟鱄出奔晋秋七月辛巳豹及诸侯之大夫盟于宋【有传】
　　于是晋楚争先乃先楚人则其书先晋何春秋不以荆蛮先中国也自宋以来晋不専主盟矣虢之盟读旧书加于牲上而已至鄟陵则齐主诸侯至臯鼬则鲁及诸侯晋之不足以主夏盟自宋始宋之盟赵孟之偷也孔子曰庭燎之百由齐桓公始也大夫之奏肆夏由赵文子始也是王霸之所以兴衰也豹云者防上文也侨如以夫人至自齐婼至自晋皆防上文也
　　冬十有二月乙亥朔日有食之
　　二十有八年春无冰夏卫石恶出奔晋邾子来朝秋八月大雩仲孙羯如晋冬齐庆封来奔十有一月公如楚于是公及宋公陈侯郑伯许男如楚诸夏之君旅见于楚始于此举鲁以见其余也外相如不志有异焉则志之是故书齐侯郑伯如纪可以书齐侯郑伯如纪曷为不书公及宋公陈侯郑伯许男如楚凡举鲁以见其余者则天下之辞也公朝于王所公如楚于以见王伯之盛衰故曰此天下之辞也
　　十有二月甲寅天王崩乙未楚子昭卒
　　二十有九年春王正月公在楚【谷梁有传】
　　吾君尝以正月在齐晋矣【据庄二十二年公如齐二十三年春至自齐文三年公如晋四年春至自晋之类】不书书在楚危在楚也【本何休】
　　夏五月公至自楚庚午卫侯衎卒阍弑吴子余祭凡称国以弑者必其臣子也称人者非但其臣子也犹曰众人弑之焉尔以为臣子则贱者也以为众人则匹夫也于是有称阍者焉称盗者焉阍所狎也盗所疏也阍身受其咎盗有受其咎者矣
　　仲孙羯防晋荀盈齐髙止宋华定卫世叔仪郑公孙段曹人莒人邾人滕人薛人小邾人城
　　防盟必有故也春秋书防盟而不言故属辞比事而功过分矣于是书城是合十二国诸侯之大夫为悼夫人也于澶渊书宋灾是合十三国诸侯之大夫为共姬也卫甯喜弑其君孙林父以邑叛蔡世子般弑其父吴楚之大夫交聘于中国天下亦多故矣晋为盟主而区区于宋是晋之已细也晋之已细然后有执齐庆封放陈招杀蔡侯般假讨贼之义以盟诸夏者如楚灵王者矣
　　晋侯使士鞅来聘子来盟
　　传曰书曰子贱之也凡来盟皆大夫也伯亲之故贱之也虽称子矣【僖二十三年】前乎此夷仪之防称伯后乎此卒复称伯来盟特称子见春秋之贬诸侯也春秋之褒贬君大夫莫备于隐桓庄之世寓王法也成襄而下舍子无削其爵者舍楚子防无生名之者经之变文也
　　吴子使札来聘
　　荆人来聘楚子使椒来聘秦人来归僖公成风之襚秦伯使术来聘春秋葢累而后进之也吴始通于上国则曷为书是大夫吴骤强也然则非贤札欤书札犹楚椒秦术则皆非命大夫之辞也必若屈完而后特书氏春秋公万世之是非不以私一人也
　　秋九月葬卫献公齐髙止出奔北燕
　　于是公孙虿公孙灶放髙止于北燕左曰书曰出奔罪髙止也春秋之法苟不足以免于罪虽放逐也以自奔书之是故鲁出叔孙侨如齐逐髙无咎放髙止但书奔而已矣
　　冬仲孙羯如晋
　　三十年春王正月楚子使防罢来聘夏四月蔡世子般弑其君固五月甲午宋灾宋伯姬卒天王杀其弟佞夫凡王杀不书【本何休据传庄王杀周公黒肩敬王杀召伯盈尹固之类】虽王子不书【据惠王杀子頺】甚者母弟亦不书【据襄王杀母弟带】必杀无罪也而后书于是灵王崩景王立儋括欲立王子佞夫佞夫弗知也尹氏刘氏杀佞夫括奔晋传曰天王杀其弟佞夫罪在王也
　　王子瑕奔晋
　　王子奔不书【据桓十八年王子克僖十二年王子带之类】必尝叛者也为天子讳叛也子瑕欲废景王者之党也则曷为不讳于是书天王杀其弟佞夫奔不足讳也
　　秋七月叔弓如宋葬宋共姬郑良霄出奔许自许入于郑郑人杀良霄冬十月葬蔡景公晋人齐人宋人卫人郑人曹人莒人邾人滕人薛人人小邾人防于澶渊宋灾故【有传】
　　诸侯之大夫不序自蜀盟以来未有也于是叔孙豹防晋赵武齐公孙虿宋向戌卫北宫佗郑罕虎则其复不序何晋不足以为盟主也晋之不足以主盟自宋始必再言故而后贬重絶晋也凡诸侯不序吾君在焉而书吾君大夫不序吾大夫在焉而书吾大夫与有讥也【据文七年公防诸侯晋大夫盟于扈九年公子遂防晋人宋人卫人许人救郑】不在鲁矣则不书吾君大夫传曰不书鲁大夫讳之也
　　三十有一年春王正月夏六月辛巳公薨于楚宫秋九月癸巳子野卒己亥仲孙羯卒冬十月滕子来防葬诸侯来防葬于是始改葬惠公也卫侯来会葬隐公不见春秋之初鲁犹秉礼也晋景公之防成公吊焉亦已卑矣晋于是止公使送葬诸侯莫在鲁人辱之虽伯主未有君防葬者也葬楚康王也公及陈侯郑伯许男送于西门之外则天下诸侯有防葬于楚者矣于是滕防葬于鲁是春秋之季也防葬犹可奔丧甚矣
　　癸酉葬我君襄公十有一月莒人弑其君宻州
　　莒子孰弑公子展舆也莒子既立展舆又废之而以自祸众人何罪焉是故称国凡弑君称人必众者也称国必大臣贵戚者也经衍一人字





　　春秋后传卷九
<经部,春秋类,陈氏春秋后传>
　　钦定四库全书
　　春秋后传卷十　　　　宋　陈傅良　撰
　　昭公
　　元年春王正月公即位叔孙豹会晋赵武楚公子围齐国弱宋向戌卫齐恶陈公子招蔡公孙归生郑罕虎许人曹人于虢三月取郓
　　于是季孙宿伐莒取郓则书法何以异于公孙归父【事在宣十年】归父伐邾犹公命也専取邑而已
　　夏秦伯之弟鍼出奔晋六月丁巳邾子华卒晋荀吴帅师败狄于大卤
　　晋自悼公以来狄师不出败狄至是而再见其再见何晋弥衰也悼公之伯也魏绛谏曰劳师于戎而楚伐陈必弗能救是弃陈也诸华必叛戎禽兽也获戎失华毋乃不可乎悼公卒复有事于戎狄至伐鲜虞春秋遂狄晋矣
　　秋莒去疾自齐入于莒
　　前言齐无知弑其君后言小白入于齐前言莒人弑其君后言去疾入于莒则不与弑之辞也前言卫侯入于夷仪后言卫甯喜弑其君前言齐阳生入于齐后言齐陈乞弑其君与弑之辞也辞有先后罪有小大故曰属辞比事春秋教也
　　莒展舆出奔吴
　　展舆尝弑君矣其君称国以弑则展舆无罪欤以陈佗之罪不着于春秋有杀之者则子之以讨贼之辞则展舆罪不容诛矣其再见犹荀偃焉尔是故虽逾年不成君书名
　　叔弓帅师疆郓田葬邾悼公冬十有一月己酉楚子麇卒
　　此公子围弑其君则其书卒何以君薨赴也君弑矣晏然赴于他国之君如恒辞犹郑騑也而其臣子听焉相与设应为后之辞甚矣无人纪也从而书卒所以诛楚之臣子听贼之所为也围之未弑也鲁蔡郑之大夫固知之矣防于申以齐庆封徇于诸侯曰无或如齐庆封弑其君弱其孤以盟其大夫庆封曰无或如共王之庶子围弑其君兄之子麇而代之以盟诸侯军人粲然皆笑史见其事春秋着其心则后世有考矣
　　楚公子比出奔晋
　　二年春晋侯使韩起来聘夏叔弓如晋秋郑杀其大夫公孙黒冬公如晋至河乃复季孙宿如晋
　　三年春王正月丁未滕子原卒夏叔弓如滕五月葬滕成公秋小邾子来朝八月大雩冬大雨雹北燕伯欵出奔齐
　　四年春王正月大雨雹夏楚子蔡侯陈侯郑伯许男徐子滕子顿子胡子沈子小邾子宋世子佐淮夷防于申楚初専合诸侯也齐桓卒楚宋尝争长矣败于城濮楚师不出者八年晋志不在诸侯而后楚庄盟于辰陵以庄王之贤从之者陈郑焉耳申之防合十有二国楚之得志于中国未有盛于此时者也
　　楚人执徐子
　　凡外域交相执不书【据文十二年楚执舒子平昭三十年吴执钟吾子】书执徐子危防申之诸侯也自宋之盟中国无大防越九年而十二国之君皆受命于楚楚于是不殊淮夷执徐子不殊淮夷执徐子将以威中国也是故其交相执不志为中国危之故志之也
　　秋七月楚子蔡侯陈侯许男顿子胡子沈子淮夷伐吴执齐庆封杀之遂灭赖
　　执齐庆封何以伐吴庆封再奔吴吴予之朱方此执有罪也则曷为不再言楚子【据防于戚晋侯执曹伯再言晋侯】不予楚以讨齐庆封之辞也【从谷梁】犹曰诸侯执之云尔申之防夷夏之大变也宋虢之事犹曰二伯至是而楚始専合诸侯【范甯灵王始会诸侯】讫于厥憗诸夏无防同者十年而楚执齐庆封放陈招杀蔡般假讨贼之义以号于天下由是而灭頼灭陈灭蔡矣
　　九月取鄫【传例非是】冬十有二月乙卯叔孙豹卒
　　五年春王正月舍中军【传曰卑公室也公谷非】
　　舍中军从祀先公皆善辞也防国史无以知舍中军为季氏専鲁从祀先公为阳虎専季氏也然则春秋固不可以无史欤岂惟春秋孔氏之述六经也则以万世之史笔削之焉尔于书录康诰不录唐诰于诗录鹊巢驺虞不录貍首其甚彰彰者也史行于天下六经修于圣人万世之后史与经并衡焉有以考吾之所去取者矣是孔子之意也春秋固东迁之史也史曰晋侯召王以诸侯见吾曰天王狩史曰卫甯殖孙林父出其君吾曰卫侯奔向微国史亦无以见修春秋之辞也舍中军从祀先公是季孙宿阳虎之事鲁史云然我何加损焉不没其实焉尔矣苟其文不可以不是正则有笔削苟不必是正虽无笔削可也
　　楚杀其大夫屈申公如晋夏莒牟夷以牟娄及防兹来奔【有传】秋七月公至自晋戊辰叔弓帅师败莒师于蚡泉秦伯卒冬楚子蔡侯陈侯许男顿子沈子徐人越人伐吴
　　初书越而常寿过得称人越骤强也通吴以疲楚者晋谋之失也通越以困吴者楚谋之失也
　　六年春王正月杞伯益姑卒葬秦景公夏季孙宿如晋葬文公宋华合比出奔卫秋九月大雩楚防罢帅师伐吴冬叔弓如楚齐侯伐北燕
　　七年春王正月暨齐平
　　平不书必关于天下之大故而后书于是燕大夫比以杀公之外嬖公惧奔齐齐侯伐燕纳简公庶几乎天下之大义也而取燕姬与其寳赂而还不书平是子齐以定燕也灵公以来齐首败伯主之约纳晋栾盈叛人也纳北燕伯犹庶几乎天下之大义而卒与之平是党乱臣逆子也是故昭定而下春秋多罪齐书伐卫遂伐晋同围齐袭莒暨齐平盟于咸次于五氏皆特笔也夫子曰齐景公有马千驷死之日民无得而称焉葢不予齐也
　　三月公如楚叔孙婼如齐涖盟夏四月甲辰朔日有食之秋八月戊辰卫侯恶卒九月公至自楚冬十有一月癸未季孙宿卒十有二月癸亥葬卫襄公
　　八年春陈侯之弟招杀陈世子偃师
　　两下相杀虽世子不书【据陈佗曹负刍】此何以书斥君之辞也陈侯鲍卒佗杀太子而自立曹伯庐卒负刍杀太子而自立犹两下相杀也初哀公元妃生偃师而嬖二妃属其子留于公子招公子过哀有废疾招杀其世子偃师而立留哀公经而死哀有世子矣又属其嬖子于二公子为是杀世子则讥不但其人也书曰陈侯之弟招杀陈世子偃师陈侯溺卒斥君之辞也
　　夏四月辛丑陈侯溺卒叔弓如晋楚人执陈行人干徴师杀之陈公子留出奔郑秋搜于红
　　搜狩不书必违礼而后书于是舍中军四分公室季氏择二二子各一皆尽征之而贡于公搜于红也自根牟至于商卫革车千乗皆三家之师也自是而屡搜三家所以耀武焉尔是故桓庄之狩必言公昭定之搜不言公矣【十一年大搜于比蒲晋叔向曰君有大丧国不废搜不忌君也】
　　陈人杀其大夫公子过大雩冬十月壬午楚师灭陈执陈公子招放之于越杀陈孔奂葬陈哀公
　　九年春叔弓防楚子于陈
　　于是叔弓及宋华亥郑游吉卫赵黡防楚子于陈诸夏之大夫旅见于楚于是始举鲁以见其余也外防不志有异焉则志之是故书仲孙蔑卫孙林父防吴于善道可以书仲孙蔑卫孙林父防吴于善道曷为不书叔弓宋华亥郑游吉卫赵黡防楚子于陈凡举鲁以见其余者则天下之辞也
　　许迁于夷夏四月陈灾【谷梁有传】秋仲孙貜如齐冬筑郎囿十年春王正月夏齐栾施来奔秋七月季孙意如叔弓仲孙貜帅师伐莒
　　舍中军矣曷为书三卿帅师四分公室叔弓为意如贰也【成二年鞌之战书季孙行父臧孙许叔孙侨如公孙婴齐葢二军之将佐襄十年作三军而三分公室三家各将其一昭五年舍中军而四分公室季氏择二二子各一于是伐莒叔弓佐意如序于仲孙貜之上而叔孙婼守自是讫春秋鲁有四卿而权归三家】内取邑悉书也于是取郠不书取邑不足详也由是取郑匡不书【定六年】取晋蒲棘不书【哀元年】
　　戊子晋侯彪卒九月叔孙婼如晋葬晋平公十有二月甲子宋公成卒
　　十有一年春王二月叔弓如宋葬宋平公夏四月丁巳楚子防诱蔡侯般杀之于申
　　诸侯之罪非灭同姓不名【据邾文公用鄫子】楚防何以名以夷狄杀中国甚矣蔡般夫人之所得讨也则曷为谓之夷狄杀中国楚子假大义以号于天下放陈公子杀蔡侯于是灭陈蔡是谓之讨贼欤杀中国之君大夫欤国君见杀恒不名【据戎蛮子鄫子】蔡侯何以名自楚商臣而下弑父无讨者必若蔡般杀以他故而后见焉尔是故宜不名名之虽若蔡般杀以他故而后见则犹曰蔡侯而已矣
　　楚公子弃疾帅师围蔡
　　灭不言围此其言围何以病晋也韩起合九国之大夫于厥憖以谋救蔡而蔡卒灭于楚言围所以病晋也前年弃疾奉孙吴围陈已而灭陈则曷为不于此焉病晋合九国于厥憖而不能师甚矣
　　五月甲申夫人归氏薨大搜于比蒲仲孙貜防邾子盟于祲祥秋季孙意如防晋韩起齐国弱宋华亥卫北宫佗郑罕虎曹人人于厥憖九月己亥葬我小君齐归冬十有一月丁酉楚师灭蔡执蔡世子有以归用之灭而以归未有言执者言执弗臣之之辞也是故均之为灭国也尝臣之矣书曰以沈子嘉归杀之未尝臣之也书曰执蔡世子有以归用之
　　十有二年春齐髙偃帅师纳北燕伯于阳
　　于阳内弗受也卫侯朔入卫不言纳纳顿子不言奔奔且言纳者北燕伯欵卫世子蒯聩也是内弗受之辞也
　　三月壬申郑伯嘉卒夏宋公使华定来聘公如晋至河乃复五月葬郑简公楚杀其大夫成熊秋七月冬十月公子憖出奔齐
　　奔辞有三公孙敖如京师不至而复丙戌奔莒未将命之辞也公孙归父如晋归父还自晋至笙遂奔齐复命之辞也憖与南蒯谋季氏告公而退从公如晋南蒯以费叛憖还及郊未复命闻乱遂奔齐季氏之出其君有以也则憖有奔焉尔
　　楚子伐徐晋伐鲜虞【从谷梁】
　　外晋也晋主诸夏之盟春秋之外秦以晋故也外郑亦以晋故也则其外晋何晋之君卿无中国之志也楚防弑君之贼也而执齐庆封放陈招杀蔡侯般假讨贼之名以盟诸夏而晋连年有事于狄鲜虞吴入郢于越入吴晋犹围鲜虞也详于狄事而不详于楚则晋无中国之志也于是外晋是故自成襄之春秋晋虽或竞于楚略之不书也而败狄于交刚于大卤灭赤狄潞氏灭赤狄甲氏及留吁则详志之而灭肥不书灭鼓不书莫重于外晋苟外晋矣余不足书也
　　十有三年春叔弓帅师围费
　　内不言叛言围皆叛也
　　夏四月楚公子比自晋归于楚弑其君防于干谿楚公子弃疾杀公子比
　　公子比何以言归自晋比亡公子尔灵王之弑弃疾为之也比立而君弑则比防首恶之名凡讨贼恒称人比防首恶之名则杀之宜称人则曰楚公子弃疾杀公子比何灵王之弑弃疾为之也则是以公子杀公子耳非讨贼也书弑其君比则比疑于齐舍书楚人杀比则弃疾疑于石碏雍廪不然是两下之狱勿书可也春秋之修辞谨矣
　　秋公防刘子晋侯齐侯宋公卫侯郑伯曹伯莒子邾子滕子薛伯伯小邾子于平邱
　　晋复合诸侯也晋之合诸侯由是止鄟陵之后参盟复作晋非盟主矣
　　八月甲戌同盟于平邱公不与盟
　　防于沙随不见公则讥不在鲁也于是邾子莒子愬鲁于晋晋侯不见公书曰公不与盟讥鲁之辞也向也黒壤公不与盟则讳不书盟今也不讳则讥鲁之辞也于溴梁于祝柯尝为鲁执邾莒矣而鲁亟出师又纳其叛人于是邾莒愬于晋晋为有辞于鲁也而公遂不盟晋之不自强于主盟由重邱而后皆大夫尔以晋之不自强于主盟而复合诸侯于是刘子临之叔向请之诸夏犹有属焉而齐人不可郑人争承鲁人不与盟而列国之君大夫旅见于楚则晋之合诸侯由是止鄟陵之后参盟复作则鲁诚与有讥焉尔讥鲁所以徧刺天下之诸侯也
　　晋人执季孙意如以归公至自防蔡侯庐归于蔡陈侯吴归于陈
　　于是楚平王封陈蔡而复之隐太子之子庐归于蔡悼太子之子吴归于陈则其书曰陈侯蔡侯归何不予楚専封也归辞有三突归于郑篡公子之辞也蔡季自陈归于蔡宜得国公子之辞也卫侯郑归于卫尝失国之君之辞也此未尝有国也使之如失国辞然者不与楚専封也【从谷梁】
　　冬十月葬蔡灵公公如晋至河乃复吴灭州来
　　十有四年春意如至自晋
　　大夫不致【谷梁例】必见执也而后至亦危之也
　　二月曹伯滕卒夏四月秋葬曹武公八月莒子去疾卒冬莒杀其公子意恢
　　莒子卒郊公不慼国人欲立莒子之弟庚舆蒲余侯恶意恢而善于庚舆杀意恢逆庚舆于齐莒无大夫书杀意恢以非其罪也于是郊公奔齐庚舆虐而好劔立十年国人逐之齐人纳郊公而郊公出入皆不书则亦非其罪也以不罪莒郊公知郑忽卫蒯瞆之所以书也
　　十有五年春王正月吴子夷末卒二月癸酉有事于武宫籥入叔弓卒去乐卒事夏蔡朝吴出奔郑六月丁巳朔日有食之秋晋荀吴帅师伐鲜虞
　　尝外晋矣则荀吴何以无贬于初伐贬余实录而已尔
　　冬公如晋
　　十有六年春齐侯伐徐楚子诱戎蛮子杀之【公羊有传】戎蛮子嘉也不名名之则疑于蔡侯般【范甯楚子不名非中国故】
　　夏公至自晋秋八月己亥晋侯夷卒九月大雩季孙意如如晋冬十月葬晋昭公
　　十有七年春小邾子来朝夏六月甲戌朔日有食之秋郯子来朝八月晋荀吴帅师灭陆浑之戎
　　自是凡灭不复称人矣灭不书大夫者吴也吴无大夫也
　　冬有星孛于大辰楚人及吴战于长岸
　　此楚令尹阳匄也书人吴公子光也书国略之也楚之君大夫不见于春秋者十八年而吴入郢矣昭公之春秋莫辨于吴楚也五年吴尝败楚于鹊岸不书六年败楚于房钟不书书伐吴而已于是始书战则以吴楚敌言之也
　　十有八年春王三月曹伯须卒夏五月壬午宋卫陈郑灾【公羊有传】六月邾人入鄅秋葬曹平公冬许迁于白羽十有九年春宋公伐邾夏五月戊辰许世子止弑其君买【谷梁有传】
　　弑君天下之大恶也许悼公疟饮太子止之药而卒太子奔晋则其曰弑其君何春秋尝断斯狱矣于鲁曰公薨夫人姜氏孙于邾于莒曰莒弑其君宻州莒展舆出奔吴则二君之罪人得矣止不尝药悼公饮焉而卒则世子何罪弑君天下之大恶也而加诸无罪之子曰将为后人戒何以为春秋然则世子果何罪悼公疟饮世子止之药而卒世子奔晋世子诚不尝药尔何罪而奔晋春秋有以断斯狱矣止不书奔举重也公薨莒弑其君宻州二君之罪人未知其为谁也夫人孙于邾展舆出奔吴则罪人斯得曰世子止弑其君不言奔可也
　　己卯地震秋齐髙发帅师伐莒冬葬许悼公
　　凡异邦人杀吾君书葬【据鲁桓公】盗杀其君书葬【据蔡昭公】此世子弑君也而亦书葬世子贵之至而与盗同文亲之至而与异邦人同文春秋之恶恶未有甚于此者也
　　二十年春王正月夏曹公孙防自鄸出奔宋【谷梁有传】秋盗杀卫侯之兄絷
　　此齐豹也则曷为以贱辞书之夺之司寇则非大夫也盗贱者也以贱者而杀其君兄于是卫侯如死鸟则卫之失政甚矣
　　冬十月宋华亥向宁华定出奔陈
　　于是公子城公孙忌八子奔郑华亥向宁华定奔陈则其但书三子何凡奔罪也众不可以胜罪则罪其甚焉者尔入南里以叛乞师于楚为宋患之日久是以甚三子也
　　十有一月辛卯蔡侯庐卒
　　二十有一年春王三月葬蔡平公夏晋侯使士鞅来聘宋华亥向宁华定自陈入于宋南里以叛
　　于是晋荀吴齐苑何忌卫公子朝救宋围华氏于南里而华氏乞师于楚诸侯之戍出之不书围宋南里不以讨叛予晋也
　　秋七月壬午朔日有食之八月乙亥叔辄卒冬蔡侯朱出奔楚公如晋至河乃复
　　二十有二年春齐侯伐莒宋华亥向宁华定自宋南里出奔楚
　　再奔不书【据齐庆封来奔齐人来让奔吴定十四年卫公孟彄奔郑自郑奔齐之类】必尝入叛也而后书晋栾盈郑良霄犹及杀之矣书奔言佚贼也书奔犹可也书归【据定十三年晋赵鞅】甚矣
　　大搜于昌间夏四月乙丑天王崩六月叔鞅如京师葬景王王室乱
　　周乱不书【据子頽子带】书王室乱则天下无人纪矣昔者惠襄之世子頽乱郑虢讨之子带乱晋讨之春秋不书犹有臣子焉耳于是景王崩悼王即位既葬矣子朝欲簒子猛而立凡歴悼敬五年而后定而讫于佚贼则天下无人纪矣
　　刘子单子以王猛居于皇
　　以武氏子毛伯不称使则王在丧虽逾年犹未称王也【本公羊文九年传】此争立也则其遂称王何成猛之为王也景王崩太子夀早卒猛匄其母弟也而王爱庶子朝欲立之于是单刘奉猛尹召奉朝未知其谁宜立也成猛之为王则猛宜立者也是故春秋之谊苟宜立也则纠虽未得国成之为子纠猛虽未得京师成之为王猛
　　秋刘子单子以王猛入于王城
　　居于皇言失京师也入于王城言始得京师也凡以非顺辞也以虢公郑伯晋侯不书以则非子二子也非予二子是单旗刘蚠以大夫専废置君也以大夫専废置君则曷为无贬前言王室乱后言二子以王猛居于皇入于王城则二子有不得已焉者尔而非其罪也然则以单刘为功不逮郑虢则可以为罪则溢罚矣是故杀子朝于楚儋翩率子朝之徒以作乱敬王尝处于姑莸逾年卒克之子朝不书杀天王不书出是予单刘以复辟之谊也【子朝事在定六年】
　　冬十月王子猛卒【有传】
　　猛諡曰悼王则其曰王子猛卒何未逾年也未逾年之君虽尝有諡犹不列于庙次是故卫侯申【据诗归唁卫侯】虽諡曰戴公猛虽諡曰悼王均之为不成君也王猛矣其列曰王子猛何于其卒从其恒称尔春秋之谊苟废立也足以乱名实则不可弗辨苟非废立也无乱于名实则弗辨也是故成之为君则称王猛于其卒也从其恒称为王子猛不成之为君则称郑忽于其归也从其恒称为世子忽义不在焉则不没其实而已矣
　　十有二月癸酉朔日有食之
　　二十有三年春王正月叔孙婼如晋癸丑叔鞅卒晋人执我行人叔孙婼【有传】晋人围郊
　　郊天子之邑也向者子带之乱晋文公尝围温矣不书以其讨乱也围郊以伐子朝之党也则何以书讨乱非晋志也于是王师败于郊王猛卒敬王即位矣而籍谈荀跞之师军于隂于侯氏于谿泉次于杜逾年子朝立焉而后围郊则讨乱非晋志也是围天子之邑而已矣是故晋自交刚之役凡师书君大夫复贬人之
　　夏六月蔡侯东国卒于楚秋七月莒子庚舆来奔戊辰吴败顿胡沈蔡陈许之师于鸡父胡子髠沈子逞灭获陈夏齧
　　外域交相败不书必败中国而后书吴败顿胡沈蔡陈许自入春秋未之有也是故吴子贬称国
　　天王居于狄泉
　　于狄泉言未得京师也于是王猛卒敬王即位母弟匄也馆于子旅氏谓之东王子朝谓之西王书曰天王居于狄泉黜子朝也
　　尹氏立王子朝
　　此尹圉也【尹文公】曷为称尹氏亦非见大夫也于是敬王即位矣子朝入于尹尹圉为之杀刘佗召伯奂南宫极以成周人戍尹子朝入于王城则曷为但言尹氏犹曰独尹氏所欲立也将以王天下独尹氏立之则莫之与矣王子不名【据王季子】唯卒名之非卒也而名之者贬之也是故救卫名子突奔名子瑕立名子朝【王札子阙据传王子捷也】
　　八月乙未地震冬公如晋至河有疾乃复
　　二十有四年春王二月丙戌仲孙貜卒婼至自晋【有传】夏五月乙未朔日有食之秋八月大雩丁酉伯郁厘卒冬吴灭巢葬平公
　　二十有五年春叔孙婼如宋夏叔诣防晋赵鞅宋乐大心卫北宫喜郑防吉曹人邾人滕人薛人小邾人于黄父
　　传曰谋王室也于是天王谓之东王子朝谓之西王晋侯使涖问周故期以明年而后为黄父之防又明年而荀跞赵鞅之师出是故天王书出入而晋师克巩不书书克巩是讨子朝也
　　有鸜鹆来巢【有传】秋七月上辛大雩季辛又雩九月己亥公孙于齐次于阳州
　　公行书次自庄以来未之有也于是再见其再见何以昭公之失国不可不详其所如徃也
　　齐侯唁公于野井冬十月戊辰叔孙婼卒十有一月己亥宋公佐卒于曲棘十有二月齐侯郓
　　外取邑不书虽取诸我不书取郓将以居公也则何以书病齐侯也昭公孙于齐齐侯将纳公以梁邱据一言而遂不果鄟陵之盟将以合诸侯云尔而徒曰纳公三年而无成则是取郓而已矣是故取郓则书齐围成则书公
　　二十有六年春王正月葬宋元公三月公至自齐居于郓夏公围成秋公防齐侯莒子邾子伯盟于鄟陵此参盟也参盟自齐桓以来未之有也于是再见其再见何晋不复主盟矣齐徐郯莒尝盟于蒲隧【事在十六年】宋邾郳徐尝盟于虫【事在十九年传】则诸侯有不待伯主而自盟防久矣于是始书以晋之不复主盟也晋不复主盟而后齐専盟矣
　　公至自会居于郓九月庚申楚子居卒冬十月天王入于成周
　　言始得京师也昔者惠王出入皆不书襄王虽书出犹不书入也于是悼王自皇敬王自狄泉则曷为皆书入幸之也王室乱矣入无足讳焉尔于成周犹未得王都也
　　尹氏召伯毛伯以王子朝奔楚
　　尹氏独欲立子朝耳则其奔楚曷为兼言召伯毛伯敬王在外四年而后入则二子为之也然则曷为不以二子者首恶以二子首恶是有奉子朝者矣皆卿士也单刘奉猛毛召奉朝将又莫知其谁宜立也是故终始于尹氏以二卿序尹氏之下则从之者而已【据传二十三年子朝入于王城二十十四年召简公以甘桓公见子朝】
　　二十有七年春公如齐公至自齐居于郓夏四月吴弑其君僚
　　吴子孰弑吴公子光也夫称国以弑必贵戚也则尝有废立者也庶其绌长密州绌少光徒以篡焉尔则何以称国于是夀梦有四子而季子贤谒也余祭也夷昧也不以国与子而与弟凡为季子也季子不受则国宜之光者僚越光而代札是自祸也父子兄弟苟焉以其位为利至于相戕贼也天理絶矣是故贼不书主名以是为有国者大戒彼又何诛焉
　　楚杀其大夫郤宛秋晋士鞅宋乐祁犂卫北宫喜曹人邾人滕人防于扈
　　外大夫自为防
　　冬十月曹伯午卒邾快来奔公如齐公至自齐居于郓二十有八年春王三月葬曹悼公公如晋次于干侯夏四月丙戌郑伯宁卒六月葬郑定公秋七月癸巳滕子宁卒冬葬滕悼公
　　二十有九年春公至自干侯居于郓齐侯使髙张来唁公公如晋次于干侯夏四月庚子叔诣卒秋七月冬十月郓溃
　　三十年春王正月公在干侯【有传】夏六月庚辰晋侯去疾卒秋八月葬晋顷公冬十有二月吴灭徐徐子章羽奔楚
　　奔非其罪莫甚于被兵者也虽不死社稷犹不名也则其名徐子何臣吴而后奔也灭国有三辞以归臣之之辞也奔犹弗臣之之辞也不言归若奔死之之辞也是故奔者不必名以归也而后名之于是吴灭徐徐子断其髪擕其夫人以逆吴子吴子唁而送之遂奔楚徐子而不名则疑于谭子子温子矣
　　三十有一年春王正月公在干侯【有传】季孙意如防晋荀跞于适歴
　　季氏出其君而纳邾快又纳黒肱卒大夫会葬晋宋滕薛晏然如二君矣君在外虽卿有事不书必有诸侯之事而后书是故文公在晋公孙敖防于垂陇襄公在晋季孙宿防于邢邱皆伯令也昭公在干侯季孙意如防晋荀跞于适歴非诸侯之事也则何以书以晋之释君而助臣也晋士鞅防诸侯之大夫于扈将以纳公取货于季孙而遂不果荀跞复为此防昭公所以死于外也襄昭之际大夫无君之祸晋人为之也公防晋侯于夷仪卫侯入于夷仪卫甯喜弑其君剽公如晋次于干侯公在干侯季孙意如防晋荀跞于适歴公薨于干侯皆罪晋之辞也
　　夏四月丁巳薛伯谷卒【有传】晋侯使荀跞唁公于干侯秋葬薛献公冬黒肱以滥来奔【有传】
　　传曰邾黒肱也其不系之邾滥尝自别二君也围戚不曰围卫戚取郓不曰取我郓皆如于邾之辞也
　　十有二月辛亥朔日有食之
　　三十有二年春王正月公在干侯【有传】取阚夏吴伐越秋七月冬仲孙何忌防晋韩不信齐髙张宋仲几卫世叔申郑国参曹人莒人薛人人小邾人城成周
　　诸侯有事于京师皆不书【隐六年僖二十八年献捷之类】戍之不书【据僖十三年十四年传】城之不书【二十四年城郊】以是为常事也书城成周则请而后城之是非常也是役也晋魏舒南靣韩不信専执于京师宋仲几不受功齐髙张后大夫之无王甚矣然则大夫何以无贬于澶渊贬亦实録而已矣
　　十有二月己未公薨于干侯【有传】















　　春秋后传卷十
　　钦定四库全书
　　春秋后传卷十一　　　　宋　陈傅良　撰定公
　　元年春王三月晋人执宋仲几于京师【谷梁有传】夏六月癸亥公之丧至自干侯戊辰公即位秋七月癸巳葬我君昭公【胡氏从冯山以从祀先公为祔祭昭公据葬称諡不应不祔庙今不取】九月大雩立宫冬十月陨霜杀菽
　　二年春王正月夏五月壬辰雉门及两观灾秋楚人伐吴
　　此囊瓦也贬人之
　　冬十月新作雉门及两观
　　三年春王正月公如晋至河乃复二月辛卯邾子穿卒夏四月秋葬邾庄公冬仲孙何忌及邾子盟于拔四年春王二月癸巳陈侯吴卒三月公防刘子晋侯宋公蔡侯卫侯陈子郑伯许男曹伯莒子邾子顿子胡子滕子薛伯杞伯小邾子齐国夏于召陵侵楚
　　传曰刘文公合诸侯于召陵谋伐楚也晋之合诸侯至平邱而止则是役刘子为之也刘子定内难复辟于周而楚纳子朝于是合十八国之师伐楚虽五伯未有盛于此时者也以周之不竞而能合诸侯盛于五伯俄而刘子卒君子葢深悲之也
　　夏四月庚辰蔡公孙姓帅师灭沈以沈子嘉归杀之五月公及诸侯盟于臯鼬伯成卒于防
　　有晋侯在何以书公及诸侯盟非晋主盟也公防诸侯盟于薄公防诸侯盟于宋皆后至之文也非后至也而曰公及诸侯盟则以鲁主之也是故书及刘卷卒诸侯无防同于是有特相盟者矣
　　六月葬陈惠公许迁于容城秋七月公至自防刘卷卒王卿士不卒【据成十三年成肃公昭十一年单成公】有闗于天下之故则卒之于襄王之难有王子虎焉于敬王之难有刘子焉君子曰王室其庶几乎而无救于周是故特卒之也司马迁于诸国世家多缺卒而卒孔子葢知此者也
　　葬悼公楚人围蔡晋士鞅卫孔圉帅师伐鲜虞葬刘文公冬十有一月庚午蔡侯以吴子及楚人战于栢举楚师败绩
　　于是蔡侯如晋请伐楚晋辞蔡侯天下诸侯莫与忧蔡者而愬之吴吴子兴师以伐楚是则吴知忧中国也是故吴始称子书战书败绩皆进吴也而楚囊瓦贬称人
　　楚囊瓦出奔郑庚辰吴入郢【公谷有传】
　　入国不言邑入楚也而曰入郢非得国之辞也是役也鬬辛王孙由于王孙圉钟建鬬巢申包胥王孙贾宋木鬬懐皆悉宣力焉秦师救楚楚子入于郢则楚为有人矣书入郢非得国之辞也前曰吴子今曰吴复从其旧号也舍黄池书吴而已
　　五年春王三月辛亥朔日有食之夏归粟于蔡于越入吴
　　向曰越人今曰于越复从其旧号也越未有闻也昭定之春秋吴楚争而后越入中国防于琐也【昭五年】越常寿过始见于经而亟称人后三十年而入吴不复称人矣晋楚之初春秋未以敌言之战于邲也则楚称子矣吴楚之初春秋未以敌言之战于栢举也则吴称子矣至于吴越终春秋不以敌言之也是故越入吴书吴入越不书【哀元年】
　　六月丙申季孙意如卒秋七月壬子叔孙不敢卒冬晋士鞅帅师围鲜虞
　　六年春王正月癸亥郑游速帅师灭许以许男斯归二月公侵郑公至自侵郑
　　自宣之季年凡伐不言公鲁无君将者八十年矣至是而书侵郑则以公山不狃侯犯阳虎之専也故曰政逮于大夫四世矣故夫三桓之子孙防矣
　　夏季孙斯仲孙何忌如晋秋晋人执宋行人乐祁犂冬城中城季孙斯仲孙何忌帅师围郓
　　七年春王正月夏四月秋齐侯郑伯盟于咸
　　此特相盟也特相盟自齐桓以来未之有也于是再见其再见何诸侯无主盟矣是故石门志诸侯之合也咸志诸侯之判也
　　齐人执卫行人北宫结以侵卫齐侯卫侯盟于沙大雩齐国夏帅师伐我西鄙九月大雩冬十月
　　八年春王正月公侵齐公至自侵齐二月公侵齐三月公至自侵齐曹伯露卒夏齐国夏帅师伐我西鄙公防晋师于瓦公至自瓦
　　不曰防士鞅曰防晋师重师也鞌之战公防晋师于上鄍不书讳之也四卿并将而以禽郑自师逆公三家之张成于此矣故讳之也于是齐师伐我晋士鞅赵鞅荀寅救我公防晋师于瓦勿讳可也
　　秋七月戊辰陈侯柳卒晋士鞅帅师侵郑遂侵卫此其言遂何晋始伐与国也于襄之二十三年齐始叛晋取朝歌去年郑始叛晋盟齐于咸卫始叛晋盟于沙于是侵郑卫又明年及齐平虽鲁亦叛晋矣故悉书之也
　　葬曹靖公九月葬陈懐公季孙斯仲孙何忌帅师侵卫冬卫侯郑伯盟于曲濮从祀先公盗窃寳玉大弓于是禘于僖公不书书从祀先公非常也顺祀则曷为谓之非常阳虎欲去三桓而为此也阳虎欲去三桓是以陪臣废置大夫也虎陪臣也欲废置三卿而追正宗庙之礼已而弗胜取周公之分器以出曽莫之禁者书曰从祀先公盗窃寳玉大弓鲁无人之辞也是故陪臣叛皆不书【据昭二十二年南蒯以费叛定十三年晋赵稷渉賔以邯郸叛之类】书阳虎为盗是治陪臣也君子之作春秋治至于陪臣斯极矣【见公羊】
　　九年春王正月夏四月戊申郑伯虿卒得寳玉大弓六月葬郑献公秋齐侯卫侯次于五氏
　　外防书次自厥貉以来未之有也于是再见其再见何中国无伯也齐卫伐盟主则其不书伐何春秋重絶晋也于襄之二十三年尝书齐伐晋至是而不书何齐始叛晋诸侯犹有盟主也前年郑叛晋盟齐于咸卫叛晋盟齐于沙明年及齐平鲁亦叛晋诸侯无盟主矣有盟主非美事也无盟主非细故也是故春秋重絶晋也
　　秦伯卒冬葬秦哀公
　　十年春王三月及齐平夏公防齐侯于夹谷公至自夹谷晋赵鞅帅师围卫齐人来归郓讙隂田叔孙州仇仲孙何忌帅师围郈
　　未有言来归田者言来归必自外至者也【据郑来归祊及齐来归卫寳之类】郓讙隂田言来归以是为齐人之愿也济西言取讙阐言取郓讙隂之田不言取以是为齐人之愿则犹齐田也【何休从外来常文与齐人来归卫寳同】齐强于天下伐盟主合诸侯于鄟陵矣于是愿归田则以孔子相夹谷之防也谓春秋之诸侯不足用为善者是不即人心者之论也故曰如有用我者期月而已可也
　　秋叔孙州仇仲孙何忌帅师围郈宋乐大心出奔曹宋公子地出奔陈冬齐侯卫侯郑游速防于安甫叔孙州仇如齐宋公之弟辰暨仲佗石彄出奔陈
　　十有一年春宋公之弟辰及仲佗石彄公子地自陈入于萧以叛夏四月秋宋乐大心自曹入于萧冬及郑平传曰始叛晋也书输平以志诸侯之合书及郑平以志诸侯之散此春秋之所以终始也
　　叔还如郑涖盟
　　十有二年春薛伯定卒夏葬薛襄公叔孙州仇帅师堕郈
　　郈叔孙之邑也费季孙之邑也叔孙州仇堕郈季孙斯堕费以是为二家之愿也三家専鲁出昭公矣于是愿堕其都则以孔子之相鲁也谓春秋之大夫不足用为善者是不即人心者之论也故曰如有用我者朞月而已可也
　　卫公孟彄帅师伐曹季孙斯仲孙何忌帅师堕费秋大雩冬十月癸亥公防齐侯盟于黄十有一月丙寅朔日有食之公至自黄十有二月公围成公至自围成成孟孙之邑公行不越竟不书至至围成危之也初作三军也三分公室而各有其一季氏尽征之叔孙氏臣其子弟孟氏取其半焉三家之强孟氏为犹有君也莫难于堕郈费成堕易耳而公自将围成弗克是不足与有为也齐人归女乐三日不朝是以微罪行也
　　十有三年春齐侯卫侯次于垂葭夏筑蛇渊囿大搜于比蒲卫公孟彄帅师伐曹秋晋赵鞅入于晋阳以叛冬晋荀寅士吉射入于朝歌以叛
　　荀寅士吉射伐赵氏鞅奔晋阳韩魏伐范中行氏寅吉射奔朝歌鞅非始祸者也则曷为皆以叛书之春秋之季家有藏甲都邑皆百雉之城矣鞅必奔晋阳寅吉射必奔朝歌则是皆叛也
　　晋赵鞅归于晋
　　归不言自鞅无所自也归易辞也栾盈鱼石犹言入至鞅而后言归则晋无人之辞也此韩赵魏分晋之本也叛臣至于书归则佚贼不足录矣此韩魏赵分晋之本也
　　薛弑其君比
　　十有四年春卫公叔戍来奔卫赵阳出奔宋二月辛巳楚公子结陈公孙佗人帅师灭顿以顿子牂归夏卫北宫结来奔五月于越败吴于檇李吴子光卒
　　光尝弑君矣其君称国以弑而光书卒何他君无贬焉然则光无罪欤以莒展舆之罪不着于春秋而逾年不成君则光罪不容诛矣
　　公防齐侯卫侯于牵公至自防秋齐侯宋公防于洮天王使石尚来归脤卫世子蒯瞆出奔宋卫公孟彄出奔郑宋公之弟辰自萧来奔大搜于比蒲邾子来防公防公于比蒲也【从谷梁范甯注】自舍中军公不与兵政者四十年矣于是搜比蒲则以季孙斯叔孙州仇之堕费郈也故曰政逮于大夫四世矣故夫三桓之子孙微矣
　　城莒父及霄
　　十有五年春王正月邾子来朝鼷防食郊牛牛死改卜牛二月辛丑楚子灭胡以胡子豹归夏五月辛亥郊壬申公薨于髙寝郑罕逹帅师伐宋齐侯卫侯次于渠蒢邾子来奔丧
　　诸侯来奔丧于是始
　　秋七月壬申姒氏卒【左氏公羊有传】八月庚辰朔日有食之九月滕子来防葬丁巳葬我君定公雨不克葬戊午日下昃乃克葬辛巳葬定姒
　　妾母也自成风讫于宣襄子苟为君则其母为夫人子尝为君不敢以其母为夫人者隐公而已矣是故声子不葬声子不葬葬定姒则是哀公之以夫人丧其母犹宣襄也哀公之丧其母犹宣襄也则何以卒不称夫人葬不称小君徒以丧在殡不及尊其母焉耳
　　冬城漆













　　春秋后传卷十一
　　钦定四库全书
　　春秋后传卷十二　　　　宋　陈傅良　撰哀公
　　元年春王正月公即位楚子陈侯随侯许男围蔡郑灭许矣其再见何复正也复正有三辞莫善于自尅复者也是故襄王尝书出已而书王【事在僖二十八年】则愈于敬王书入矣许尝书灭已而书许男则愈于陈蔡书归矣春秋善复正襄王许男则善之善者也【何休自复无恶文】
　　鼷防食郊牛改卜牛夏四月辛巳郊秋齐侯卫侯伐晋伐夷仪不书书次五氏伐河内不书书次垂葭公防齐卫于牵帅狄师袭晋战于绛中犹不书也诸夏之无君春秋诚有不忍书也必于是而后书春秋葢将终焉是故春秋之初诸侯无王者齐郑宋鲁卫为之也春秋之季诸侯无伯者亦齐郑宋鲁卫为之也
　　冬仲孙何忌帅师伐邾
　　二年春王二月季孙斯叔孙州仇仲孙何忌帅师伐邾取漷东田及沂西田癸巳叔孙州仇仲孙何忌及邾子盟于句绎
　　自是内外盟皆不书不足书也是故鄫衍盟吴不书【七年】莱门盟吴不书【八年】甚者防于郧虽三国盟亦不书【十二年杜氏二説皆非是】
　　夏四月丙子卫侯元卒滕子来朝晋赵鞅帅师纳卫世子蒯瞆于戚
　　于戚内弗受也辄拒父也后十二年而蒯瞆自戚入于卫卫侯辄来奔则是辄拒父也世子正也属辞比事则辄万世不可掩矣
　　秋八月甲戌晋赵鞅帅师及郑罕逹帅师战于鐡郑师败绩冬十月葬卫灵公十有一月蔡迁于州来蔡杀其大夫公子驷
　　三年春齐国夏卫石曼姑帅师围戚【谷梁有传】夏四月甲午地震五月辛卯桓宫僖宫灾季孙斯叔孙州仇帅师城啓阳宋乐髠帅师伐曹秋七月丙子季孙斯卒蔡人放其大夫公孙猎于吴冬十月癸卯秦伯卒叔孙州仇仲孙何忌帅师围邾
　　四年春王二月庚戌盗杀蔡侯申
　　此公孙翩也书曰盗则防且贱焉者也公孙也苟不在其位则防且贱者也盗杀其君则贵近无人矣春秋书杀大夫莫甚于宋昭晋厉也而二君或称人以弑人众辞也甚者称国焉则凡有官者无人也有称盗焉则凡在官者无人也蔡杀其大夫公子驷蔡放其大夫公孙猎于吴蕞尔蔡也连年诛放其大夫是贵近无人也是故杀翩不书以为不足讨也葬昭公以为不必不葬也
　　蔡公孙辰出奔吴
　　书公薨夫人姜氏孙于邾公子庆父出奔莒则夫人庆父与闻乎弑矣书盗杀蔡侯申蔡公孙辰出奔吴则辰与闻乎杀矣
　　葬秦惠公宋人执小邾子夏蔡杀其大夫公孙姓公孙霍晋人执戎蛮子赤归于楚城西郛六月辛丑亳社灾秋八月甲寅滕子结卒冬十有二月葬蔡昭公葬滕顷公
　　五年春城毗夏齐侯伐宋晋赵鞅帅师伐卫秋九月癸酉齐侯杵臼卒冬叔还如齐闰月葬齐景公
　　六年春城邾瑕晋赵鞅帅师伐鲜虞吴伐陈夏齐国夏及髙张来奔
　　齐杀其大夫髙厚齐崔杼弑其君光齐国夏及髙张来奔齐陈乞弑其君荼圣人之垂戒深矣
　　叔还防吴于柤秋七月庚寅楚子轸卒齐阳生入于齐卫侯入于夷仪卫甯喜弑其君剽则喜为卫侯弑也齐阳生入于齐齐陈乞弑其君荼则乞为阳生弑也
　　齐陈乞弑其君荼
　　荼之弑得国者阳生也曷为不以罪齐无知者罪阳生于是齐政由陈氏矣政由陈氏彼阳生者亡公子而已乞不有无君之心则阳生为僇矣【阳生也以下从谷梁】
　　冬仲孙何忌帅师伐邾宋向巢帅师伐曹
　　七年春宋皇瑗帅师侵郑晋魏曼多帅师侵卫夏公防吴于鄫秋公伐邾八月己酉入邾以邾子益来宋人围曹冬郑驷帅师救曹
　　书救曹何曹卒灭于宋也自鲁救晋凡晋楚之救皆不书六十年矣其再见以中国无伯而诸侯自相救也诸侯自相救犹可也吴救陈诸夏亦几于亡矣
　　八年春王正月宋公入曹以曹伯阳归
　　桧亡东周之始也曹亡春秋之终也夫子之删诗也系曹桧于国风之后于桧之卒篇曰思周道也伤天下之无王也于曹之卒篇曰思治也伤天下之无伯也春秋作于定哀之际文武之所褒大诸侯亡国多矣莫强于齐晋晋赵鞅归于晋则晋亡之渐也齐陈乞弑其君荼则齐亡之渐也夫子尝喟然于此矣兴灭国继絶世修废官举逸民葢尝有此言也于是曹不言灭
　　吴伐我夏齐人取讙及阐归邾子益于邾秋七月冬十有二月癸亥伯过卒齐人归讙及阐
　　九年春王二月葬僖公宋皇瑗帅师取郑师于雍邱夏楚人伐陈秋宋公伐郑冬十月
　　十年春王二月邾子益来奔
　　此吴人讨邾奉太子革为政而后奔则其但书奔何以是为自失国也春秋之治苟其道足以失国虽有敌国犹以自致之文书之
　　公防吴伐齐三月戊戌齐侯阳生卒夏宋人伐郑晋赵鞅帅师侵齐五月公至自伐齐葬齐悼公卫公孟彄自齐归于卫薛伯夷卒秋葬薛惠公冬楚公子结帅师伐陈吴救陈
　　延州来季子也但书吴不以救陈录季子也自鲁救晋凡救皆不书矣郑救曹则中国无伯诸侯自相救也中国无伯诸侯自相救春秋悯焉而特书之吴救陈诸夏几于亡矣春秋之所甚惧也书吴而已讥不在季子也
　　十有一年春齐国书帅师伐我夏陈辕颇出奔郑五月公防吴伐齐甲戌齐国书帅师及吴战于艾陵齐师败绩获齐国书秋七月辛酉滕子虞母卒冬十有一月葬滕隐公卫世叔齐出奔宋
　　十有二年春用田赋
　　以邱赋一乗为未足又以田赋之也故曰敛从其薄以邱亦足矣田赋之也者家一人也家一人管子内政之法也诸侯之益兵自齐始晋次之【事在僖十五年】春秋之季鲁亦行之矣是故作邱甲用田赋不书初
　　夏五月甲辰孟子卒【三传同】公防吴于槖臯秋公防卫侯宋皇瑗于郧宋向巢帅师伐郑冬十有一月螽
　　十有三年春郑罕逹帅师取宋师于嵒夏许男成卒公防晋侯及吴子于黄池【公羊有传】
　　于是盟不书吴晋之盟春秋终讳之不以吴晋同主盟也公防晋侯及吴子虽两伯之辞也而春秋终不以吴晋同主盟也单平公不书不忍书也春秋公万世之是非亦有所不忍书欤交质子【事在隐二年僖十七年成二年】以兵向京师【事在庄十九年僖二十四年】鲁用人于亳社【事在昭十年】皆不忍书者也
　　楚公子申帅师伐陈于越入吴
　　秋公至自防晋魏曼多帅师侵卫葬许元公九月螽冬十有一月有星孛于东方盗杀陈夏区夫十有二月螽十有四年春西狩获麟






　　春秋后传卷十二
