　　钦定四库全书　　　　　经部五
　　春秋纂言总例　　　　　春秋类
　　提要
　　【臣】等谨案春秋纂言总例七卷春秋纂言十二卷元呉澄撰澄有易纂言已着録是书采摭诸家传注而间以己意论断之首为总例凡分七纲八十一目其天道人纪二例澄所创作余吉凶军宾嘉五例则与宋张大亨春秋五礼例宗互相出入似乎蹈袭然澄非蹈袭人书者葢大亨学派出于睂山苏氏澄之学派兼出于金谿新安之间门户不同师传各异未暏大亨之书故与之闇合而不知也然其缕析条分则较大亨为宻矣至于经文行欵多所割裂而经之阙文亦皆补以方空于体例殊为未协则澄于诸经率皆有所防窜不独春秋为然读是书者取其长而置其所短可也明嘉靖中嘉兴府知府蒋若愚尝为锓木嵗久防佚世罕传本王士祯居易録自云未见其书又云朱检讨曾见之呉郡陆医其清家是朱彛尊经义考之注存字亦仅曾一睹之耳此本为两淮所采进殆即传冩陆氏本欤久微而复着固亦可宝之笈矣乾隆四十六年六月恭校上
　　总纂官【臣】纪昀【臣】陆锡熊【臣】孙士毅
　　总　校　官　【臣】　陆　费　墀







　　春秋纂言总例原序
　　属辞比事春秋教也昔唐啖助赵匡集春秋传门人陆淳又类聚事辞成纂例十卷今澄既采摭诸家之言各丽于经乃分所异合所同仿纂例为总例七篇初一天道次二人纪次三嘉礼次四賔礼次五军礼次六防礼次七吉礼例之纲七例之目八十有八凡春秋之例礼失者书出于礼则入于法故曰刑书也事实辞文善恶毕见圣人何容心防盖浑浑如天道焉呜呼其义防矣而执谦自谓之窃取区区末学庸讵可得与闻乎临川呉澄序






　　钦定四库全书
　　春秋纂言总例卷一　　　　元　呉澄　撰
　　天道
　　年
　　隠公元年【己未竟己巳凡十一年】
　　桓公元年【庚午竞丁亥凡十八年】
　　庄公元年【戊子竟己未凡三十二年】
　　闵公元年【庚申竟辛酉凡二年】
　　僖公元年【壬戌竟甲午凡三十三年】
　　文公元年【乙未竟壬子凡十八年】
　　宣公元年【癸丑竟庚午凡十八年】
　　成公元年【辛未竟戊子凡十八年】
　　襄公元年【己丑竟己未凡三十一年】
　　昭公元年【庚申竟辛夘凡三十二年】
　　定公元年【壬辰竟丙午凡十五年】
　　哀公元年【丁未至庚申春获麟凡十四年】
　　【新君继世逾年称元年先儒谓逾年改元非也自汉武帝后天子立年号以纪元继世之君次年更易旧君年号而别立年号故曰改元古诸侯非如后世天子之有年号直以在位之一年而称为元年尔何改之云又谓诸侯无史记不当僣称元年亦非也后世天子既有年号则诸侯之国纪事皆用天子之年古天子无年号诸侯但遵用时王之正朔而已年则自以其国君在位之一年二年而纪何僣之有按礼记内则言闾史州史夫以二十五家之闾尚且有史以记一闾之事岂有诸侯之君而乃无史以记一国之事乎鲁自伯禽初封子考公首嗣弟公熙立子幽公宰嗣弟魏公渎弑宰簒立子厉公擢嗣弟献公其立子贞公濞嗣弟武公敖立废长子招次子懿公戏嗣立招之子伯御弑戏簒立宣王诛之戏之弟孝公称立子恵公弗湟嗣春秋前十三世不满四百年春秋隠桓庄闵僖文宣成襄昭定讫哀十四年十二世凡二百四十二年春秋后哀公又十三年通计二十七年子悼公寜嗣三十七年子元公嘉嗣二十一年子穆公显嗣三十三年子共公奋嗣二十二年子康公屯嗣九年子景公匽嗣二十九年子平公旅嗣二十二年子文公贾嗣二十三年子顷公雠嗣二十四年楚灭鲁春秋后九世凡二百二十年共三十四世八百余年】
　　时
　　春【二百四　　公羊庄二十十二　　　六年阙春字】
　　夏【二百四十一】
　　秋【二百三十九】　　阙秋【二○桓四○七】
　　冬【二百三十七】　　阙冬【四○桓四○七○昭十○定十四○公羊成十年亦阙冬时者天之春夏秋冬也初昏斗柄指寅指邜指辰之月为春指巳指午指未之月为夏指申指酉指戌之月为秋指亥指子指丑之月为冬夏后氏以建寅为正月孟春为歳首季冬为歳终最得天时之正商人以建丑为正月汉律厯志所援商厯十有二月冬至为歳终周人以建子为正月故礼记左传冬至在正月夏至在七月考汉律厯志则周书武成召诰所载月数皆从建子之月数起又考周官所言春夏秋冬四时则与夏商无异盖月数虽改而天时不可改也古书凡书时者不系以月金縢秋大熟未获是也书月者不冠以时召诰惟二月既望是也春秋书时而系以月书月而冠以时盖因鲁厯改时而书以讥其变常正月二月冬也而曰春四月五月春也而曰夏七月八月夏也而曰秋十月十有一月秋也而曰冬据实书之其非着矣】
　　月
　　王正月【九十三○隠元○桓元○二○十○十八○庄元○三○五○六○八○十○十一○十六○十九○二十一○二十二○三十○闵元○二○僖元○二○三○四○六○八○十○十五○十六○十八○二十四○二十五○二十六○三十○三十二○文元○三○五○八○十二○十三○十四○宣元○三○四○九○十四○十六○十七○成元○三○五○六○七○九○十四○十六○十八○襄元○二○八○十一○十四○十六○十九○二十○二十一○二十二○二十九○三十○三十四○昭元○三○四○五○六○七○十○十五○二十○二十三○二十六○三十○三十一○三十二○定二○三○六○七○八○九○十五○哀元○八】
　　阙王【十○桓三○四○五○六○八○十一○十二○十四○十六○十七】
　　王二月【二十一○隠三○四○十○庄二○四○二十○僖三十三○文二○十八○宣二○成十五○襄十七○二十三○二十六○昭十一○二十四○定四○哀二○四○九○十】阙王【三○桓七○十三○十五】
　　不首时【十七○桓十七○庄十○文元○九○十二○成元○三○六○九○襄十四○十五○昭十五○定三○六○八○十四○十五】
　　王三月【十九○隠七○庄十二○十八○二十四○三十八○僖九○十二○十九○文十○成十一○襄四○六○十二○昭十八○二十一○二十八○定元○五○十○】不首时【三十四○隠元○三○八○九○桓元○二○十三○十五○庄元○四○十○僖十三○十六○二十八○文二○五○七○九○十五○宣元○成元○四○十三○十五○襄十六○二十三○昭元○七○十二○十四○二十六○定四○八○哀十】
　　四月【五十九○隠三○五○桓元○二○六○九○十五○十六○十八○庄三○七○十二○十九○二十八○三十一○僖三○十三○十六○二十五○二十八○三十一○三十二○三十三○文元○七○八○十七○宣六○十○十八○成二○四○十○十六○襄三○七○十一○十四○二十二○三十○昭七○八○九○十一○十三○十四○二十二○二十七○二十八○二十九○三十一○定三○四○七○九○十一○哀元○二○三】
　　五月【五十三○隠元○二○六○十一○桓八○十○十一○十四○十五○十七○庄三○十一○二十一○二十二○二十五○闵二○僖二○十五○十八○二十○二十三○二十八○文三○十三○十四○十六○十八○宣十○十四○十五○成七○十○十三○襄二○九○十○十六○二十五○二十九○三十○昭三○十一○十二○十八○十九○二十四○定二○四○十四○十五○哀三○十一○十二】
　　六月【五十七○隠八○十○桓三○十二○十七○庄四○六○十○十三○二十五○二十七○三十一○闵元○僖元○三○十四○十九○二十七○二十八○二十九○文二○十四○十五○十六○十七○十八○宣元○四○八○十○十二○十五○十七○成二○六○十○十五○十六○十七○襄二○三○二十○二十五○三十一○昭元○十五○十七○十八○二十二○二十三○二十八○三十○定元○四○五○九○哀四】
　　七月【七十二○隠元○六○八○九○十一○桓二○三○九○十一○十二○十三○十六○十八○庄二○四○九○十三○十四○二十○二十一○二十二○三十○三十二○僖元○二○八○九○十○十二○十五○十六○二十四○三十一○文二○十○十三○十四○宣八○十二○十八○成二○八○九○十○十三○襄二○四○十一○十九○二十二○二十四○二十七○三十○昭四○五○十○十二○二十一○二十三○二十五○二十八○二十九○三十二○定元○四○五○八○十五○哀三○六○八○十一】
　　八月【五十九○隠二○三○八○桓六○十二○十四○十七○庄九○十二○二十四○三十○三十二○闵元○二○僖元○四○五○十一○十四○十五○十八○二十二○二十七○文二○六○七○八○九○十六○宣六○九○成二○七○十五○十八○襄四○七○九○十五○十九○二十三○二十四○二十五○二十六○二十八○昭三○七○十三○十四○十六○十七○二十一○二十三○二十四○三十○定十五○哀二○四○七】
　　九月【五十一○隠元○二○四○五○八○桓二○三○六○十一○十五○庄九○十○三十○闵二○僖元○二○五○九○十三○十五○十七○文九○十四○宣二○五○九○十四○成十四○十六○十七○襄元○十二○十三○十七○二十一○二十九○三十一○昭四○六○七○十○十一○十六○二十五○二十六○定元○七○八○十五○哀五○十三】
　　十月【五十九○隠二○十○桓元○八○十三○十七○庄元○十○十二○十五○十八○三十二○僖元○二○三十三○文元○五○六○八○十一○十八○宣二○三○六○八○九○十一○十八○成元○八○十○十一○十二○十四○十六○襄七○十八○二十○二十一○二十三○三十○三十一○昭八○十二○十三○十六○二十○二十二○二十五○二十六○二十七○二十九○定元○二○七○十二○哀二○三○九】
　　十有一月【三十二○隠十一○桓十二○十五○十六○庄八○二十三○僖十五○二十二○二十三○文四○十五○十六○十七○成二○三○五○九○十五○十七○襄十五○二十八○三十一○昭元○七○十一○二十○二十五○定四○十二○哀二○十一○十三】
　　十有二月【五十九○隠元○二○三○四○五○八○桓十○十一○十二○十四○十八○庄二○十六○二十一○二十三○二十六○二十九○闵二○僖元○四○八○十二○十六○十七○二十一○二十五○二十七○三十一○三十二○三十三○文二○十二○十三○十五○宣十二○成五○十六○十七○十八○襄五○六○七○九○二十五○二十七○二十八○昭四○七○十○二十二○二十五○三十○三十一○三十二○定十二○哀四○八○十二○十三】
　　闰月【二○文六○哀五】
　　【月者时王所改之月也故嵗首正月或二月或三月月数之上皆加王字以见此月乃周王所颁之厯按周改月数而诗之小雅四篇所称六月十月四月二月虽是周时之诗而用夏正之月盖夏正得天时之正行于民间者久故作诗者从旧俗称之尔豳风七月公刘之诗也乃夏之时所作若书之周书礼之周官戴记所载左氏公谷三传所述及孟子所言则皆周所改之月也】
　　日
　　甲子【七○僖十六○文二○宣八○成三○襄十六○二十四○昭十】
　　乙丑【四○庄四○宣二○成十六○昭二十二】
　　丙寅【二○成十六○定十二】
　　丁夘【二○桓六○文三】
　　戊辰【十一○僖元○九○文十六○成七○昭五○七○十九○二十三○二十五○定元○八】
　　己巳【九○隠三○桓十三○十五○僖二十二○二十八○文三○宣十○襄二十三○二十五】
　　庚午【六○隠八○庄三十○僖十二○襄十七○二十九○定】
　　辛未【五○隠十○庄二十五○文十六○成十六○襄五】
　　壬申【八○桓十四○僖十六○二十八○宣十四○成四○六○十七○昭十二】癸酉【十二○隠九○僖二十五○文九○十四○十八○宣九○成二○襄二十三○三十一○昭十五○二十二○哀五】
　　甲戌【九○桓五○僖元○二十七○文七○宣十八○昭十三○十七○哀二○十一】乙亥【十二○桓十四○庄元○僖十七○文六○十四○宣三○成三○十六○襄二十三○二十五○二十七○昭二十二】
　　丙子【四○桓十八○成九○哀二○三】
　　丁丑【七○桓八○十七○庄二十四○僖九○十二○文二○十八】
　　戊寅【六○庄十一○二十四○僖十八○宣十二○襄三○十六】
　　己夘【五○桓八○僖十五○三十二○襄二十三○昭十九】
　　庚辰【十一○隠二○三○九○成十五○襄二○十三○二十一○昭三十○定四再○十五】辛巳【十一○隠五○十○僖二○三十三○宣八○成六○襄二十七○三十一○定十四○十四○哀元】
　　壬午【十四○隠十○十一○桓六○僖元○文八○十三○宣八○十七○成二○襄六○二十六○昭八○十八○二十一】
　　癸未【六○隠三○桓十一○庄八○文十七○襄九○昭七】
　　甲申【三○文五○十四○昭十一】
　　乙酉【七○庄二○闵二○僖九○文八○宣四○成十六○十七】
　　丙戌【八○桓十二再○文八○宣三○成二○襄七○昭二十四○二十八】
　　丁亥【三○桓十三○僖十八○宣十一】
　　戊子【四○文七○宣八○襄四○昭十】
　　己丑【九○桓五○十八○僖三十二○文十三○宣八○成五○十一○十八○襄二】庚寅【八○隠八○僖二十三○二十七○宣八○成二○十四○襄二○哀六】
　　辛夘【十○隠三○八○庄七○僖十四○文十○襄十九○二十六○昭二十○定三○哀三】壬辰【四○隠十一○桓三○十二○定二】
　　癸巳【十○桓十七○庄三十三○僖三十三○宣十○襄二十四○三十一○昭二十八○定元○四○哀二】
　　甲午【八○庄八○十二○文十一○成十六○襄十○二十六○三十○哀三】
　　乙未【六○桓十五○僖二十七○襄十四○二十八○昭二十三○二十四】
　　丙申【四○庄二十二○僖十六○成二○定五】
　　丁酉【四○桓十八○庄九○昭十一○二十四】
　　戊戌【三○庄二十一○文十八○哀十】
　　己亥【九○隠八○桓七○襄九○十五○三十一○昭十一○十六○二十五再】庚子【三○文十二○宣十七○昭二十九】
　　辛丑【七○闵二○文九○十五○成十七○昭八○定十五○哀四】
　　壬寅【二○桓十二○文四】
　　癸夘【四○宣十五○十七○成八○哀三】
　　甲辰【二○昭七○哀十二】
　　乙巳【五○僖二十○二十七○三十三○文二○成十五】
　　丙午【七○桓十○十七再○僖二十五○二十八○成三○十】
　　丁未【十○桓元○十二○庄二十八○僖八○二十二○文元○宣十七○成三○十八○昭三】
　　戊申【七○隠四○桓二再○僖五○十六○文八○定九】
　　己酉【六○僖十九○成二○五○襄四○昭元○哀七】
　　庚戌【三○隠三○襄二十一○哀四】
　　辛亥【八○隠八○文五○成三○襄四○二十○昭三十一○定五○十五】
　　壬子【三○宣二○襄二十五○定五】
　　癸丑【六○庄二十二○二十五○僖二十一○二十八○成十五○昭二十三】
　　甲寅【五○庄二十三○二十八○成四○襄二十八○哀四】
　　乙夘【三○隠二○宣十二○昭四】
　　丙辰【四○桓十七○宣十○襄十九○二十】
　　丁巳【十○桓十四○僖元○文元○成十七○襄十五○昭元○十一○十五○三十一○定十五】
　　戊午【二○文十二○定十五】
　　己未【七○庄三十二○僖二十六○宣十七○襄三○十一○十四○昭三十二】庚申【六○桓十○庄九○成九○十八○襄二十○昭二十六】
　　辛酉【九○隠六○庄二十一○闵元○宣九○成元○襄元○九○二十二○哀十一】壬戌【五○隠十○僖十五○宣十八○襄三○七】
　　癸亥【十二○庄二十六○三十○三十二○僖二十五○文元○十七○襄十五○昭七○定元○六　十二○哀八】
　　辛【二○昭二十五上辛季辛】
　　朔【三十○日食书朔二十七○僖十六正月戊申朔○二十二十一月己巳朔○文十六四不视朔】
　　晦【二○僖十五九月己夘晦○成十六六月甲午晦】
　　【日者以十日配十二辰凡六十春秋书法以事系日以日系月以月系时然所书之事亦有不系日而直系月者亦有不系月而直系时者陆氏所纂书日书月书时例已得其当今悉从之按啖氏曰公谷多以日月为例或以书日为美或以为恶夫美恶在于事迹见其文足以知日月之例皆穿凿妄説也】
　　【杜氏曰凡朝聘防遇侵伐用兵执杀土功之属例不书日盟战败入灭崩薨卒弑君日食之属例多书日盟自文公以前书日者凡二百四十九宣公以下书日者四百三十一年数畧同而日数加倍故知久逺遗落不与近同陆氏曰公羊谓不日逺也所见异辞所闻异辞亦久逺多遗落也】
　　【凡例当书日而不书者盖旧史之文遗阙或他国告辞不具不当书日而书日者皆有意也合书日而不书者盖为同日上文已有事不可重言其日亦有旧史文阙不合书日而书日者盖为同日下文有大事须书日故于上文书之亦有同时上文有大事既书日矣若下文不书日则似同日故书日以别之事合书日而值晦朔则因寄其晦朔以为推厯之徴验】
　　【日食皆书日及朔不书日者文阙不书朔者或非朔日○星不见星陨及陨石有定日故书日其星孛或累日或逾月则书月书时○震电如常者不书非常者书日○无氷弥时无之者书时其月无之者书月雨氷氷亦书月○十二月霜不杀草冬不寒也十月今之八月陨霜记其早也故皆书月○雨雪雨雹不逾时但以为灾故书其时而不书月日桓八年十月大雨雪今之八月记非时也故书月昭四年王正月大雨雹歳首为灾故书月隠九年三月庚辰大雨雪书日者承上文大雨震电之后欲见相去八日之近洊有变异故特书日○不雨皆书月者既不成灾但记其苦于月不雨尔○旱及水皆书时者为其久而成灾故不可书月日也○饥有年冬收后则知之故但书时无麦禾亦同无麦苖则在秋时○地震山崩皆一日故书月书日○内灾皆书日内事详也外灾或书月或书时莫能定知外事畧也昭十八年夏四月壬午宋卫陈郑灾以四国同日灾天下所异故特书日○螟螽为害书月者当月有之不连月也书时者连月有之也○虫兽飞禽之异皆书时者但记其异故不假月日惟僖十六年六鹢退飞承上文春正月戊申朔陨石之下故特加是月二字以见其与陨石不同日而同在正月也○获麟书时者从书田狩例】
　　【公即位皆不书日以其必是朔日故也惟定公以昭公之丧六月乃至故书日以明其既殡而即位且志非常也○天王归入书月以鲁史不定知王室之事故也若王史则当书日诸侯归入纳亦然大夫归入则但书时天王出鲁公夫人出逊皆月而不日者出与至皆不同日故不书日诸侯出奔皆书月大夫奔及逃叛则但书时内大夫奔即书月执诸侯皆书月诸侯执他国大夫皆书时若执鲁大夫即书月异于外也弑君皆书日大其事也杀他国君亦然外杀公子大夫皆但书时降于君也内刺公子大夫即书日比之卒也】
　　【昏礼往纳币徃送女依聘例书时逆夫人至国则书月惟庄公逆哀姜特变文书入又书日以示急切外来纳币亦书时外来逆女则书月莒庆来逆不书月文不具内女归外永离本国故亦书月外女归外者情不比内但书其时内女自夫家来者但书时不比嫁时也内女被出即书月事切于常也夫人被出亦如之】
　　【诸侯来朝常事也但记其时僖十四年六月季姬使鄫子来朝以事异特书月也他国使使来聘亦常事故但书时杂事来者亦书时其有事大者如天王锡命之类乃书月尔公如京师及如他国合尝月或不书者因旧史也故夫子存其书月者以示义内大夫如外但书时防葬者即书月重丧事也盟以结二国之好国之大事故例皆书日内盟有不书者文阙外盟多不书者或告辞畧或文阙也其来盟及莅盟不书日者来盟者不以至日盟莅盟者但纪其去盟时所以不日也平者皆书月事轻于盟也公防诸侯皆书月重公也外诸侯防则但书时内大夫防外大夫亦不书月公与诸侯遇礼合书月不书者因旧史也公自外还至国皆书月内大夫至但书时不可比君也】
　　【诸侯相侵伐但书时轻于入灭故也内侵伐当书月经中书月者少因旧史也故夫子存其书月者以示义内被侵伐当书月经不书月者多意与上同内与外共侵伐义亦同上围袭追等用日月与侵伐并同内与外取国邑悉书月重于侵伐也内外救皆书月窃记其善也内外次例但书时迁皆书月重于侵伐也降克并同弃师殱亡皆积久而致非一日之事故不书日内兵入他国例合书日不日者史文阙也战及败及灭及焚皆书日事重故也军旅杂事惟大阅及治兵一日之事故书日其余但记非常及改是作故随事轻重或月或时以明变常之始尔故皆不书其日搜狩之礼四时有常变者则书纪其失也但着其时桓四年公狩于郎为公非礼之行故书月兴作皆合于农隙但纪其时是非着矣僖二年正月城楚丘内为外城故特书月改革但纪其初不必言日赋税但纪变常之时故不必标其日月】
　　【崩薨卒例尝日重丧事也虽未逾年之君卒亦书日其不日者故也与成君之薨故则不地者同葬书月以纪得礼失礼也或无月者史文阙】
　　【郊及庙祭皆记日敬大事也其或不日者文阙若泛序郊庙如卜郊丹楹等即不日非祭事故也雩事为旱而非正祭故月而不日其社祭自有定日其他所载皆杂事故亦不日】
　　变异
　　日食【三十六】
　　【有日有朔二十六○桓三既○庄二十五○二十六○三十○僖五○文十五○成十六○十七○襄十四○二十○二十一再○二十三○二十四既再○二十七○昭七○十五○十七○二十一○二十二○二十四○三十一○定五○十二○十五】
　　【有日无朔七○隠三○僖十二○文元○宣八既○十○十七○十五】
　　【无日有朔一○桓十七】
　　【日朔俱无二○庄十八○僖十】
　　恒星不见【庄七】　○陨【同上】○有星孛【文十四○昭十七○襄十三】震电【隠九】震夷伯之庙【僖十五】
　　陨霜不杀草李梅实【僖三十三】○陨霜杀菽【定元】
　　无冰【桓十四○成元○襄二十八】○雨木冰【成十六】
　　大雨雪【隠九○僖十】○雨雪【桓八】
　　大雨雹【僖二十九○昭三○四】
　　大雨【隠九】○雨【僖三】○不雨【庄三十一○僖二○三再○文二○十○十三】大旱【僖二十一○宣十】
　　饥【宣十○十五】○大饥【襄二十四】○无麦苖【庄七】○大无麦禾【庄二十八】
　　有年【桓三】○大有年【宣十六】
　　地震【文九○襄十六○昭十九○二十三○哀三】
　　沙鹿崩【僖十四】○梁山崩【成五】
　　陨石【僖十六】
　　大水【桓元○十三○庄七○十一○二十四○二十五○宣十○成五○襄二十四】火【宣十六】○灾【桓十四○僖二十○成三○襄九○三十○昭九○十八○定二○哀三○四】○大灾【庄二十】
　　螟【隠五○八○庄六】○螽【桓五○僖十五○文八○宣六○十三○十五○襄七○哀十二○十三再】○雨螽【文三】○蝝生【宣十五】
　　有蜚【庄二十九】○有【庄十八】○多麋【庄十七】○有鸜鹆来巢【昭二十五】○六鹢退飞【僖十六】
　　获麟【哀十四】
　　【自日食至此皆天道之变异也春秋常事不书唯变异则书有年大有年获麟亦是变异或指为祥瑞者非二百四十二年有年者再而已岂得谓祥乎麟非治世不出出于乱世为猎人所获而死异孰大焉】











　　春秋纂言总例卷一
　　钦定四库全书
　　春秋纂言总例卷二　　　　元　吴澄　撰
　　人纪
　　王
　　【周姬姓其先帝喾之名弃在唐虞时为稷官封于邰子不窋失官窜戎狄其孙公刘国于邠太王亶父去邠居岐周文王昌自岐周徙丰武王发伐商有天下都镐传成王诵康王钊昭王瑕穆王满共王伊扈懿王囏孝王辟方夷王燮厉王胡宣王靖幽王宫湼十二世至平王宜臼幽王太子也幽王嬖褒姒欲立其子伯服废申后及太子太子奔申申侯与犬戎弑幽王太子嗣立迁洛都王城四十九年为鲁隠公元年春秋之始在位五十一年隠三年崩太子泄父早卒孙桓王林继元年为鲁隠公四年在位二十三年桓十五年崩子庄王佗嗣元年为鲁桓公十六年在位十五年庄十二年崩经不书子僖王胡齐嗣元年为鲁庄公十三年在位五年庄十七年崩经不书子恵王防嗣元年为鲁庄公十八年在位二十六年僖八年崩子襄王郑嗣元年为鲁僖公九年在位三十三年文八年崩子顷王王臣嗣元年为鲁文公九年在位六年文十四年崩经不书子匡王班嗣元年为鲁文公十五年在位六年宣二年崩弟定王瑜立元年为鲁宣公三年在位二十一年成五年崩子简王夷嗣元年为鲁成公六年在位十四年襄元年崩子灵王泄心嗣元年为鲁襄公二年在位二十七年襄二十八年崩子景王贵嗣元年为鲁襄公二十九年在位二十五年昭二十二年崩景王太子夀早卒立王子猛未逾年卒猛之弟敬王匄立元年为鲁昭公二十三年四年徙都洛之成周三十九年为鲁哀公十四年春秋之终在位四十四年哀十九年崩其后又有元王仁七年贞王介二十八年考王嵬十五年威烈王午二十四年安王骄二十六年烈王喜七年显王扁四十八年慎靓王定六年赧王延自成周迁王城五十九年周亡周有天下八百余年约计四百年在春秋前二百四十二年在春秋中二百二十五年在春秋后】
　　天王【三十○阙天字三○误王字为子一】
　　【归物三○隠元归赗○文五归含赗阙天○定十四归脤】
　　【聘七○隠七○九○桓四○五○八○僖三十○宣十】
　　【锡命三○庄元阙天○文元○成八误王为子】
　　【来一○桓十五】
　　【防二○文元○五阙天】
　　【居二○僖二十四○昭二十三】
　　【入一○昭二十六】
　　【狩一○僖二十八】
　　【杀一○襄三十】
　　【崩九○隠三○桓十五○僖八○文八○宣二○成五○襄元○二十八○昭二十二】
　　王月【百三十三○阙王十三不与】
　　从王【一○桓五】
　　王所【二○僖二十八再】
　　王室【一○昭二十二】
　　王师【一○成元】
　　王后【二○桓八○襄十五】
　　王世子【一○僖五】
　　王子【周自平王始入春秋为一世○生太子泄父王子狐为二世狐无后○泄父早卒生桓王为三世○桓王生庄王王子克为四世克无后○庄王生僖王王子虎王子頽为五世虎见经别为王叔氏諡文公王叔桓公王叔陈生其后也颓无后○僖王生恵王为六世○恵王生襄王王子带为七世带别为甘氏諡昭公八世成公九世景公十世简公悼公过平公防十一世桓公○襄王生顷王为八世○顷王生匡王定王王札子王季子为九世札子季子见经札子无后季子别为刘氏諡康公十世定公夏十一世献公十二世文公卷十三世桓公○定王生简王为十世○简王生灵王儋季为十一世儋季别为儋氏十二世括十三世翩○灵王生景王王子佞夫为十二世佞夫见经无后○景王生王子夀王子猛敬王王子朝为十三世子猛子朝见经】
　　王姬【五○庄元逆○筑馆○归于齐归齐襄公也○庄二卒○庄十一归于齐归齐桓公也】
　　公
　　宋【公爵子姓商之后周武王伐商封纣庶兄微子启于宋以奉汤祀国在商丘后为亳州应天府传微仲衍公稽丁公申闵公共公熈厉公鲜僖公举恵公覸哀公戴公武公司空宣公力穆公和七年入春秋鲁隠二年卒殇公与夷立鲁桓二年弑庄公冯立鲁庄二年卒闵公捷嗣鲁庄十二年弑桓公御说立鲁僖九年卒襄公兹父嗣鲁僖二十三年卒成公王臣嗣鲁文七年卒昭公杵臼嗣鲁文十八年弑文公鲍立鲁成二年卒共公瑕嗣鲁成十五年卒平公成嗣鲁昭十年卒元公佐嗣鲁昭二十五年卒景公头曼嗣二十六年春秋终在位六十四年卒又有昭公特悼公购由休公田公辟兵公剔成公偃至周赦王二十九年齐魏楚灭之宋亡】
　　【凡畿外诸侯必王者之后乃爵为公所谓上公九命之国地方百里经所书公爵惟此一国州郭虞则畿内之公也】
　　州【公爵姜姓寰内诸侯在王畿之内苏忿生采地十二邑之一也后为州公食邑在今孟州温县左氏误以淳于公为州公淳于盖杞之邑在宻州髙宻县非州国也】
　　郭【公爵姬姓郭虢二字盖通用传记皆作虢唯春秋经书郭公文王二弟虢仲虢叔武王克商封仲及叔谓之二虢仲所封在陜州陜县叔所封在鳯翔府虢县皆王畿采邑】
　　虞【公爵姬姓太王第二子仲虢生季简季简生叔达叔达生周章虞仲及武王克商求大伯仲雍之后得周章已为吴君乃别封其弟虞仲于周之北故夏墟为西吴后世谓之虞公自虞仲至虞公十二世】
　　侯
　　晋【侯爵姬姓周武王之子成王之弟虞封于唐故唐城在绛州翼城县西二十里尧之苖裔所封成王时国乱灭之而封虞唐叔子燮徙居晋水旁在并州晋城县北二里改唐为晋传武侯宁族成侯服人厉侯福靖侯宜臼僖侯司徒献侯籍穆侯费王殇叔文侯仇昭侯伯封文侯弟成师为曲沃桓叔其邑大于晋国传庄伯鲜十一年入春秋鲁隠七年卒武公称嗣晋昭侯传孝侯平鄂侯鄀二年入春秋鲁隐五年卒哀侯光嗣鲁桓二年曲沃武公虏哀侯小子侯立鲁桓七年曲沃武公弑之哀侯弟缗立鲁庄十六年曲沃武公弑缗周僖王命武公为晋侯鲁庄十七年卒献公诡诸嗣鲁僖九年卒奚齐立弑卓子立鲁僖公十年弑恵公夷吾立鲁僖二十四年卒文公重耳立鲁僖三十二年卒襄公驩嗣鲁文六年卒灵公夷臯嗣鲁宣二年弑成公黒臀立鲁宣九年卒景公獳嗣鲁成十年卒厉公州蒲立鲁成十八年弑襄公孙悼公周立鲁襄十五年卒平公彪嗣鲁昭十年卒昭公夷嗣鲁昭十六年卒顷公去疾嗣鲁昭三十年卒定公午嗣三十一年春秋终三十七年卒后有出公凿哀公骄幽公栁烈公止十九年周威烈王命魏赵韩三卿为侯三十七年卒至孝公颀静公俱酒二年三侯灭晋分其地晋祀絶】
　　齐【侯爵姜姓周西伯文王得太公吕尚为师后相武王伐纣封于齐传丁公仡乙公得癸公慈母哀公不辰胡公静献公山武公夀厉公无忌文公赤成公脱庄公购僖公禄父九年入春秋鲁桓十四年卒襄公诸儿嗣鲁庄八年弑桓公小白立鲁僖十七年卒第三子孝公昭嗣鲁僖二十七年卒桓公第四子昭公潘立鲁文十四年卒子舍嗣桓八第五子懿公商人弑之而立鲁文十八年弑桓公第二子恵公元立鲁宣十年卒顷公无野嗣鲁成九年卒灵公环嗣鲁襄十九年卒庄公光嗣鲁襄二十五年弑景公杵臼嗣鲁哀五年卒孺子荼嗣鲁哀六年弑悼公阳生立鲁哀十年卒简公壬嗣鲁哀十四年弑又有平公骜宣公积康公贷十九年周王命田和为齐侯二十六年卒吕氏絶祀】
　　蔡【侯爵姬姓文王子度初食邑于蔡武王分纣都之南国之于鄘后被纣子武庚诱之以畔而放成王复封其子胡于蔡传侯荒宫侯厉侯武侯夷侯僖侯所事共侯兴戴侯宣公考父二十八年入春秋鲁隠八年卒桓公封人嗣鲁桓十七年卒哀侯献舞立鲁庄十九年卒于楚穆侯肸嗣鲁僖十四年卒庄公甲午嗣鲁文十五年卒文公申嗣鲁宣十七年卒景公固嗣鲁襄三十年弑灵公般立鲁昭十一年楚子杀之国灭鲁昭十五年平公庐归国鲁昭二十年卒悼公东国立鲁昭二十三年卒于楚昭公申立鲁哀四年盗杀之成公朔嗣十年春秋终鲁哀二十三年卒后有声公产元公侯齐歴三十四年楚恵王灭之蔡絶祀】
　　卫【侯爵姬姓文王子封初食邑于康武王分纣都之东国之于卫传康伯牟考伯嗣伯庭伯靖伯贞伯顷侯僖侯羡武公和庄公杨桓公完十二年入春秋鲁隠四年弑宣公晋立鲁桓十二年卒恵公朔立鲁庄二十五年卒懿公赤嗣鲁闵二年为狄所杀戴公申立卒文公燬立鲁僖二十五年卒成公郑嗣鲁宣九年卒穆公遫嗣鲁成二年卒定公臧嗣鲁成十四年卒献公衎嗣鲁襄十四年奔齐定公弟殇公剽立鲁襄二十年弑献公衎复归鲁襄二十九年卒襄公恶嗣鲁昭七年卒灵公元立鲁哀二年卒出公輙立庄公蒯瞆入于戚鲁哀十二年入国出公出春秋后鲁哀十七年庄公出鲁哀十八年出公复入在位共二十五年卒于越后有悼公黔敬公弗昭公纠怀公亹慎公頽声公训成侯速平侯嗣君怀君元君君角二十二年秦二世废之为庶人卫絶祀】
　　陈【侯爵妫姓舜之后虞阏父为周陶正武王封其子胡公满于陈传申公犀侯相公臯羊孝公突慎公圉戎幽公宁僖公孝武公震夷公恱平公燮文公圉桓公鲍二十三年入春秋鲁桓五年卒弟佗杀太子免代立桓六年蔡人杀佗立厉公跃鲁桓十二年卒宣公杵臼立鲁僖十三年卒穆公欵嗣鲁僖二十八年卒共公朔嗣鲁文十三年卒灵公平国嗣鲁宣十年弑次年楚立成公午鲁襄四年卒哀公溺嗣鲁昭八年卒弟招杀太子偃师楚灭陈鲁昭十三年偃师之子恵公吴归国鲁定公四年卒怀公栁嗣鲁定八年卒闵公越嗣二十一年春秋终鲁哀十七年楚灭陈】
　　【凡畿外大国皆爵为侯七命地方百里经所书此五国有初大而后渐降于次国者有中防而后浸逾于大国者】
　　滕【侯爵姬姓文王子叔绣武王封之于滕国在徐州滕县绣至宣公十七世鲁隠七年卒书侯者不知名諡盖宣公之父若祖鲁隠十一年来朝书侯自后降为子终春秋之世鲁僖十九年婴齐为宋所执传云滕宣公宣公之孙昭公鲁宣元年卒文公嗣立鲁成十六年卒子成公嗣立鲁昭三年卒悼公宁嗣立鲁昭二十八年卒顷公结网立鲁哀四年卒隠公虞公嗣立鲁哀十一年卒】
　　薛【侯爵任姓夏封黄帝之后奚仲为薛侯后迁于邳仲虺居薛为汤左相周武王复以其冑为薛侯杜预云国在鲁国薛县春秋鲁隠十一年来朝书侯鲁庄三十一年卒书伯不知名諡自此以后终春秋皆书伯献公谷鲁昭三十二年卒襄公定鲁定十二年卒伯比鲁定十三年弑恵公夷鲁哀十年卒】
　　纪【侯爵姜姓国在临朐县东夀光县西】
　　邓【侯爵曼姓国在襄阳府邓城县鲁桓七年吾离来朝书侯】
　　邢【侯爵姬姓周公之国在信德府鲁僖十六年防于淮书侯】
　　随【侯爵姬姓国在随州随县鲁哀元年经始书侯】
　　【滕薛纪邓邢随其初均是七命百里之侯后浸削小仅可比于小国故滕自侯降为子薛自侯降为伯纪邓邢未降爵国先亡随虽未亡为楚私属不列于诸侯至哀十年经始书随侯盖楚昭王德之而俾列于诸侯也】
　　伯
　　秦【伯爵嬴姓周孝王封栢翳之后非子为附庸邑于秦传秦侯公伯秦仲庄公襄公文公春秋鲁隠公元年为文公四十四年五十年卒宁公十二年出子六年武公二十年德公二年宣公十二年成公四年穆公任好三十九年康公防嗣鲁文十八年经始书卒共公稻嗣鲁宣四年卒桓公荣嗣鲁定十四年卒景公厚嗣鲁昭五年卒哀公嗣鲁定九年卒恵公立鲁哀三年卒僖公嗣春秋后鲁哀十八年卒又有厉共公躁公懐公灵公简公恵公出子献公孝公恵文王武王昭襄王孝文王庄襄王始皇帝并天下】
　　郑【伯爵姬姓周宣王封弟友于郑县是为桓公后并东虢及桧迁焉犬戎杀之武公掘突嗣庄公寤生嗣二十二年入春秋鲁桓十一年卒厉公突篡立鲁桓十五年出昭公忽复归十七年弑立子亹鲁桓十八年被杀立子仪鲁庄十四年被杀厉公归国庄二十一年卒文公捷嗣鲁僖二十二年卒穆公兰嗣鲁宣三年卒灵公夷嗣鲁宣四年弑襄公坚立鲁成四年卒悼公费立鲁成六年卒成公防立鲁襄二年卒僖公髠顽嗣鲁襄七年卒简公嘉嗣鲁昭十二年卒定公宁嗣鲁昭二十八年卒献公虿嗣鲁定九年卒声公胜嗣在位三十年春秋后卒又有哀公易共公丑幽公已繻公骀君乙在位二十一年韩灭郑】
　　曹【伯爵姬姓武王封弟振铎于曹传太伯脾仲君平宫伯侯孝伯云夷伯喜幽伯疆戴伯苏恵伯兕穆公武桓公终生三十五年为鲁隠元年鲁桓十年卒庄公射姑嗣鲁庄二十三年卒僖公赤篡立鲁庄三十二年卒昭公班嗣鲁僖七年卒共公襄嗣鲁文九年卒文公夀嗣鲁宣十四年卒宣公庐嗣鲁成十三年卒成公负刍立鲁襄十八年卒武公滕嗣鲁昭十四年卒平公顷嗣鲁昭十八年卒悼公午嗣鲁昭二十八年卒声公野立鲁定七年隠公通代之靖公露又代之鲁定八年卒伯阳嗣鲁哀八年宋入曹遂亡】
　　杞【其初盖公爵后降为子又为伯姒姓汤封禹之后于杞成王代商求禹后得东楼公仍封于杞国在陈留雍丘县传西楼公题公谋娶公武公二十九年为鲁隠元年四十六年卒靖公二十三年共公八年德公十八年成公十八年鲁僖二十三年书卒桓公姑容七十年鲁襄六年卒孝公匄十七年鲁襄二十三年卒文公益姑十四年鲁昭六年卒平公郁厘十八年鲁昭二十四年卒悼公成十六年鲁定四年卒僖公遇弑隠公代立十九年鲁哀八年卒缗公维十六年春秋后鲁哀二十四年卒又有哀公阏十年出公敕十二年简公春元年楚灭杞】
　　薛【详见前侯爵下】
　　谷【伯爵嬴姓国在襄阳府谷城县】
　　滑【伯爵姬姓国在偃师缑氏镇】
　　郕【伯爵姬姓文王之子所封国在齐州任城县南】
　　北燕【伯爵姬姓武王封召公奭于燕召公九世恵侯僖侯顷侯哀侯郑侯穆侯七年当鲁隠元年在位十八年宣侯十三年桓侯七年庄公三十三年襄公四十年桓公十六年宣公十五年昭公十三年武公十九年文公五年懿公四年简公欵鲁襄二十九年为元鲁昭三年奔齐始见经悼公鲁昭七年为元鲁昭十二年齐纳简公于阳悼公七年共公五年平公十九年恵公十二年献公二十八年孝公十五年成公十六年湣公三十一年僖公三十年桓公十一年文公二十九年易王十二年王哙九年昭王平三十三年恵王七年武成王十四年孝王三年王嘉三十三年秦灭燕按燕世次多谬误史记以简公为患公以恵公为简公莫详孰是】
　　【凡畿外次国皆爵为伯七命地方七十里经所书伯爵共九国杞薛降为伯者也谷滑郕微乎防矣皆先亡燕僻逺不通中国防盟至战国时乃强大厠于七雄】
　　子
　　楚【子爵芉姓初号荆周成王封熊绎于楚传熊艾熊防熊胜熊杨熊渠熊挚红熊延熊勇熊严熊霜熊简熊鄂若敖熊仪霄敖熊坎蚡冒熊恂武王熊通文王熊赀堵敖囏成王頵鲁文元年书弑穆公商臣鲁文十三年卒不书庄王旅鲁宣十八年卒共王审鲁襄十三年卒康王昭鲁襄二十八年卒郏敖麇鲁昭元年卒灵王防鲁昭十三年弑平王居鲁昭二十六年卒昭王轸鲁哀六年卒恵王章在位五十七年春秋后卒又有简王中二十四年声王当六年悼王疑二十一年肃王庄十一年宣王良夫三十年威王商十一年怀王槐三十年留于秦顷襄王横三十六年考烈王元二十五年幽王悍十年哀王犹立而杀王负刍五年秦灭楚】
　　吴【子爵姬姓周太王长子太伯次子仲雍逃荆蛮号句吴仲雍传季简叔达周章武王伐商后封而爵之传熊遂柯相疆鸠夷余桥疑吾柯卢周繇屈羽夷吾禽处转颇髙句卑去齐夀梦名乗鲁襄十二年卒诸樊名遏鲁襄二十五年卒余祭鲁襄二十九年弑夷昧鲁昭二十五年卒僚鲁昭二十七年弑阖庐名光鲁定十四年卒夫差十五年春秋终鲁哀二十二年越灭吴】
　　莒【子爵已姓其先陆终氏长子弓樊之裔周武王封兹舆期于莒传十一世至兹防公见经鲁隠二年莒子盟宻僖二十六年盟向传云兹防公二十八年防温文十八年庶其弑渠丘公朱立鲁成十四年卒黎比公宻州立鲁襄三十一年弑着丘公去疾立鲁昭十四年卒郊公立奔齐庚舆立鲁昭二十三年卒齐纳郊公莒子狂春秋后鲁哀公十四年卒】
　　邾【子爵曹姓其先陆终氏第五子晏之裔周武王封曹侠于邾为附庸十二世至仪父入春秋鲁庄十六年邾子克卒即仪父也庄二十八年了卒文公蘧蒢嗣立文十三年卒定公貜且嗣立成十七年卒宣公挃嗣立襄十七年卒悼公华嗣立照元年卒庄公弟嗣立定三年卒隠公益嗣立哀七年鲁入邾以隠公来八年归之邾为吴所囚太子桓公革代立十年隠公奔鲁遂奔齐二十二年自齐奔越归之于邾越革奔越越人又执隠公而立革之弟何】
　　滕【详见前侯爵下】
　　【杞已见前】
　　小邾【子爵曹姓亦邾侠之后别封于郳齐桓公霸请王命爵之为子改号邾国在今滕州滕县东南经加小字以别于初封之邾郳黎来之孙穆公名魁鲁哀四年宋人执小邾子者穆公之孙也】
　　徐【子爵嬴姓国在泗州临淮县徐城镇周穆王时僣称王其后楚僣称王又其后吴僣称王其僣盖自徐始】
　　鄫【子爵姒姓沂州承县有故鄫国】
　　郯【子爵巳姓淮阳有古郯城】
　　郜【子爵姬姓文王子耼季弟也郜有二南郜则鲁僖二十年来朝者是也北郜则取郜鼎是也单州城武县有两郜城】
　　谭【子爵国在齐州歴城县】
　　【子爵国在光州仙居县】
　　顿【子爵姬姓国在淮宁府南顿县】
　　夔【子爵芈姓祝融鬻熊之后楚之别封国在归州】
　　沈【子爵姒姓国在蔡州汝阳县】
　　胡【子爵妫姓国在颖昌府西有胡城鲁昭四年防申二十三年吴败其师胡子髠灭鲁定十五年楚灭胡以胡子豹归】
　　【畿外小国爵为子者五命地方五十里楚吴之地虽广记曰其在夷蛮戎狄虽大曰子经所书子爵共十六国温苏则畿内之子也】
　　温【子爵姬姓苏氏邑国在河南温县】
　　苏【子爵盖武王时司冦苏忿生之后鲁文十年及苏子盟于女栗杜预以为即是僖十年狄所灭之温予窃疑温是苏之别封未必是一人也】
　　男
　　许【男爵姜姓四岳之后武王封文叔于许传十一世至庄公入春秋隠十一年郑入许庄公奔卫桓十五年郑乱庄公之弟穆公新臣复国僖四年卒僖公业嗣文五年年昭公锡我嗣宣十七年卒灵公寗嗣襄二十六年卒于楚悼公买嗣昭十九年弑次子斯立定六年郑灭许以斯归楚再复其国立悼公之孙元公成鲁哀十三年卒】
　　宿【男爵风姓鲁隠元年书及宋人盟于宿八年书宿男卒庄十年书宋人迁宿以后不复见经畿外小国爵为男者亦五命也方五十里经所书男爵惟二国】
　　防国
　　向【姜姓】
　　极
　　戴
　　燕【伯爵姞姓】
　　牟
　　葛【嬴姓】
　　遂
　　萧【子姓】
　　鄣
　　阳
　　江
　　黄【嬴姓】
　　厉
　　项
　　梁【伯爵嬴姓】
　　介
　　鄀【允姓】
　　六【偃姓】
　　麋【子爵嬴姓】
　　巢
　　巴【子爵姬姓】
　　崇
　　莱
　　鄟
　　邿
　　赖【子爵】
　　鄅【子爵妘姓】
　　庸
　　舒【子爵偃姓】
　　舒庸【偃姓】
　　舒蓼【偃姓】
　　舒鸠【子爵偃姓】
　　州来
　　根牟
　　须句【子爵风姓】
　　英氏
　　偪阳【子爵妘姓】
　　下阳【虢之别都虢既失其初封之国而保于下阳故经书灭与灭其国同】
　　于余丘
　　于越【子爵姒姓夏少康庶子封于防稽号于越传世二十七至允常入春秋鲁定十四年句践嗣立后七世楚灭之】
　　【凡防国经书其爵者已附见前五等之下此三十九国经有国名而无其爵旁考传注或得其爵或得其姓或爵姓俱有或爵姓俱无其初防国其后强大者越句践也并下阳共为四十国】
　　外裔
　　戎
　　山戎
　　北戎
　　姜戎
　　雒戎
　　陆浑戎
　　茅戎
　　戎蛮
　　狄
　　白狄
　　鲜虞
　　赤狄
　　赤狄潞氏
　　赤狄甲氏
　　留呼
　　廧咎如
　　淮夷
　　【经所书外裔凡十七国】
　　国地
　　蔑【鲁地隠元】鄢【郑地】潜【鲁地隠二】唐【鲁地】密【莒地】石门【齐地隠三】牟娄【杞地隠四】清【卫地】濮【水名在曹卫之间或曰陈地】棠【鲁地隠五】长葛【郑地】艾【齐地隠六】中丘【鲁地隠七】楚丘【戎巳氏之邑】垂【卫地隠八】枋【郑邑】瓦屋【周地】浮来【纪地】郎【鲁地隠九】防【鲁地】菅【宋地隠十】郜防【宋地】时来【鲁地隠十缺】
　　许田【鲁地近许桓元】越【卫地】稷【宋地桓二】邓【国名或云蔡地】嬴【齐地桓三】蒲【卫地】讙【鲁地】祝丘【鲁地桓五】成【鲁地桓六】咸丘【鲁地桓七】桃丘【卫地桓十】恶曹【桓十一】折【】夫钟【郕城】阚【鲁地】曲池【鲁地桓十二】谷丘【宋地】虚【宋地】【宋地】武父【郑地】栎【郑地桓十五】袲【宋地】向【鲁地桓十六】黄【齐地桓十七】趡【鲁地】奚【鲁地】泺【水名在济南桓十八】
　　郱鄑郚【纪三邑庄元】禚【齐地庄二】【纪邑】滑【郑地庄三】谷【齐地庄九】干时【齐地】洙【鲁地】长勺【鲁地庄十】乗丘【鲁地】莘【蔡地】鄑【鲁地庄十一】北杏【齐地庄十三】柯【齐地】鄄【卫地庄十四】幽【宋地庄十六】济西【鲁地或曰曹地庄十八】扈【郑地庄二十三】洮【鲁地庄二十七】城濮【卫地】郿【鲁地庄二十八】诸防【鲁地庄二十九】鲁济【鲁地水名】薛【鲁地庄三十一】秦【鲁地】小谷【鲁邑庄三十二】梁丘【宋地】
　　落姑【齐地闵元】
　　聂北【邢地僖元】夷仪【邢地】夷【齐地】柽【宋地】偃【邾地】郦【鲁地】楚丘【卫地僖二】贯【宋地】阳谷【齐地僖三】陉【楚地僖四】召陵【楚地】首止【卫地僖五】新城【郑地僖六】寗母【鲁地僖七】葵丘【宋地僖九】咸【卫地僖十三】縁陵【杞地僖十四】沙鹿【晋山】牡丘【僖十五】匡【卫地】娄林【徐地】韩【国名】淮【水名僖十六】卞【鲁地僖十七】甗【齐地僖十八】曹南【曹之南鄙僖十九】鹿上【宋地僖二年一】盂【宋地】薄【宋地】升陉【鲁地僖二十二】【阙】緍【宋地僖二十三】向【莒地僖二十六】践土【郑地僖二十八】河阳【晋地】翟泉【周地僖二十九】帝丘【卫地僖三十一】殽【晋要地或曰山名僖三十】訾娄【三邾】箕【地晋】
　　戚【地卫地文】彭衙【无秦地文】垂陇【二郑】郚【地鲁地文】令狐【七晋】衡雍【地郑地文】暴【八郑】女栗【地阙文】厥貉【十】承匡【阙宋地文十】河曲【一晋地文十】郓【二鲁】沓【地阙文十】棐【三郑】新城【地宋地文十】郪丘【四齐地文十】
　　平州【六齐地宣】棐林【元郑】大棘【地宋地宣】黒壤【二晋地宣】平阳【七鲁地宣】绎【八邾邑宣】辰陵【十陈地宣十】攅函【一狄】邲【地郑地宣十】清丘【二卫】无娄【地杞地宣十】断道【五晋地宣十】笙【七鲁地宣十】
　　赤棘【八晋地成】新筑【元卫地成】鞌【二齐】袁娄【地齐】汶阳【地鲁】蜀【地鲁】棘【地楚地成】虫牢【三郑地成】马陵【五卫地成】中城【七鲁地成】泽【九郑地成十】交刚【二郑】钟离【地楚地成十】叶【五】鄢陵【阙郑地成十】沙随【六宋】苕丘【地晋】柯陵【地郑城成十】貍脤【七鲁】彭城【地宋地成十】鹿囿【八鲁】虚朾【地】
　　鄫【阙郑地襄】虎牢【元郑地襄】长樗【二晋地襄】鸡泽【三晋】善道【地阙襄】鄬【五郑地襄】费【七鲁】鄵【地郑】邢丘【地晋地襄】戯【八郑地襄】柤【九楚地襄】亳城北【郑地襄十一】萧鱼【郑地】台【鲁地襄十二】郸【莒地】遇【鲁地襄十五】溴梁【水名襄十六】祝柯【齐地襄十九】柯【卫地】武城【鲁地】澶渊【卫地襄二十】漆闾丘【邾地襄二十一】商任【阙】曲沃【晋地襄二十三】雍榆【晋地】重丘【齐地襄二十五】
　　虢【郑地昭元】大原【晋地】申【楚地昭四】防兹【邾地昭五】蚡泉【鲁地】红【鲁地昭八】比蒲【鲁地昭十一】祲祥【阙】厥憗【阙】阳【燕别邑昭十二】干谿【楚地昭十三】平丘【卫地】长岸【楚地昭十七】白羽【楚地】鄸【曹地昭二十】南里【宋地昭二十一】昌间【鲁地昭二十二】皇【周邑】王城【周都】郊【周邑昭二十三】鸡父【楚地】黄父【昭二十五】阳州【齐地】野井【齐地】曲棘【宋地】鄟陵【阙昭二十六】成周【周都】干侯【晋地昭二十九】适歴【晋地昭三十一】滥【邾地昭三十二】
　　防【阙定三】臯鼬【郑地定四】容城【许地】柏举【楚地】沙【卫地定七】瓦【卫地定八】曲濮【卫地】五氏【晋地定九】夹谷【齐地定十】郓讙阴【鲁地】郈【鲁地】安甫【阙】垂葭【卫地定十三】虵渊囿【鲁地】晋阳【晋地】朝歌【晋地】檇李【越地定十四】牵【卫地】莒父【鲁地】霄【鲁地】渠蒢【阙定十五】漆【鲁地】
　　漷东【邾地哀二】沂西【邾地】句绎【小邾地】铁【卫地】启阳【鲁地哀三】毗【鲁地哀五】邾瑕【鲁地哀六】阐【鲁地哀八】雍丘【宋地哀九】艾陵【齐地哀十一】槖臯【楚地哀十二】郧【卫地】嵒【宋郑隙地哀十三】黄池【郑地】
　　【以上地名各题所属之国并仍陆氏所纂其详则见经注有国名已见前者不再出啖氏曰天下有道诸侯各守疆域非有王事未当出境春秋时诸侯朝聘盟防侵伐围袭迁追奔逃如入出居未尝休息甚者逾一二年越数千里而不知有社稷人民之守夫子因其所适而纪其地以示去国之逺迩行事之当否且志其实也然地名虽存而不系所属国分今防其名各题所属其左氏传地名经所不载者不论有一地再见者于前题之后不再序未详则阙】
　　郑【先郑在农后郑在荥阳】虢【西虢在农东虢在荥阳】燕【南燕在东郡北燕在幽州】滕【在东为国在卫为地】薛【国名又鲁地】秦【在鲁为地在西为国】向【莒属承县郑属河内】滑【晋属河南郑属陈防】郜【一在鲁一在宋】鄫【属鲁为国在郑为邑】黄【南为国入阳齐为邑黄县】越【在卫为地在东为国】巢【在南为国在曹为邑】蜀【在鲁属泰山在西为国】濮【在吴越为夷国在东蔡为地名】鄢【一在郑一在楚】密【在莒属淳于在鲁属费县】楚丘【戎巳氏邑在宋鲁间一卫所迁】防【一在齐一在鲁】蒲【在晋属平阳在卫属陈防】虚【一在宋一在晋】谷【在齐属谷城在楚属南郡】柯【在齐为祝柯在卫为内黄】洮【一在曹一在鲁】夷仪【一属邢一属齐】咸【一在鲁一在卫】孟【宋属顺昌晋属太原】郓【一鲁东姑幕一鲁西廪丘】平阳【鲁平阳县晋平阳府】辰陵【一在陈一在郑】鄢陵【莒属邑穆伯所奔郑颖川晋楚所战】重丘【一属齐一属曹】红【一鲁宋界上一楚以封子】南里【一在宋一在郑】王城【冯翊武乡有王城河阳郏鄏亦王城】邓【在南为国在鲁为地在郑为邑或云蔡地】州【一在晋州县一在杞淳于一在楚华容】阳【一国名界齐鲁一楚邑一在燕中山】唐【一在鲁一在晋一在楚】清【在卫为邑晋为地齐为邑】棠【鲁济上邑又齐即墨楚六合】栎【一在郑一在晋一在楚】莘【一在蔡一在虢一在卫】夷【一在齐即墨一在陈城父一为周来地】新城【郑新宻晋蒲屈宋谷熟皆名】棘【一在齐西安一在鲁济国一在燕谯北】
　　【以上国名地名有名同而地在两处三处者重纂于此其考订未及该载未尽者不能悉备也】郑伯使宛来归祊我入祊【隠八】○郑伯以璧假许田【桓元】○取济西田【僖二十一】○齐人取济西田【宣元】○齐人归我济西田【宣十】○取汶阳田【成二】○晋侯使韩穿来言汶阳之田归之于齐【成八】○齐人来归郓讙阴田【定十】○齐人取讙及阐【哀八】○齐人归讙及阐【同上】○叔弓帅师疆郓田【昭元】○莒牟夷以牟娄及防兹来奔【昭五】○取邾田自漷水【襄十九】○邾庶其以漆闾丘来奔【襄二十一】○黒肱以滥来奔【昭三十一】○取漷东田及沂西田【哀二】
　　【诸侯各有分地受之天子传之先君或以已便私易或以兵力彊取或以霸令夺彼与此或以盗臣窃邑适他皆紊王制也其余灭国取邑见后军礼篇】
　　爵
　　周公【周在岐山之阳即太王所都之地为文王子旦之采邑武王既克商封旦于鲁旦为三公防王朝不之国其子孙在王朝者世袭公爵称为周公僖九年防葵丘之宰名孔僖三十年来聘之宰名阅成十二年出奔晋者名楚桓十八年传所云周公黒肩者孔之兄也】
　　祭公【周公之祭在开封长垣县隠元年书伯桓八年书公盖由伯爵进公爵也或云公盖伯之子也】
　　【王朝三公八命有封国则从九命之爵称公经所书皆以爵配国邑伯与子亦如之】
　　祭伯【隠元详见祭公下】
　　凡伯【凡亦周公之国在卫州共城县隠七】
　　渠伯【桓四年书宰渠伯纠来聘渠亦当是采邑之名而伯爵者也杜注左传以渠为氏者非】毛伯【文王之子康王时以公爵兼冬官卿盖其子孙之爵为伯文元年来锡命九年来求金者名卫昭十八年传云毛得杀毛伯过昭二十六年以子朝奔楚者毛得也】
　　召伯【召奭之采邑在扶风雍县东南武王既克商封奭于燕留王朝不之国其子孙在王朝者袭爵称召伯平王东迁周召采地皆入于秦孔颖达谓东周别赐采邑而存周召之本名文五年来防者召昭公也宣十五年王札子所杀者召戴公也成八年来锡命者召桓公也昭二十二年党子朝者召庄公奂也】
　　【王朝六卿六命有封国则从七命之爵称伯】
　　尹子【盖尹吉甫之后诗所刺太师尹氏也鲁隠三年书卒昭三十三年立王子朝二十六年以王子朝奔楚】
　　单子【成元年传云如晋拜成十七年经两书防伐郑者单襄公也襄三年盟鸡泽者单顷公也昭二十二年以王猛入二十六年逐子朝者单穆公也】
　　刘子【鲁隐十一年王取刘于郑后为王季子之采邑宣十年书王季子来聘即刘康公也意其时未食于刘成十三年防伐秦书刘子襄十五年逆王后者定公夏也昭十三年防平丘者献公挚也昭二十二年以王猛入二十六年遂子朝者刘蚠也定四年防召陵书卒者文公卷也】
　　【王朝中下大夫四命有封邑则从五命之爵称子凡诸侯国在畿外者其爵五等王朝之臣国在畿内者爵止三等无侯爵男爵】
　　字
　　南季【隠九】
　　仍叔【桓五】
　　家父【桓八桓十五】
　　荣叔【庄元文五】
　　祭叔【庄二十三○祭三见经初书伯继书公此又以邑为氏而书字岂公之后不世爵而为四命之大夫与】
　　【王朝中下大夫四命无封邑者经所书以字配氏】
　　宋孔父
　　鲁单伯
　　陈女叔
　　郑蔡仲
　　【大国卿之上有孤亦四命经所书以字配氏与王朝大夫同宋上公之国自应有孤鲁有单伯则以周公之国故也陈有女叔则以虞帝之后故也郑有蔡仲宣王宠其弟故得如大国之有孤然非礼也】
　　氏
　　宰咺【隠元】
　　叔服【文元】
　　刘夏【襄十五】
　　石尚【定十四】
　　【王朝上士三命经所书以氏配名】
　　公子益师　　公子彄　　　臧孙辰
　　臧孙许　　　臧孙纥　　　公子庆父
　　公孙敖　　　仲孙蔑　　　仲孙速
　　仲孙羯　　　仲孙貜　　　仲孙何忌
　　公子牙　　　公孙兹　　　叔孙得臣
　　叔孙侨如　　叔孙豹　　　叔孙婼
　　叔孙不敢　　叔孙州仇　　公子友
　　季孙行父　　季孙宿　　　季孙意如
　　季孙斯　　　公子结　　　公子遂
　　公孙归父　　仲婴齐　　　叔仲彭生
　　公孙婴齐　　叔老　　　　叔弓
　　叔輙　　　　叔鞅　　　　叔诣
　　叔还　　　　公子憗
　　【此鲁卿也大国之卿三命书氏名与王朝上士同凡爵称公侯地方百里为大国伯爵子爵之国不应有三命之卿其有之者僣逾乱制也】
　　宋公子地　　　公孙夀　　　仇牧
　　子哀　　　　华元　　　　华弱
　　华阅　　　　华臣　　　　华定
　　华合比　　　华害　　　　向戌
　　向宁　　　　向巢　　　　乐大心
　　乐祁犂　　　乐髠　　　　仲防
　　仲佗　　　　鱼石　　　　石彄
　　皇瑗
　　晋里克　　　　防郑父　　　阳处父
　　狐射姑　　　箕郑父　　　荀息
　　荀林父　　　荀庚　　　　荀首
　　荀莹　　　　荀偃　　　　荀吴
　　荀盈　　　　荀跞　　　　荀寅
　　士谷　　　　士燮　　　　士匄
　　士鲂　　　　士鞅　　　　士吉射
　　赵盾　　　　赵穿　　　　赵同
　　赵括　　　　赵武　　　　赵鞅
　　郤缺　　　　郤克　　　　郤犨
　　郤锜　　　　郤至　　　　韩穿
　　韩厥　　　　韩起　　　　韩不信
　　先蔑　　　　先都　　　　先縠
　　栾书　　　　栾黡　　　　栾盈
　　胥甲父　　　胥童　　　　魏曼多
　　齐髙傒　　　　髙固　　　　髙无咎
　　髙厚　　　　髙止　　　　髙偃
　　髙发　　　　髙张　　　　国归父
　　国佐　　　　国弱　　　　国夏
　　国书　　　　崔杼　　　　庆封
　　栾施　　　　陈乞
　　陈公子招　　　公子留　　　公子过
　　公孙宁　　　公孙佗人　　辕涛涂
　　辕侨　　　　辕颇　　　　泄冶
　　夏征舒　　　夏齧　　　　夏区夫
　　庆虎　　　　庆寅　　　　仪行父
　　鍼宜咎　　　孔奂　　　　干征师
　　卫公子瑕　　　公孙剽　　　元咺
　　速　　　　甯俞　　　　甯殖
　　喜　　　　孙免　　　　孙良夫
　　孙林父　　　北宫括　　　北宫佗
　　北宫喜　　　北宫结　　　孔达
　　孔圉　　　　石买　　　　石恶
　　石曼姑　　　世叔仪　　　世叔申
　　世叔齐　　　公孟彄　　　公叔戌
　　赵阳
　　蔡公子燮　　　公子履　　　公子驷
　　公子归生　　公孙姓　　　公孙猎
　　公孙辰　　　公孙霍　　　朝吴
　　郑公子归生　　公子去疾　　公子喜
　　公子防　　　公子发　　　公子騑
　　公子嘉　　　公孙輙　　　公孙舍之公孙虿　　　公孙夏　　　公孙段
　　公孙黑　　　良霄　　　　罕虎
　　罕达　　　　游吉　　　　防速
　　国参　　　　驷
　　曹公子首　　　公孙防
　　楚公子婴齐　　公子侧　　　公子壬夫公子贞　　　公子午　　　公子追舒公子围　　　公子比　　　公子弃疾公子结　　　公子申　　　屈完
　　屈建　　　　屈申　　　　防罢
　　成熊　　　　郤宛　　　　囊瓦
　　【三命之卿经书其氏名者鲁之外有九国】
　　名
　　寔
　　【王朝中士再命经书名】
　　无骇　　　　　挟　　　　　翚
　　柔　　　　　　溺
　　【此鲁大夫之再命者也】
　　郑段　　　　　宛　　　　　詹
　　申侯
　　纪裂繻
　　卫州吁
　　宋督　　　　　万
　　陈佗
　　齐无知
　　莒庆　　　　　挐　　　　　牟夷
　　楚宜申　　　　得臣　　　　椒
　　秦术
　　邾庶其　　　　快　　　　　畀我
　　吴札
　　【再命者书名宋督为太宰止是再命之大夫盖未三命则未赐氏也若段若州吁若佗若无知虽非再命之大夫然其属为公子公孙故亦得称名同于再命者】
　　人
　　王人
　　【王朝下士一命经书王人】
　　宋人　晋人　齐人　陈人　蔡人　卫人秦人　郑人　曹人　薛人　燕人　荆人楚人　吴人　莒人　邾人　小邾人　徐人许人　牟人　葛人　江人　黄人　介人巴人　越人　狄人
　　【上国之士一命者其次国之大夫小国之卿亦皆称人亦有外裔之君称人者亦有国君厌于王国卿厌于君而降称人者详见经注】
　　盗
　　盗窃宝玉大弓【定八○盗谓阳虎】
　　盗杀蔡侯申【哀四○盗谓公孙翩】
　　盗杀卫侯之兄絷【昭二十○盗谓齐豹楮师圃公子朝】
　　盗杀郑公子騑公子发公孙輙【襄十○盗谓尉止司臣侯晋堵女父子师仆】
　　盗杀陈夏区夫【哀十三】
　　【凡经书人者虽贱亦是一命或士或大夫或卿阳虎季氏家臣不命者也公孙翩齐豹尉止辈盖皆不命之人主谋非一羣不逞共成其事不可专指为谁不命则虽食禄与庶人同尔以庶人而窃物出境以庶人而聚众杀人均之为盗也】
　　兄弟
　　天王弟佞夫【襄三十】○公弟叔肸【宣十七】○齐侯弟年【隠七○桓九】○郑伯弟语【桓十四】○宋公弟辰【定十一】○秦伯弟鍼【昭元】○陈侯弟黄【襄二十○二十三】○陈侯弟招【昭八】○卫侯弟黒肩【成十】○卫侯弟鱄【襄二十七】○卫侯兄絷【昭二十】
　　【三命书氏名再命书名虽王公之子亦然王子公子未再命得书名与再命同者以其属之贵也故特表其属曰某公某侯之弟若兄见其非再命之卿大夫也陈公子招既为三命之卿书氏名矣又书陈侯弟招者欲见其为世子偃师之叔父非以命卿杀世子也】
　　许叔【桓十五】○蔡叔【桓十一】○蔡季【桓十七】○纪季【庄三】○萧叔【庄二十二】
　　【凡诸侯之弟贰君而非君者称字郑入许许庄公奔卫许无君矣郑使许叔奉其祀后值郑乱乃入于许而为君蔡叔蔡季皆蔡桓侯弟桓侯无子卒之时蔡叔想已不在故召蔡季于陈而立之书季者明其以君之贰而得及也齐将灭纪纪侯命其弟分纪之半入于齐为附庸以存先祀萧宋附庸之小国也使其弟代君而朝鲁已非礼矣鲁又受其朝于野益非礼也】
　　世子
　　世子来朝一【曹射姑○桓九】○世子防诸侯十【宋成一○成十五○齐光八○襄三○五再○九○十再○十一再○宋佐一○昭四】○世子复归一【郑忽○桓十五】○世子出奔一【卫蒯聩○定十四】○纳世子一【卫蒯聩○哀二】○杀世子三【晋申生○僖五○宋痤○襄二十六○陈偃师○昭八】○执世子一【蔡有○昭十一】○世子弑君三【楚商臣○文九○蔡般○襄三十○许止○昭十九】
　　【诸侯世子书于经者二十一代君行朝礼与防盟与伐国皆非世子之所宜也】
　　命数









　　【经书爵字氏名及人并准命数】
　　即位
　　王正月公即位【七○桓文宣成襄昭哀元年】
　　六月戊辰公即位【一○定元年】
　　不书即位【四○隠庄僖闵】
　　【啖氏曰天子诸侯崩薨既殡而嗣子为君未就阼阶之位来年正月朔乃就位南面而称元年凡先君正终则嗣子逾年行即位礼文成襄昭哀五公是也先君遇弑则嗣子废即位礼不忍行也庄僖二公是也继弑君而行即位礼则是与闻乎弑也桓宣二公是也澄按隠公之不即位三传皆谓隠欲让桓以桓尚少而暂摄君事故不行即位礼闵之不即位説者以为子般被弑欲以同于继弑君不即位之例然般之卒霸主及鲁臣皆无讨贼者则胡孙程髙氏谓非弑者近是盖般卒后庆父欲干其位庆父如齐而鲁人立闵闵之立非庆父意也时庆父擅国权欲不以闵公行即位礼此其无君之心不待弑闵而后见也】
　　立
　　卫人立晋【隠四】
　　尹氏立王子朝【昭二十三】
　　【立者非前传后承之正故传云立者不宜立也所立虽是亦非正礼也】
　　归
　　蔡季自陈归于蔡【桓十七】○蔡侯卢归于蔡【昭十三】○陈侯吴归于陈【仝上】
　　【此归而得国者也】
　　突归于郑【桓十一】○赤归于曹【庄二十四】
　　【此归而篡国者也突赤不系国不当有国也】
　　卫侯郑归于卫【僖三十】○曹伯归自京师【成十六】○归邾子益于邾【哀八】
　　【此君之去国而归者也】
　　郑世子忽复归于郑【桓十五】○曹伯襄复归于曹【僖二十八】○卫侯衎复归于卫【襄二十六】○卫侯郑自楚复归于卫【僖二十八】
　　【此亦君之去国而归者书曰复归归之善也复者还反其旧之谓国本其所有不幸失国而去今得复其国而归也卫成公惧晋之辱不得已奔楚复归曰自楚喜其去楚而即夏也】
　　卫元咺自晋复归于卫【僖二十八】
　　【此臣之去国而归者书曰复归归之恶也复归之辞在君为善在臣为恶臣从君者也得归幸矣奚复之云君去臣复亢君不顺也】
　　晋赵鞅归于晋【定十三】○卫孙林父自晋归于卫【成十四】○宋华元自晋归于宋【成十五】○陈侯之弟黄自楚归于陈【襄二十二】○楚公子比自晋归于楚【昭十三】○卫公孟彄自齐归于卫【哀十】○季子来归【闵元】
　　【此亦臣之去国而归者】
　　入
　　刘子单子以王猛入于王城【昭二十二】○天王入于成周【昭二十六】
　　【悼王居于皇自皇而入于城也敬王居于狄泉自狄泉而入成周也入者难辞有子朝之难故难也】许叔入于许【桓十五】○齐小白入于齐【庄九】○齐阳生入于齐【哀六】○莒去疾自齐入于莒【昭元】
　　【此入而得国者也或归而得国或入而得国归易入难也小白阳生去疾以名系国者虽未入国之先国人已欲君之矣】
　　郑伯突入于栎【桓十五】○卫侯朔入于卫【庄六】○卫侯入于夷仪【襄二十五】
　　【此君之去国而入者也于栎于夷仪未能入其国也】
　　卫孙林父入于戚以叛【襄二十六】○晋赵鞅入于晋阳以叛【定十三】○晋荀寅士吉射入于朝歌以叛【同上】○宋华亥向宁华定自陈入于宋南里以叛【昭二十一】○宋公之弟辰及仲佗石彄公子地自陈入于萧以叛【定十一】○郑良霄自许入于郑【襄三十】○宋乐大心自曹入于萧【定十一】○宋鱼石复入于彭城【成十八】○晋栾盈复入于晋入于曲沃【襄二十一】
　　【此臣之去国而入以叛君者也复入者自外还反而入于其国之邑也臣之复归已恶况复入乎陆德明音复入之复扶又切非是宜依复归例音服】
　　纪季以入于齐【庄五】
　　【此虽以地入于他国而非叛者也】
　　纳
　　公伐齐纳纠【庄九】○晋人纳捷菑于邾弗克纳【文十四】○晋赵鞅帅师纳卫世子蒯瞆于戚【哀二】○楚人围陈纳顿子于顿【僖二十五】○齐髙偃帅师纳北燕伯于阳【昭十三】○楚子入陈纳公孙宁仪行父于陈【定十一】
　　【入则难于归然入者其自入也纳者内弗受而外人欲以力彊入之也】
　　居
　　天王出居于郑【僖二十四】○刘子单子以王猛居于皇【昭二十二】○天王居于狄泉【昭二十三】○公至自齐居于郓【昭二十六再○二十七再○二十九一】
　　【天王居畿内则不书出居畿外则书出居者非其所宜居也】
　　在
　　公在楚【襄二十九】○公在干侯【昭三十○三十一○三十二】
　　【公居虽非所宜居然犹吾土也曰在者非吾土也】
　　孙
　　公孙于齐【昭二十五】○夫人孙于齐【庄元】○夫人姜氏孙于邾【闵二】
　　【鲁君鲁夫人出奔书孙者讳国恶谓若孙让而去也】
　　奔
　　周公出奔晋【成十二】
　　【王臣出奔者一王臣之言出不言出与天王同一例】
　　郑伯突出奔蔡【桓十五】○卫侯朔出奔齐【桓十六】○卫侯出奔楚【僖二十八】○卫侯衎出奔齐【襄十四】○北燕伯欵出奔齐【昭三】○蔡侯朱出奔楚【昭二十一】
　　【以上诸侯出奔者六啖氏曰凡君奔例书名言其失地非复诸侯也卫侯出奔楚不名者令叔武摄位而去未尝失地也】
　　郑忽出奔卫【桓十一】○曹羁出奔陈【庄二十四】○莒展舆出奔吴【昭元】
　　【以上未成君之诸侯出奔者三赵氏曰未逾年之君出奔书名不书爵不能嗣先君也展舆虽逾年犹不书爵】
　　卫世子蒯瞆出奔宋【定十四】○陈侯之弟黄出奔楚【襄二十】○卫侯之弟鱄出奔晋【襄二十七】○秦伯之弟鍼出奔晋【昭元】○宋公之弟底暨仲佗石彄出奔陈【宣十】
　　【以上诸侯之世子与弟出奔者五】
　　公子庆父出奔莒【闵二】○叔孙侨如出奔齐【庄十六】臧孙纥出奔邾【宣十】○公子憗出奔齐【昭十二】
　　【以上鲁臣出奔者四】
　　齐崔氏出奔卫【宣十】○宋万出奔陈【庄十二】○卫元咺出奔晋【僖二十八】○晋狐射姑出奔狄【文六】○卫孙林父出奔晋【成七】○宋华元出奔晋【成十五】○宋鱼石出奔楚【同上】○齐髙无咎出奔莒【成十七】○宋华臣出奔陈【襄十七】○蔡公子履出奔楚【襄二十】○晋栾盈出奔楚【襄二十一】○陈鍼宜臼出奔楚【襄二十四】○卫石恶出奔晋【襄二十八】○齐髙止出奔北燕【襄二十九】○郑良霄出奔许【襄三十】○楚公子比出奔晋【昭元】○宋华合比出奔卫【昭六】○陈公子留出奔郑【昭八】○蔡朝吴出奔郑【昭十五】○曹公孙防自鄸出奔宋【昭二十】○宋华亥向宁华定出奔陈【同上】○宋华亥向宁华定自宋南里出奔楚【昭二十二】○楚囊瓦出奔郑【定四】○宋乐大心出奔曹【定十】○宋公子地出奔陈【同上】○卫赵阳出奔宋【定十四】○卫公孟彄出奔陈【同上】○蔡公孙展出奔吴【哀四】○陈辕颇出奔郑【哀十一】○卫世叔齐出奔宋【同上】
　　【以上诸侯之臣出奔者三十】
　　郕伯来奔【文十一】○莒子庚舆来奔【昭二十二】○邾子益来奔【哀十】○宋公之弟辰自萧来奔【定十四】
　　【以上诸侯与诸侯之弟来奔者四郕伯不名盖小国不知其君之名也】
　　宋司城来奔【文八】○宋子哀来奔【文十四】○宋华弱来奔【哀六】○邾畀我来奔【襄二十三】○齐庆封来奔【襄二十八】○齐栾施来奔【昭十】○邾快来奔【昭二十七】○卫公叔戍来奔【定十四】○卫北宫结来奔【同上】　齐国夏及髙张来奔【哀六】
　　【以上诸侯之臣来奔者十宋司城尝官而不名见经注】
　　邾庶其以漆闾丘来奔【襄二十二】○莒牟夷以牟妻及防兹来奔【昭五】○邾黒肱以滥来奔【昭三十一】
　　【以上诸侯之臣以地来奔者三】
　　齐师灭谭谭子奔莒【庄十】○楚人灭子奔黄【僖五】○狄灭温温子奔卫【僖卜】○吴灭徐徐子章羽奔楚【昭三十】○王子瑕奔晋【襄三十】○尹氏召伯毛伯以王子朝奔楚【昭二十六】○晋人及秦人战于河曲晋先蔑奔秦【文七】○公孙敖如京师不至而复丙戌奔莒【哀八】○归父还自晋至笙遂奔齐
　　【以上奔不书出者九盖出者对入而言谭温徐之君国已灭矣无复有可入之国王子瑖王子朝乱臣也其奔逃死而已无后有可入之时故不书出其不名者小国不知其名也晋先蔑鲁公孙敖公孙归父皆在道而奔非自中国而出故亦不书出曹公孙防之自鄸宋华亥向宁华定之自南里则自宋国之地而出他国故书出也】
　　去
　　纪侯大去其国【庄四】
　　【去其国者不奔他国为寓公也】
　　逃
　　郑伯逃归【僖五】○陈侯逃归【襄六】○郑詹自齐逃来【庄十七】
　　【赵氏曰凡言逃者义当防而窃去也故谷梁云逃义曰逃君臣同辞逃者匹夫之事也】
　　弑　戕
　　楚世子商臣弑其君頵【文元】○蔡世子般弑其君固【襄十】○许世子止弑其君买【昭十六】
　　齐公子商人弑其君舍【文十四】○郑公子归生弑其君夷【宣四】○楚公子比弑其君防于干谿【昭十三】
　　卫州吁弑其君完【隠四】○齐无知弑其君诸儿【庄八】晋里克弑其君卓【僖十】○晋赵盾弑其君夷臯【宣二】○陈夏徴舒弑其君平国【宣十】○齐崔杼弑其君光【襄二十五】○卫甯喜弑其君剽【襄二十六】○齐陈乞弑其君荼【襄六】
　　宋督弑其君与夷【桓二】○宋万弑其君捷【庄十二】宋人弑其君杵臼【文十六】○齐人弑其君商人【六十八】○莒人弑其君宻州【襄三十一】
　　莒弑其君庶其【文十八】○晋弑其君州蒲【成十八】○吴弑其君僚【昭二十二】○薛弑其君比【定十三】
　　阍弑吴子余祭【襄二十九】○盗杀蔡侯申【哀四】
　　【十二国弑君凡二十五贼子弑其父者三贵戚三命之卿弑其君者三贵戚不为卿者二异姓三命之卿弑其君者六异姓未三命者二人弑者三一命之臣也国弑者四一国臣民之众所同弑也阍者越俘本非吴臣故不称其君然亦在官故书弑盗者众贼不得君其君视如路人又非阍人之比故书杀不书弑噫夫子作春秋以诛乱臣贼子使春秋不作则许悼之弑人必曰药所误也郑灵之弑人必曰公子宋也楚灵之弑人必曰缢于申亥之家也晋灵之弑人必曰赵穿攻之于桃园也齐孺子之弑人必曰朱毛杀之于野幕也今夫子正名定罪曰止弑买归生弑夷比弑防盾弑夷臯乞弑荼诛其意而弑君之罪无所逃乱臣贼子之所以惧也】
　　晋里克杀其君之子奚齐【僖九】○齐人取子纠杀之【庄九】
　　【以上杀未成君者二奚齐虽已君黒克不君也纠鲁所立齐人不君之故但书杀而不曰弑也】楚子防诱蔡侯般杀之于申【昭十一】○楚子诱戎蛮子杀之【昭十六】○蔡公孙姓帅师灭沈以沈子嘉归杀之【定四】○邾人执甑子用之【僖十九】○邾人戕鄫子于鄫【宣十八】
　　【以上杀他国君者五虽非本国之人所弑然亦国君之不得命终者故附于弑君例之后蔡般尝弑父矣而楚子杀之非讨贼也故不得与楚人杀陈夏征舒同齐商人亦尝弑君矣而齐人杀之非讨贼也故不得与齐人杀无知同】
　　杀　刺
　　卫人杀州吁于濮【隠四】○齐人杀无知【庄九】○蔡人杀陈佗【桓六】○楚人杀陈夏征舒【宣十一】○晋杀其大夫里克【僖十】○卫杀其大夫甯喜【襄二十七】○楚公子弃疾杀公子比【昭十三】
　　【以上杀簒弑贼者上卫齐能自讨贼陈之贼独待蔡人楚人讨之无臣子矣晋恵因里克弑君而得国卫献因甯喜弑君而复国利其所为容之为大夫既而杀之非讨贼也故以国杀大夫为文楚公子弃疾诱公子比以为君之利而俾当弑君之名既而杀之直欲夺其位耳非讨贼也故以两下相杀为文】
　　郑杀其大夫申侯【僖七】○晋杀其大夫防郑父【僖十二】○楚杀其大夫得臣【僖二十八】○卫杀其大夫元咺及公子瑕【僖三十】○晋杀其大夫阳处父【文六】○楚杀其大夫宜申【文十】○陈杀其大夫泄冶【宣九】○晋杀其大夫先縠【宣十二】○卫杀其大夫孔达【宣十四】○晋杀其大夫赵同赵括【成八】○宋杀其大夫山【成十五】○楚杀其大夫公子侧【成十六】○晋杀其大夫郤锜郤犨郤至【成十七】○晋杀其大夫胥童【成十八】○齐杀其大夫国佐【同上】○楚杀其大夫公子申【襄二】○楚杀其大夫公子壬夫【襄五】○齐杀其大夫髙厚【襄十九】○郑杀其大夫公子嘉【同上】○蔡杀其大夫公子燮【襄二十】○楚杀其大夫公子追舒【襄二十二】○陈杀其大夫庆虎及庆寅【襄二十三】○郑杀其大夫公孙黒【昭二】○楚杀其大夫屈申【昭五】○楚杀其大夫成熊【昭十三】○楚杀其大夫郤宛【昭二十七】○蔡杀其大夫公子驷【哀二】○蔡杀其大夫公孙姓公孙霍【哀四】
　　【以上国杀大夫者二十八并后无氏名者凡三十郑申侯楚得臣宜申宋山再命故有名无氏其余书氏名者皆三命大夫也】
　　曹杀其大夫【庄二十六】○宋杀其大夫【僖二十五】○宋人杀其大夫【文七】○宋人杀其大夫司马【文八】
　　【以上杀大夫不称氏名者四盖被杀者无罪故也其称官者官名遵旧典未尝改易故特书之】晋人杀其大夫先都【文九】○晋人杀其大夫士縠及箕郑父【同上】○陈人杀其大夫公子过【昭八】
　　【以上人杀大夫者三通前无氏名者凡五国杀者出于君人杀者国乱无政而众杀之也】晋人杀栾盈【襄二十三】○郑人杀良霄【襄三十】
　　【以上杀已出大夫者二】
　　陈人杀其公子御冦【庄二十二】○莒杀其公子意恢【昭十四】○公子买戍卫不卒戍刺之【僖二十八】○刺公子偃【成十六】
　　【以上杀公子不为大夫者四御冦意恢若是三命则公子之上应有大夫字若是再命则应有大夫字无公子字今无大夫字有公子字公子者其属也非氏也杀其公之子名某者尔鲁之刺买刺偃公子亦非氏也以公子之贵而称名与再命之大夫同也】
　　天王杀其弟佞夫【襄二十六】○晋侯杀其世子申生【僖五】○宋公杀其世子痤【襄二十六】○陈侯之弟招杀陈世子偃师【成八】
　　【以上杀母弟世子者四】
　　王札子杀召伯毛伯【宣十五】
　　【两下相杀者一】
　　楚师灭陈杀陈孔奂【昭八】
　　【杀他国臣者三楚杀陈于□师杀齐庆封见后执例下】
　　【盗杀者三杀卫侯兄郑陈大夫已见前盗例下】
　　【杀君及其大夫者三宋督弑君及大夫孔父宋万弑君及大夫仇牧晋里克弑君及大夫荀息】
　　执
　　晋侯执曹伯归之于京师【成十五】○晋人执卫侯归之于京师【僖二十八】○晋人执戎蛮子赤归于楚【哀四】○晋侯入曹执曹伯畀宋人【僖二十八】○宋公楚子陈蔡郑许曹防于盂执宋公以伐宋【僖二十一】○晋人执虞公【僖五】○晋人执郑伯【成九】○晋人执莒子邾子以归【襄十六】○晋人执邾子【襄十九】○楚人执徐子【昭四】○宋人执小邾子【襄四】○宋人执滕子婴齐【僖十九】○邾人执鄫子用之【同上】○楚师灭蔡执蔡世子有以归用之【昭十一】
　　【以上执国君与世子者十四】
　　楚师灭陈执陈公子招放之于越【昭八】○楚子伐吴执齐庆封杀之【昭四】○宋人执郑祭仲【桓十一】○齐人执郑詹【庄十七】○齐人执陈辕涛涂【僖四】○晋人执卫甯喜【襄二十六】○晋人执宋仲防于京师【定元】○楚人执郑行人良霄【襄十一】○楚人执郑行人干徴师杀之【昭八】○齐人执卫行人北宫结以侵卫【定七】○晋人执卫行人石买【襄十八】○晋人执宋行人乐祁犂【定六】
　　【以上执诸国臣者十二】
　　晋人执我行人叔孙婼【昭二十二】○晋人执季孙意如以归【昭十三】○晋人执季孙行父舍之于苕丘【成十六】○齐人执单伯【文十四】○齐人执子叔姬【同上】
　　【以上执鲁臣与鲁女者五】
　　放
　　晋放其大夫胥甲父于卫【宣元】○蔡人放其大夫公孙猎于吴【哀三】
　　【楚执陈公子招放之于越见前执例下】





　　春秋纂言总例卷二
<经部,春秋类,春秋纂言>
　　钦定四库全书
　　春秋纂言总例卷三　　　　元　吴澄　撰
　　嘉礼
　　王后【经书王后者二】
　　桓王后纪姜【纪侯之女书逆书归】
　　祭公来遂逆王后于纪【桓八】○纪季姜归于京师【桓九】
　　【王后天下母也上仪天王犹干之有坤可不重欤桓王后以三公逆是矣遂事而徃则非也于祭公遂事之逆而纪姜遄归于京师其逆其归两从荀简夫岂知天下母之为重哉】
　　灵王后齐姜【齐灵公之女书逆不书归】
　　刘夏逆王后于齐【襄十五】
　　【灵王之逆后于礼盖无失然不使八命之公乃使三命之士是不重嘉事也春秋特书刘夏以讥焉王之逆后虽非其人而齐之归女无违于礼故不书归得礼者不书失礼然后书春秋凡事皆然非但昏礼一事为然也】
　　【或曰鲁桓八年桓王之十六年也鲁襄十五年灵王之十四年也即位十六年十四年而始逆后谓之元后耶则已晩矣谓之继后耶则天子诸侯内职具备元后崩止立次妃摄行内事无再娶之义春秋十三王书后者二盖讥也何讥也天子亲耕王后亲蚕奉宗庙祭祀之重故即位之初必立后周衰礼废昏姻之制不时圣人因祭公之来刘夏之逆而书以示讥也欤】
　　王女【经书王女者二】
　　齐王姬襄夫人
　　单伯逆王姬【庄元】○筑王姬之馆于外【同上】○王姬归于齐【同上】○齐王姬卒【庄二】
　　【天子嫁女于诸侯必使同姓诸侯主之则鲁主王姬之昏旧矣然鲁庄与齐新有不共戴天之雠为之主昏可乎况凶服未除而行嘉礼容王姬行礼于宗庙之中则不安于是别为筑馆于外单伯之逆外馆之筑皆为非礼讥鲁之不当主昏伤庄之不能自立也】
　　齐王姬桓夫人
　　王姬归于齐【庄十一】
　　【鲁主昏则书王姬之归同于内女其逆之者常礼也其馆之者常处也故皆不书而但书王姬之归】
　　鲁夫人
　　桓公夫人文姜【齐僖公之女也】
　　公防齐侯于嬴【桓三】○公子翚如齐逆女【同上】○齐侯送姜氏于讙【同上】○公防齐侯于讙【同上】○夫人姜氏至自齐【同上】○齐侯使其弟年来聘【同上】○子同生【桓六】○齐侯禄父卒【桓十四】○齐僖公【桓十五】○公防齐侯于泺【桓十八】○公与夫人姜氏遂如齐【同上】○公薨于齐【同上】○公之防至自齐【同上】○葬我君桓公【同上】○夫人孙于齐【庄元】○夫人姜氏防齐侯于禚【庄二】○夫人姜氏飨齐侯于祝丘【庄四】○夫人姜氏如齐师【庄五】○夫人姜氏防齐侯于防【庄七】○夫人姜氏防齐侯于谷【同上】○齐无知弑其君诸儿【庄八】○葬齐襄公【庄九】○夫人姜氏如齐【庄十五】○夫人姜氏如莒【庄十九】○夫人姜氏如莒【庄二十】○夫人姜氏薨【庄二十一】○葬我小君文姜【庄二十二昏礼之大节有三纳币一也亲迎二也夫人至三也得礼则皆不书鲁桓防嬴书讥不由媒介而自求昏于齐也逆女书讥不亲迎而使公子翚也送姜氏书讥齐侯亲送也防讙书讥不亲迎而亲防齐侯也夫人至不书翚以讥鲁桓初使翚逆而中自受姜氏于讙也书年来聘讥齐侯之隆私爱违正礼也书子同生夫子之意甚深也夫人孙齐以后归鲁不书而防飨如师及如齐如莒无一不书者虽国恶不容讳也】
　　庄公夫人哀姜【盖齐襄公之女】
　　及齐髙傒盟于防【庄二十二】○公如齐纳币【同上】○公如齐观社【庄二十三】○公及齐侯遇于谷【同上】○丹桓宫楹【同上】○公及齐侯盟于扈【同上】○刻桓宫桷【庄二十四】○公如齐逆女【同上】○公至自齐【同上】○夫人姜氏入【同上】○大夫宗妇觌用币【同上】○公薨于路寝【庄三十二】○子般卒【同上】○公子庆父如齐【同上】○葬我君庄公【闵元】○吉禘于庄公【同上】○公薨【同上】○夫人姜氏孙于邾【同上】○公子庆父出奔莒【同上】○夫人姜氏薨于夷齐人以归【僖元】○夫人氏之防至自齐【同上】○葬我小君哀姜【僖元】
　　【鲁庄受制于母即位二十余年而不得娶母死未几屈己与齐臣盟求昏之切也齐诺未坚而遽自徃纳币虽已纳币而昏议犹未定观社遇糓盟扈三徃齐而后许昏齐难之也书公逆公至而夫人不偕至夫不夫妇不妇也夫人不书至而书入不顺也窃尝考之鲁庄所娶齐襄之女也若以为僖女欤则僖卒已二十八年矣岂有三十未嫁之女且不应娶母之妹以为夫人也若以为桓女欤则讣齐桓之年盖下于鲁庄应未有可嫁之女而得壻鲁庄也意者其时惟齐襄尚有遗女未嫁而鲁庄求之齐所以难之者盖亦有疑焉齐桓管仲故迟迟其事而鲁庄求之愈力想齐之君臣固嗤之矣战国时楚懐王客死于秦而其子顷襄王迎妇于秦司马氏通鉴痛之曰忍其父而昏其雠彼父但为秦氏拘留而已未尝被杀也司马氏犹痛之况鲁庄之父为齐所杀而又娶其女则忍父昏雠之罪奚啻数十倍于楚顷襄也哉而方且饰桓宫用觌币以夸富盛于齐女鲁荘之庸愚一至此夫异日淫纵弑逆之祸殆势之有所必至齐桓杀之当矣而左氏以为已甚甚哉左氏之无识也】
　　僖公夫人声姜【齐桓公之女也】
　　禘于太庙用致夫人【僖八】○公及夫人姜氏防齐侯于阳谷【僖十一】○公防齐侯宋陈卫郑许邢曹于淮【僖十六】○灭项【僖十七】○夫人姜氏防齐侯于卞【同上】○公至自防【同上】○齐侯小白卒【同上】○葬齐桓公【僖十八】○公薨于小寝【僖三十三】○葬我君僖公【文元】○夫人姜氏薨【文十六】○葬我小君声姜【文十七僖公之娶夫人纳币不书逆女不书夫人至不书盖皆得礼无讥故也惟夫人既至之后未当庙见而遽于禘祭之时以夫人至于太庙此其失尔鲁之诸君僖公颇为贤君鲁之诸夫人声姜颇为贤妇故时人颂僖公而亦以令妻颂夫人然女之归宁当归本国也夫人与夫同防齐侯于阳谷而因以省问则非其礼矣鲁君防淮鲁臣灭项齐将正公妇人无与外事也夫人为夫出防齐侯于卞而因以解释则非其义矣稔于见闻之非肓于礼义之正是以好成人之美者惜焉】
　　文公夫人出姜【齐昭公潘之女舍之女兄也】
　　公子遂如齐纳币【文二】○逆妇姜于齐【文四】○夫人姜氏如齐【文九】○夫人姜氏至自齐【同上】○齐侯潘卒【文十四】○齐公子商人弑其君舍【同上】○公薨于台下【文十八】○齐人弑其君商人【同上】○葬我君文公【同上】○公子遂叔孙得臣如齐【同上】○子卒【同上】○夫人姜氏归于齐【同上】○季孙行父如齐【同上文公之纳币不应使公子遂况又其叔父乎逆妇姜者公自逆也妇有姑之辞于齐者讥成礼于齐也夫人如齐者归宁也其归得礼故特书至异乎前此夫人之如齐者也出姜盖有所不安而归宁以愬于父母云尔越六年而齐昭公潘卒夫人失所怙矣同父之弟舎又弑懿公商人者夫人之雠也鲁文且遭其陵及鲁文既薨商人亦毙公子遂求齐恵公元为大援乃杀夫人所生之太子而立平日私事己者之孽子盖由鲁文昏惰嬖妾敢于私事其叔父以致不能保其妻子闻出姜哭而过市之言孰不为之衰】
　　宣公夫人穆姜【齐恵公元之女】
　　公子遂如齐逆女【宣元】○遂以夫人妇姜至自齐【同上】○季孙行父如齐【同上】○公子遂如齐【同上】○齐侯元卒【宣十】○葬齐恵公【同上】○公薨于路寝【宣十八】○葬我君宣公【成元】○夫人姜氏薨【襄九】○葬我小君穆姜【同上】
　　【文公使公子遂纳币已非况宣公逆夫人而可遣僖祖之弟乎行父与遂于成昏之后相继如齐者犹恐昏姻不足以结大援而重之以贿赂也】
　　成公夫人齐姜【盖齐顷公无野之女灵公环之妹也】
　　叔孙侨如如齐逆女【成十四】○侨如以夫人妇姜氏至自齐【同上】○公薨于路寝【成十八】○葬我君成公【同上】○夫人姜氏薨【襄二】○葬我小君齐姜【同上齐顷公无野成公九年卒齐灵公环襄公十九年卒】
　　【以公族代逆夫人而揭之以至于礼不可其説已具于前妇姜之下氏字赵氏以为衍按经书妇姜者三文公妇姜姑僖公夫人声姜也成公妇姜姑宣公夫人穆姜也宣公妇姜其姑则文公之妾敬嬴尔】
　　鲁女
　　恵公
　　【长女纪伯姬○次女纪叔姬】
　　桓公
　　【长女杞伯姬○次女莒庆叔姬】
　　庄公
　　【长女宋荡伯姬○伯姬僖九年卒○幼女鄫季姬】
　　僖公
　　【长女宋荡氏妇○次女杞叔姬】
　　文公
　　【长女或郯伯姬是○次女子叔姬文十二年卒○子叔姬文十四年齐人执之】
　　宣公
　　【庶长女莫考○次女子叔姬宣五年归齐髙固○适长女宋伯姬夫人穆姜所生成九年归宋共公】
　　【六公之女凡十四人其归为诸侯夫人者六书归者四纪伯姬杞伯姬鄫季姬宋伯姬是也不书归者二杞叔姬郯伯姬是也盖先君之女则书归时君之女则不书归使男有室使女有家此为人父者之事有女未嫁而先君终至嗣君之时始有所归伤先君即世之速门内女不得及父存而嫁也若时君自嫁其女则以父归女其嫁及时此常事尔故僖公以叔姬归于杞为杞伯姬之妇杞桓公之夫人不书郯季姬盖文公之女文公之时归于郯亦不书二姬皆因后来被出而书来归乃见于经也】
　　纪伯姬【盖恵公之长女隠公之女弟桓公之女兄疑与桓公同母】
　　纪裂繻来逆女【隠二】○伯姬归于纪【同上】○叔姬归于纪【隠七】○纪侯来朝【桓二】○公防纪侯于郕【桓三】○齐侯郑伯如纪【桓五】○公防纪侯于成【桓六】○纪侯来朝【同上】○郑伯寤生卒【桓十一】○公防纪侯莒子盟于曲池【桓十二】○公防纪侯郑伯及齐侯宋衞燕战齐侯宋卫燕败绩【桓十三】○齐侯禄父卒【桓十四】○公防齐侯纪侯盟于黄【桓十七】○齐师迁纪郱鄑郚【庄元】○纪季以入于齐【庄三】○纪伯姬卒【庄四】○纪侯大去其国【同上】○齐侯葬纪伯姬【同上】○纪叔姬归于【庄十二】○纪叔姬卒【庄二十九】○葬纪叔姬【庄三十】
　　【裂繻来逆纪侯不亲迎也伯姬归纪恵公防满而后归也恵公之薨其在季年秋七月之前乎叔姬归纪归娣而与归女君同隠公厚于先君之女而非礼也恵公欲夫人其仲子而太子其所生隠公顺父之意而于仲子于桓公每加厚焉故于桓公同母之女如此予以是知二姬之为桓母所产也中庸云敦厚以崇礼徒厚而不合于礼君子不以为可也纪者齐之同姓也齐将吞灭之其昏于鲁也岂但内求助于家抑亦外求援于国也鲁桓在位十八年之间纪来朝鲁者二鲁徃防纪者二为纪而与它国盟者二为纪而与它国战者一纪之资援于鲁者甚切鲁之图援于纪者亦甚勤矣齐僖郑荘当时诸侯之雄黠齐素结郑二国将共袭纪而为纪所觉其谋不行既而郑庄卒鲁桓能使郑厉反父所为齐复结宋卫燕四国将共灭纪而鲁桓郑厉潜师于纪竟败四国之兵既而齐僖卒则二雄黠皆毙纪忧其少纾乎而事又不然也鲁桓既为纪败齐僖之兵遂亟为纪讲齐襄之好明年鲁桓殒于齐身且不保又何能庇其姻亲然终鲁桓之世犹能竭心竭力于纪纪未即亡者鲁桓不为无功鲁庄以童竖嗣立父雠不报而胡可责望其援纪也哉纪失鲁援齐逼迁其三邑纪侯知其国之不可存于是命介弟分国事齐俾先祀不絶妻死不葬去国不争此亡国之最善者纪侯隠于民而令终叔姬托于酅而待尽哀哉】
　　杞伯姬【盖桓公之长女庄公之女弟】
　　伯姬归于杞【庄二十五】○公防杞伯姬于洮【庄二十七】○杞伯姬来【同上】○杞伯来朝【同上】○杞伯姬来朝其子【僖五】○杞子卒【僖二十五】○杞子来朝【僖二十七】○公子遂帅师入杞【同上】○杞伯姬来【僖二十八】○杞伯姬来求妇【僖三十一】
　　【杞德公之四年娶鲁桓公长女伯姬为夫人时鲁桓薨已二十六年而伯姬始嫁姬年殆将三十矣归杞三年而出防其兄未几夫妇接踵造于鲁庭毋乃自嫌其僻陋而向慕鲁国之甚乎越十有三年伯姬再来以其长子代父行朝礼子年甫十嵗左右尔意者德公有疾而姬欲托其子于鲁也是年德公果卒长子成公嗣位十有八年又卒伯姬特来告防而鲁史书卒自是杞君之防无不来赴者矣盖由伯姬欲亲鲁而然也姬之次子桓公继成公而立桓之四年来朝本图结讙而不料啓祸公子遂帅师入其国为责来朝之无礼鲁之薄姻亲陵小弱如此哉明年伯姬复来消释旧怨桓之八年年渐可娶伯姬复来缔结新好此皆伯姬之欲亲鲁而然也伯姬以鲁庄二十五年归杞至鲁僖三十一年来为其子桓公求妇在杞已歴四十余年而数数至鲁率为扶植其夫维持其子之计求妇以后伯姬不复见经不知何年终也】
　　鄫季姬【盖荘公之幼女宋荡伯姬之妹】
　　季姬及鄫子遇于防使鄫子来朝【僖十四】○季姬归于鄫【僖十五】○鄫季姬卒【僖十六】
　　【季姬父母之身教盖无足言僖公号为贤侯而不能闲家有妹如此是可耻也】
　　杞叔姬【盖僖公之次女】
　　杞伯姬来求妇【僖三十一】○杞伯来朝【文十二】○公伐杞【宣十八】○杞伯来朝【成四】○杞叔姬来归【成五】○杞叔姬卒【成八】○杞伯来逆叔姬之防以归【成九杞伯姬来为其子求妇而僖公以次女叔姬与之归为杞桓公之夫人经于僖之二十五年书宋荡伯姬来逆妇僖之三十一年书杞伯姬来求妇僖公先以长女与宋荡伯姬为妇后以次女与杞伯姬为妇也经不书叔姬归于杞者时若嫁女例不书也按鲁僖三十一年乃杞桓之八年鲁成五年乃杞桓之五十一年叔姬为杞夫人四十余年夫妇年皆六十以上各已老矣而姬始来归盖非为夫家所出疑是叔姬无子杞桓别有妾子为太子叔姬心不自安而愿归鲁故叔姬既卒而杞桓复来逆其防以归以是知其非为夫家所出也】
　　郯伯姬【不知何公之女或文公之长女欤】
　　郯伯姬来归【宣十六】
　　【伯姬归于郯盖是父存之时故不书于经】
　　宋伯姬【宣公之女成公之妹】
　　宋公使华元来聘【成八】○宋公使公孙夀来纳币【同上】○卫人来媵【同上】○伯姬归于宋【成九】○季孙行父如宋致女【同上】○晋人来媵【同上】○齐人来媵【成十】○宋公固卒【成十五】○葬宋共公【同上】○宋灾宋伯姬卒【襄三十】○宋共姬【同上】
　　【共姬宣公夫人穆姜之爱女也故其归女之礼特隆焉择配而仪九命之上公未纳币而彼有上卿来聘既归宋而此有上卿徃致皆其礼之特隆者也虽然纳币常事也而书者以公孙夀之不当使也媵贱事也而书者以三国来媵之越礼制也为君夫人仅七年而得以终所天共姬之妇德靡亏矣为君母余三十年而不得以终其天宋平之子道何如也噫】
　　【以上鲁女归于诸侯为夫人者六为娣者一凡七】
　　莒庆叔姬【盖桓公之次女】
　　莒庆来逆叔姬【庄二十七】
　　【叔姬年亦将三十矣昏姻之不得及时者也当为杞伯姬之娣而别以归莒大夫庆书者讥庄公降尊而自主大夫之昏】
　　宋荡伯姬【盖庄公之长女鄫季姬之姊也】
　　宋荡伯姬来逆妇【僖二十五】
　　【伯姬归于宋大夫荡氏之内子因来为其子逆妇而见于经】
　　伯姬【盖亦荘公之女】
　　伯姬卒【僖九】
　　【未嫁故不系国已许嫁故书卒庄女有二伯姬者或是孟任所生之长女或是哀姜所生之长女皆称伯姬也或以此为僖女则伯上当有子字】
　　宋荡氏妇【盖僖公之长女】
　　宋荡伯姬来逆妇【僖二十五】
　　【僖公之女许嫁宋荡伯姬之子而伯姬自来逆之以姑逆妇非礼之杞伯姬所求之妇是僖公次女叔姬则知此荡伯姬所逆之妇当是僖公长女也】
　　子叔姬【文公之女】
　　子叔姬卒【文十二】
　　【子者时君之女亦未嫁而已许嫁者故卒之也】
　　子叔姬【盖亦文公之女】
　　齐人执子叔姬【文十四】○齐人来归子叔姬【文十五此子叔姬盖十二年卒者之妹两母所生之次女皆称叔姬故有两子叔姬亦如庄女之有两伯姬也左氏以此子叔姬为齐昭姬谓是齐昭公夫人齐侯舎之母也且鲁文四年所逆妇姜即是齐昭公之女齐昭乃鲁文之妇翁岂可反以鲁文为齐昭之妇翁也哉纵使鲁文为太子时所生之女亦未应其女嫁人而生子可立为君也指为齐侯舍之母者考其年不合足见其诬矣昭姬盖是齐昭公所娶它国姬姓之女非鲁女也】
　　齐髙固子叔姬【宣公之女】
　　齐髙固来逆子叔姬【宣五】○齐髙固及子叔姬来【同上】
　　【此子叔姬宣公未为国君时妾之所生也国君女嫁大夫命大夫主之君不自主经书莒庆来逆叔姬齐髙固来逆子叔姬皆讥国君自主大夫之昏也宣公簒立惧诸侯之讨而倚齐以为援髙固齐当国之卿挟势而胁取其女鲁宣不敢不从昏姻之礼如敌体然讥之者伤之也其时宋伯姬盖犹未生故后二十三年乃归于宋伯姬年在叔姬之下而称伯姬者适夫人之长女也叔姬生在伯姬之先而称叔姬者妾所生之庶女也】
　　【以上鲁女归于大夫者四未嫁而卒者二方嫁而执者一凡七】



　　春秋纂言总例卷三
　　钦定四库全书
　　春秋纂言总例卷四　　　　元　吴澄　撰
　　賔礼
　　如
　　公如京师【成十三】
　　【古制诸侯初嗣位既免防则朝王受命毎当賔贡之年则朝于京师巡守之年则朝于方岳春秋之时王室衰微诸侯傲慢朝王之礼废而不讲鲁号秉礼之国犹然歴十二世二百四十二年之乆仅有成公一如京师乃因防晋伐秦道自王都因而朝焉本意不在朝王也故经书曰公如京师而不曰朝也】
　　公如齐【僖十○十五○三十三○宣四○五○九○十】
　　【以上鲁君如齐朝者七僖公两朝齐桓事霸主也末年一朝齐昭继前好也宣公四朝齐恵者以簒立之故惧诸侯之讨而结齐以为援尔十年之再如者奔恵公之防非朝也昭公二十七年之两如则以播越在外而自郓徃投于齐非朝也】
　　【宣公十年夏齐侯元卒公如齐○昭公二十七年春冬公如齐自齐居于郓】
　　【以上三如不与朝齐之数】
　　公如晋【文三○十三○成三○四○十八○襄三○四○八○十二○二十一○昭五○十五】
　　【以上鲁君如晋朝者十二文公一朝晋襄一朝晋灵宣公当晋成晋景之时独不朝晋者盖惧徃而就执故惟专意事齐时晋霸不竞亦无暇问鲁之罪成公两朝晋景十年一如则奔晋景之防非朝也末年一朝于悼襄公相继四朝于悼时晋霸中兴鲁襄防弱事霸惟谨二十一年之如昭公五年十五年之如则朝晋平晋昭也鲁君之朝晋唯此十二如而已至若昭公二十八年二十九年其时播越居郓自郓如晋晋拒不纳与夫二年十二年十三年二十一年二十三年之五如暨定公三年之一如皆为晋所拒而不纳者也并书曰如朝与不朝不论美恶之辞如一不显著其耻也圣笔之意深哉】
　　【成公十年五月丙午晋侯獳卒公如晋○昭公二年十二年十三年二十一年公如晋至河乃复○二十三年公如晋至河有疾乃复○定公三年公如晋至河乃复○昭公二十八年二十九年公如晋次于干侯】
　　【以上九如不与朝晋之数】
　　公如楚【襄二十八○昭七】
　　【以上鲁君如楚朝者二楚之冯陵中夏甚矣然亦未能如鲁何也襄之朝楚康昭之朝楚灵祗自辱尔齐晋霸国也以鲁朝之犹云可也楚蛮荆也初亦小弱后以兼并吞灭诸小国而浸彊大晋霸既衰不能与抗鲁之朝楚非得已也屈礼义之望国朝崛起之南荒傥书曰朝辱莫甚焉止书曰如犹为讳其耻也圣人如之一字包含诸义如此】
　　【古者诸侯相朝之礼相朝者齐等之国徃来施报互相朝也非特小国朝大国而已天下无道则彊陵弱弱役彊惟有小国朝大国无复有齐等之国相朝者也故鲁所朝者齐晋楚三大国宋卫陈郑蔡之君与鲁齐等则不相徃来矣其徃朝者畏其力也非若古先盛时相朝之礼故亦不书朝而但曰如也】
　　鲁臣如京师○公子遂【僖二十八】○叔孙得臣【文元】○仲孙蔑【宣九】○叔孙豹【襄二十四】
　　【以上鲁臣如京师聘者四春秋二百余年天王之下聘于鲁者七锡命者三防葬者二而鲁臣之至王庭仅四聘二防葬而已四聘之一报宰周公也四聘之二拜锡命也皆因王使之来而后徃四聘之三则传云王使来徴聘也仲孙蔑一徃而明年之冬王季子遄来报矣前此王使尝两聘鲁隠三聘鲁桓而鲁皆不报噫王之于鲁也若是其有礼而鲁之于王也若是其不臣叔孙豹之聘春先聘晋冬乃聘王王宫之毁晋霸置之不问而夹鄏之城齐人自以为功晋有愧焉而徃贺也然则四聘之如岂诚也哉岂礼也哉】
　　【文八年公孙敖不至而复○文九年叔孙得臣襄王○昭二十二年叔鞅葬景王以上三如不与聘王之数】
　　鲁臣如齐○公子友【僖七○僖十三】○公子遂【僖二十八○文十七○文十八同叔孙得臣○宣元】○公孙敖【文元】○季孙行父【文十八○宣元宣十】○公孙归父【宣十】○叔孙侨如【成十】○叔老【襄二十】○仲孙貜【昭九】○叔孙州仇【定十】○叔还【襄五】
　　【以上鲁臣如齐聘者十六鲁之聘齐也壤地相接从于彊令也文末宣初之尤洊聘则醖酿成就宣公夺嫡之事尔】
　　【庄三十二年公子庆文杜预云时鲁无君假赴告以行○文十四年单伯为子叔姬齐人执之○宣十年公孙归父葬齐恵公○宣八年公子遂至黄乃复】
　　【以上四如不与聘齐之数】
　　鲁臣如晋○公子遂【僖三十○僖三十一】○公孙敖【文五】○季孙行父【文六○文十五再○成六○成十一】○公孙归父【宣十八】○公孙婴齐【成六】○叔孙豹【襄四○襄五同鄫世子巫○襄十六○襄二十四】○季孙宿【襄六○襄九○襄十九○昭六】○仲孙羯【襄二十八○襄二十九】○叔弓【昭二○昭八】○叔孙婼【昭二十三】○季孙斯【定六同仲孙何忌】
　　【以上鲁臣如晋聘者二十四晋为覇主鲁之时聘固宜然或失之疎或失之数无所为者寡有所为者多无所为者之是不足以盖有所为者之非也】
　　【文六年公子遂葬晋襄公○昭二年季孙宿归少姜襚服○昭十年叔孙婼葬晋平公○昭十六年季孙意如葬晋昭公】
　　【以上四如不与聘晋之数】
　　鲁臣如宋○公子遂【文十一】○仲孙蔑【成五】○叔孙豹【襄二】○季孙宿【襄二十】○叔孙婼【昭二十五】
　　【以上鲁臣如宋聘者五鲁宋地丑德齐其聘为讲施报之常礼比之他如此善于彼】
　　【襄三十年叔弓葬宋共姬○昭十一年叔弓葬宋平公】
　　【以上二如不与聘宋之数】
　　鲁臣如陈○公子友【庄二十五】
　　如衞○季孙宿【襄七】
　　如邾○叔孙豹【襄六】
　　如楚○叔弓【昭六】
　　【以上鲁臣如陈卫邾楚聘者各一鲁与陈前无交际因陈当国之卿与季友善是以有女叔之聘而季友躬徃报之也】
　　【如陈二○庄二十七年公子友原仲○文六年季孙行父聘且娶】
　　【如牟一○僖五年公孙兹娶】
　　【如莒一○成八年公孙婴齐自为逆】
　　【如滕一○昭二年叔弓塟滕成公】
　　【以上五如不与聘数人臣无私交大夫假聘以出而私葬其友可乎假聘以出而成己之昬尤不可也如滕为防葬故非聘也】
　　【啖氏曰公及内卿徃他国朝聘皆曰如赵氏曰内朝聘称如以异外也澄按春秋书法凡盟防侵伐等名内外皆一其称何独朝聘则内但称如以异乎外哉且鲁事之异乎外者固有之矣鲁君之奔不曰奔而曰孙鲁臣之杀不曰杀而曰刺是也奔杀恶事也讳国恶辟其名宜也朝聘美事也岂应辟其名而乃不曰朝聘乎君臣同辞一防称如圣人之意有在也何也鲁所谓朝不成乎朝者也鲁所谓聘不成乎聘者也不成乎朝而书曰朝不成乎聘而书曰聘是以其伪者为诚以其苟者为礼也鲁事不容直讥显刺隠其朝聘之名而书曰如则虽不满于鲁而辞意深厚然其朝聘之非诚非礼自不能掩此所以为圣人之笔也与鲁君之如而非朝鲁臣之如而非聘者各别而异之不与朝聘之数至若鲁君臣之如观社如纳币如逆女如致女及鲁夫人之如并已见前嘉礼篇如涖盟见后盟例内如乞师见后军礼篇】
　　外国君相如二○齐侯郑伯如纪【桓五】○州公如曹【同上】
　　外国君如防二○陈侯如防【僖二十八】○郑伯髠顽如防【襄七】
　　外国臣如防如师各一○陈侯使袁侨如防【襄三】○齐侯使国佐如师【成二】
　　【以上外国君臣之如凡六姑附于如例之后齐郑同谋袭纪而假托相朝之如以徃州公不知为何事故而亦假托相朝之如以行者也】
　　朝
　　公朝于王所【僖二十八再】
　　【以上鲁君朝王所者二鲁成京师一朝经但书如而鲁僖王所二朝经书曰朝何也曰春秋时诸侯不朝京师乆矣幸有鲁成十三年之一朝宜为圣人所喜而乃不满焉盖因伐秦之便道过周实不为行朝礼而徃也古者天子巡守诸侯朝于方岳之下王室衰微无复巡守襄王之临践土狩河阳虽非旧日天子之巡守而晋文率诸侯以朝王则与盛时诸侯朝方岳之礼无以异也所以可书曰朝也观鲁僖于王所之书朝鲁成如京师之不书朝圣人之意可见矣】
　　滕侯薛侯来朝【隠十一】○滕子来朝【桓二○文十二○襄六○哀二以上滕君朝鲁者五薛一附】
　　纪侯来朝【桓二○桓六】
　　【以上纪君朝鲁者二】
　　杞伯来朝【庄二十七○文十二○成四○成十八】○杞子来朝【僖二十七以上杞君朝鲁者五并朝其子凡六】
　　曹伯来朝【文十一○文十五○成七○襄二十一】
　　【以上曹君朝鲁者四并世子来朝凡五】
　　邾人葛人牟人来朝【桓十五】○邾子来朝【宣元○成六○成十八○襄元○襄十八○定十五】
　　【以上邾君朝鲁者七葛牟各一附】
　　郳犂来来朝【庄五】○小邾子来朝【僖七○襄七○昭三○昭十七以上小邾君朝鲁者五】
　　郯子来朝【襄七○昭十七】
　　【以上郯君朝鲁者二】
　　谷伯绥来朝【桓七】○邓侯吾离来朝【同上】○郜子来朝【僖二十】○季姬及鄫子遇于防使鄫子来朝【僖十四】
　　【以上谷邓郜鄫之君朝鲁者各一】
　　曹伯使其世子射姑来朝【桓五】○杞伯姬来朝其子【僖二十四】○公及齐侯遇于谷萧叔朝公【荘二十三】
　　【以上子若弟代君而朝者三曹一杞一萧一】
　　【凡外国君之朝鲁共十五国】
　　聘
　　天王使凡伯来聘【隠七】○使南季来聘【隠九】○使宰渠伯纠来聘【桓四】○使仍叔之子来聘【桓五】○使家父来聘【桓八】○使宰周公来聘【僖三十】○使王季子来聘【宣十】
　　【以上王使聘鲁者七啖氏曰周礼云天子时聘以结诸侯之好谷梁言天子不当聘诸侯误矣赵氏曰王政行也天子使使聘诸侯所以洽恩恵考政典春秋之聘通好命尔】
　　祭叔来聘【庄二十三】
　　【以上王臣自聘鲁者一天子之大夫无王命而外聘诸侯非礼也】
　　齐侯使其弟年来聘【隠七○桓三】　○使国归父来聘【僖三十三】○使国佐来聘【宣十】○使庆封来聘【襄二十七】
　　【以上齐臣聘鲁者五】
　　晋侯使荀庚来聘【成三】○使士燮来聘【成八】○使郤犨来聘【成十一】○使士匄来聘【成十八○襄八】○使荀防来聘【襄元】○使士鲂来聘【襄十二】○使荀吴来聘【襄二十六】○使士鞅来聘【襄二十九○昭二十一】　○使韩起来聘【昭二】
　　【以生晋臣聘鲁者十一】
　　宋公使华元来聘【成四○成八】　○使向戌来聘【襄十五】○使华定来聘【昭十三】
　　【以上宋臣聘鲁者四】
　　衞侯使俞来聘【文四】○使孙良夫来聘【成二】○使公孙剽来聘【襄元】○使孙林父来聘【襄七】
　　【以上衞臣聘鲁者四】
　　荆人来聘【庄二十三】○楚子使椒来聘【文九】○使防罢来聘【襄三十】
　　【以上楚臣聘鲁者三】
　　陈侯使女叔来聘【庄二十五】○郑伯使公子发来聘【襄五】○秦伯使术来聘【文十一】○吴子使札来聘【襄二十五】
　　【以上陈郑秦吴之臣聘鲁者各一】
　　【或曰鲁国君臣之朝聘春秋但书曰如以其非诚非礼朝不成乎朝聘不成乎聘故也他国君臣之朝鲁聘鲁夫岂一出于诚悉合于礼乎而圣人皆以朝聘书之何哉曰春秋内鲁而外诸国内之非诚非礼者慊其实而隠其名所以责于内者重以周也外国之君臣则彼以朝而来吾亦谓之朝可矣彼以聘而来吾亦谓之聘可矣所以责于外者轻以约也此圣人躬自厚而薄责于人之道也】
　　来
　　祭伯来【隠元】○祭公来【桓八】○寔来【桓六】
　　齐仲孙来【闵元】
　　介葛卢来【僖三十九再】○白狄来【襄十八】
　　【来者如之对自内适外曰如自外适内曰来自外适内其礼至重者来朝来聘也具见于前矣而经又特书曰来不言其来之事者凡七祭公祭伯与寔皆王朝之臣公者八命之公伯者六命之卿寔之名者一命之下士若奉王命而下聘诸侯则固有其礼而祭伯之来寔之来则非奉王命非行聘礼也故既不言使又不言其来之为何事祭公之来为逆王后则非无事亦非无王命矣先为己之私事适鲁然后适纪逆后故经书其私事于先而曰来乃书其公事于后而曰遂也齐仲孙湫盖受桓霸之命来省鲁难然不备使介之礼俾若私行然觇视鲁国安危之势而归复命尔故亦不书君使而来之下不言其事也介葛卢附庸之国未爵命者两造鲁庭为朝鲁也而自以僻陋不能行朝礼故不曰来朝而但书曰来也白狄书来义亦同此其余所书来为某事者重在某事义无闗于来一一别论于后】
　　【来锡三○庄元年天王使荣叔来锡桓公命○文元年天王使毛伯来锡公命○成八年天子使召伯来锡公命】
　　【来求三○桓十五年天王使家父来求车○隠三年武氏子来求赙○文九年毛伯来求金来归六归不言来者三附见○隠元年天王使宰咺来归恵公仲子之○定十四年天王使石尚来归脤○文五年王使荣叔归含且赗不言来○文九年秦人来归僖公成风之襚○庄六年齐人来归卫俘○隠八年郑伯使宛来归祊○定十年齐人来归郓讙龟阴田○宣十年齐人归我济西田不言来○哀八年齐人归讙及阐不言来】
　　【来言一○成八年晋侯使韩穿来言汶阳之田归之于齐】
　　【来献二○庄二十一年齐侯来献戎捷○僖二十一年楚人使鬬宜申来献捷】
　　【来输平一平而非来者五附见○隠六年郑人来输平○昭七年暨齐平○定十年及齐平○定十一年及郑平○宣十五年宋人及楚人平○宣四年公及齐侯平莒及郯莒人不肯】
　　【来唁一唁而非来者二附见○昭二十九年公居于郓齐侯使髙张来唁公○昭二十五年齐侯唁公于野井○昭三十一年晋侯使荀跞唁公于干侯】
　　【鲁臣去国来归○诸国君臣来奔及逃来○并见前人纪篇】
　　【来纳币○来逆女○来媵○鲁女来○鲁女被执被出来归○来逆鲁女丧○并见前嘉礼篇来盟○来防○见盟例防例下】
　　【来战○来乞师○见后军礼篇】
　　【来防葬○来奔丧○见后凶礼篇】
　　盟
　　纪子伯莒子盟于宻【隠二】○齐侯郑伯盟于石门【隠三】○宋公齐侯衞侯盟于瓦屋【隠八】○齐侯宋人江人黄人盟于贯【僖二】○宋公曹人邾人盟于曹南【僖十九】○楚子陈侯郑伯盟于辰陵【宣十一】○齐侯郑伯盟于咸【定七】○齐侯卫侯盟于沙【同上】○卫侯郑伯盟于曲濮【定八】○鄫子防盟于邾【僖十九】
　　【以上外君相盟者九或外君兼外臣盟者不别出防盟一附见盟非盛世事也不得已而有盖为衰世之乱邦罢民设春秋时王政不行诸侯自恣欲以战伐而敌雠则不得不以盟防而固党防不足恃而重之以盟人不自信而要之于神故凡书盟者春秋所恶也春秋鲁史也隠之元年书及邾及宋二盟矣他国之盟于鲁何与而书者有其故也纪虞齐难而新结鲁昬纪莒之盟鲁为纪谋也然鲁邾鲁宋纪莒各为其国而盟尔永嘉陈氏曰特相盟不书必闗于天下之故而后书书齐郑盟于石门以志诸侯之合书齐郑盟于咸以志诸侯之散是春秋之始终也莒纪无足道也齐郑合天下始多故矣天下之无王郑为之也天下之无霸齐为之也澄谓观春秋世变陈氏之识超矣齐郑盟石门继以宋齐衞瓦屋之盟诸侯之党合而无王近已胚胎齐霸之纠合矣齐郑盟咸继以齐卫郑沙曲濮之盟诸侯之党散而无霸逺已醖酿秦雄之并吞矣贯之盟齐桓霸业之方盛也曹南之盟宋襄霸图之肇起也辰陵之盟楚庄间霸之不可遏也阅世变者伤之故以外君相盟居盟例之首】公防齐侯盟于艾【隠六】○公防纪侯莒子盟于曲池【桓十二】○公防宋公燕人盟于谷丘【同上】○公防郑伯盟于武父【同上】○公会齐侯纪侯盟于黄【桓十八】○公防齐侯盟于柯【庄十三】○公防齐侯盟于扈【庄二十三】○公防齐侯宋公陈世子欵郑世子华盟于母【僖七】○公防王人齐侯宋公卫侯许男曹伯陈世子欵盟于洮【僖八】○公防齐侯宋公陈侯衞侯郑伯许男曹伯盟于牡丘【僖十五】○公防衞子莒庆盟于洮【僖二十五】○公防莒子衞速盟于向【僖二十六】○公防晋侯齐侯宋公蔡侯郑伯衞子莒子盟于践土【僖二十八】○公防晋侯齐侯宋公衞侯郑伯曹伯莒子邾子膝子薛伯杞伯小邾子盟于澶渊【襄二十】○公防齐侯莒子邾子杞伯盟于鄟陵【昭二十六】○公防齐侯盟于黄【定十二】
　　【以上鲁君防外君盟者十六凡言防者外为志言及者内为志也】
　　诸侯盟于首止【僖四】○诸侯盟于葵丘【僖九】○诸侯盟于扈【文十五】○诸侯盟于祝柯【襄十九】○诸侯同盟于重丘【襄二十五】○公防诸侯盟于薄【僖二十一】○公防诸侯盟于宋【僖二十七】○公防诸侯晋大夫盟于扈【文七】○公及诸侯盟于皋鼬【定四】
　　【以上盟称诸侯者九首止之防有王世子葵丘之防有宰周公不言诸侯盟以见王世子宰周公不与盟也不再列序者前目后凡也于扈二盟则前无其目后言诸侯不知诸侯为谁盖时晋霸失政诸侯离心与盟之君不足序也鲁君不与则但总言诸侯鲁君与盟则前无其目不得不称公防不得不称主盟者也晋大夫不书氏名其时晋未有君也与庄九年书齐大夫同祝柯前年围齐之诸侯也亦前目后凡也同盟十六惟重丘再称诸侯者衞地与盟地异中间又有入陈二事间之也皋鼬亦然防盟各地又有灭沈一事间之然祝柯无公及而皋鼬书公及何也盖定公之立非正尝朝晋而晋不纳故因此防而求盟以定其位也于薄于宋二盟则楚方主事鲁为楚而徃也讳鲁之徃防楚而受盟也故总言诸侯而包楚于其中也】
　　公及邾仪父盟于蔑【隠元】○公及郑伯盟于越【桓元】○公及邾仪父盟于趡【桓十一】○公及齐侯盟于落姑【闵元】○公及晋侯盟【文三○文十三】○公及齐侯盟于谷【文十七】○公及晋侯盟于长樗【襄三】
　　【以上鲁君及外君盟者八盟于趡左氏作公防今从公谷】
　　公防陈人蔡人楚人郑人盟于齐【僖十九】○公防王人晋人宋人齐人陈人蔡人秦人盟于翟泉【僖二十九】
　　【以上鲁君防外臣盟者二左氏谷梁二防字上并无公字今从公羊】
　　公及齐大夫盟于蔇【庄九】○公及莒人盟于浮来【隠八】○公及楚人秦人宋人陈人卫人郑人齐人曹人邾人盟于蜀【成二】
　　【以上鲁君及外臣盟者三赵氏曰特书公讥公与臣盟也】
　　及宋人盟于宿【隠元】○及齐髙傒盟于防【庄二十二】○及晋处父盟【文二】○及荀庚盟【成三】○及孙良夫盟【同上】○及郤犨盟【成十一】○及孙林父盟【襄七】○及向戌盟【襄十五】○及苏子盟于女栗【文十】○及国佐盟于袁娄【成二】
　　【以上及盟不称主者八及王臣盟者一如师及盟者一附见赵氏曰及者公及之也不书公讳与大夫盟耻也及苏子讳与天子大夫盟也陆氏曰齐髙傒晋处父俱书名罪其以臣敌君公屈体而与之盟则非彼之过故但书人】
　　柔防宋公陈侯蔡叔盟于折【桓十一】○公孙敖防宋公陈侯郑伯晋士縠盟于垂陇【文二】○仲孙貜防邾子盟于祲祥【昭十一】
　　【以上鲁臣防外君盟者三】
　　公子结媵陈人之妇于鄄遂及齐侯宋公盟【荘十九】○公子遂及齐侯盟于郪丘【文十六】○臧孙许及晋侯盟于赤棘【成元】○仲孙何忌及邾子盟于防【定三】○叔孙州仇仲孙何忌及邾子盟于句绎【哀二】
　　【以上鲁臣及外君盟者五赵氏曰大夫盟公侯非礼也其无讥非彊之也陆氏曰彼自屈礼非我力能彊之】
　　公子遂防晋赵盾盟于衡雍【文八】○仲孙速防莒人盟于向【襄二十】
　　【以上鲁臣防外臣盟者二】
　　季孙行父及晋郤犨盟于扈【成十六】○叔孙豹及诸侯之大夫及陈袁侨盟【襄三】○豹及诸侯之大夫盟于宋【襄二十七】
　　【以上鲁臣及外臣盟者三】
　　公防晋侯宋公卫侯郑伯曹伯莒子邾子薛伯杞伯小邾子于溴梁大夫盟【襄十六】
　　【以上盟称大夫者一经尝两书诸侯之大夫则大夫犹系之君也溴梁之防君防而大夫自盟则大夫专之所由也】
　　齐人衞人郑人盟于恶曹【桓十一】○宋人齐人楚人盟于鹿上【僖二十一】
　　【以上外臣相盟者二】
　　同盟于幽【庄十六○庄二十七】○于新城【文十四】○于断道【宣十七】○于虫牢【成五】○于马陵【成七】○于蒲【成九】○于戚【成十五】○于柯陵【成十七】○于鸡泽【襄三】○于戏【襄九】○于亳城北【襄十一】○于重丘【襄二十五】○于平丘公不与盟【昭十三】○于虚朾【成十八】○于清丘【宣十二】
　　【以上同盟者十六鲁君防者十四鲁臣防者一外自盟者一永嘉吕氏曰同盟者未专主盟也有主盟则不书同于幽之盟书同则齐桓霸业未盛之时新城以后书同则晋人霸业渐衰之际也】杞子来盟【襄二十九】○郑伯使其弟语来盟【桓十四】○衞侯使孙良夫来盟【宣七】○齐髙子来盟【闵二】○宋司马华孙来盟【文十五】○楚屈完来盟于师【僖四】
　　【以上来盟者五来盟于师一附见】
　　公子友如齐涖盟【僖三】○公孙敖如莒涖盟【文七】○叔孙婼如齐涖盟【昭七】○叔还如郑涖盟【定十一】
　　【以上涖盟者四啖氏曰他国来鲁盟者曰来盟鲁徃他国盟者曰涖盟赵氏曰不书其谁敌者也】公及戎盟于唐【隠二○桓二】○公子遂防雒戎盟于暴【文八】○齐人狄人盟于邢【僖二十】○衞人及狄盟【僖三十二】
　　【以上戎狄盟者五及戎及狄以内而及外也齐人狄人则侪矣公子遂防之则彼为主矣】
　　防　胥命
　　蔡侯郑伯防于邓【桓二】○齐侯宋人陈人蔡人邾人防于北杏【庄十三】○齐侯宋公陈侯卫侯郑伯防于鄄【庄十五】○齐侯宋公江人黄人防于阳谷【僖三】○宋公楚子陈侯蔡侯郑伯许男曹伯防于盂【僖二十二】○晋侯宋公衞侯郑伯曹伯防于扈【宣九】○楚子蔡侯陈侯郑伯许男徐子滕子顿子胡子沈子小邾子宋世子佐淮夷防于申【昭四】○齐侯卫侯郑防速防于安甫【定十】○齐侯宋公防于洮【定十四】○诸侯防于扈【文十七】
　　【以上外君相防者九或外君兼外臣防者不别出诸侯防者一附见蔡郑防邓中国惧楚之始也齐防北杏中国有霸之始也其闗于天下之故不小矣故亦以外君相防居防例之首诸侯相见于国曰朝相见于野曰防或各国君臣相见或各国臣自相见或讲好或谋事俱谓之防】
　　公防齐侯于防【隠九】○公防齐侯郑伯于中丘【隠十】○公防郑伯于时来【隠十一】○公防郑伯于垂【桓九】○公防齐侯郑伯于稷以成宋乱【桓二】○公防齐侯于嬴【桓三】○公防纪侯于郕【同上】○公防齐侯于讙【同上】○公防纪侯于成【桓六】○公防宋公于夫钟【桓十一】○公防宋公于阚【同上】○公防宋公于虚【桓十二】○公防宋公于龟【同上】○公防郑伯于曹【桓十四】○公防齐侯于艾【桓十五】○公防宋公蔡侯衞侯于曹【桓十六】○公防齐侯于泺【桓十八】○公防齐侯于城濮【庄二十七】○公防齐侯宋公郑伯曹伯邾人于柽【僖元】○公防宰周公齐侯宋子衞侯郑伯许男曹伯于葵丘【庄九】○公防齐侯宋公陈侯卫侯许男曹伯于咸【僖十三】○公防齐侯宋公陈侯衞侯郑伯许男邢侯曹伯于淮【僖十六】○公防晋侯齐侯宋公蔡侯郑伯陈子莒子邾子秦人于温【僖二十八】○公防齐侯于平州【宣九】○公防晋侯宋公衞侯郑伯曹伯于黒壤【宣七】○公防晋侯衞侯于泽【成十二】○公防晋侯齐侯衞侯宋华元邾人于沙随不见公【成十六】○公防晋侯宋公陈侯卫侯郑伯曹伯莒子邾子滕子薛伯齐世子光吴人鄫人于戚【襄五】○公防晋侯宋公陈侯衞侯曹伯莒子邾子于鄬【襄七】○公防晋侯宋公卫侯曹伯齐世子光莒子邾子滕子薛伯小邾子伐郑防于萧鱼【襄十一】○公防晋侯宋公衞侯郑伯曹伯莒子邾子薛伯杞伯小邾子于溴梁【襄十六】○公防晋侯齐侯宋公卫侯郑伯曹伯莒子于商任【襄二十一】○公防晋侯齐侯宋公衞侯郑伯曹伯莒子邾子薛伯杞伯小邾子于沙随【襄二十二】○公防晋侯宋公衞侯郑伯曹伯莒子邾子滕子薛伯杞伯小邾子于夷仪【襄二十四○襄二十五】○公防刘子晋侯齐侯宋公卫侯郑伯曹伯莒子邾子滕子薛伯杞伯小邾子于平丘【昭二十】○公防齐侯于夹谷【定十】○公防齐侯衞侯于牵【定十四】○公防衞侯宋皇瑗于郧【哀十二】
　　【以上鲁君防外君者三十九】
　　衞侯防公于沓【文十三】○郑伯防公于棐【文十三】邾子来防公【定十四】
　　【以上外君防鲁君者三】
　　公防楚公子婴齐于蜀【成二】○公防晋人郑良霄宋人曹人于澶渊【襄二十六】○公防晋师于瓦【定八】
　　【以上鲁君防外臣者二防师一附见】
　　单伯防齐侯宋公郑伯于鄄【庄十四】○公孙敖防晋侯于戚【文九】○季孙行父防齐侯于阳谷【文十九】○公孙归父防齐侯于谷【宣十四】○公孙归父防楚子于宋【宣十五】○季孙宿防晋侯郑伯齐人宋人衞人邾人于邢丘【襄八】○叔弓防楚子于陈【昭九】
　　【以上鲁臣防外君者七】
　　叔仲彭生防晋郤缺于承匡【文十一】○仲孙蔑防齐髙固于无娄【宣十五】○叔孙侨如防晋荀首于谷【成五】○仲孙蔑防晋荀防宋华元衞孙林父曹人邾人于戚【襄二】○仲孙蔑防晋荀防齐崔杼宋华元衞孙林父曹人邾人滕人薛人小邾子于戚【同上】○季孙宿防晋士匄宋华阅衞孙林父郑公孙虿莒人邾人于戚【襄十四】○叔孙豹防晋士匄于柯【襄十九】○叔孙豹防晋赵武楚屈建蔡公孙归生衞石恶陈孔奂郑良霄许人曹人于宋【襄二十七】○叔孙豹防晋赵武楚公子围齐国弱宋向戌衞齐恶陈公子招蔡公孙归生郑罕虎许人曹人于虢【昭元】○季孙意如防晋韩起齐国弱宋华亥衞北宫佗郑罕虎曹人杞人于厥憗【昭十一】○叔诣防晋赵鞅宋乐大心衞北宫喜郑游吉曹人邾人滕人薛人小邾人于黄父【昭二十五】○季孙意如防晋荀跞于适歴【昭三十一】
　　【以上鲁臣防外臣者十二】
　　晋人齐人宋人衞人郑人曹人莒人邾人滕人薛人杞人小邾人防于澶渊宋灾故【襄三十】○晋士鞅宋乐祁犂衞北宫喜曹人邾人滕人防于扈【昭二十七】
　　【以上外臣相防者二】
　　公及齐侯宋公陈侯卫侯郑伯许男曹伯防王世子于首止【僖五】
　　【以上及以防而尊之者一所谓殊防也】
　　公防晋侯及吴子于黄池【哀十三】
　　【以上防以及而外之者一吴子书及説者以为防两霸之辞与之以霸又书其爵虽若进之实则外之也】
　　公防晋侯宋公衞侯曹伯莒子邾子滕子薛伯杞伯小邾子齐世子光防吴于柤【襄十】○叔孙侨如防晋士燮齐髙无咎宋华元衞孙林父郑公子防邾人防吴于钟离【成十五】○季孙宿叔老防晋士匄齐人宋人衞人郑公孙虿曹人莒人邾人滕人薛人杞人小邾人防吴于向【襄十四】
　　【以上防以防而外之者三殊防王世子者尊之也不敢以下同于诸侯也殊防吴者外之也不使之内同于巾国也】
　　仲孙蔑衞孙林父防吴于善道【襄五】○叔还防吴于柤【哀六】○公防吴于鄫【哀七】○公防吴于橐皋【哀十二】○公防戎于濳【隠二】○晋侯防狄于攒函【宣十一】
　　【以上防而外之者六吴之下不书爵又不称人外之也不内同诸侯也春秋尝外楚矣败蔡入蔡书荆外之也僖之元年荆改号楚则继书人又继书爵以渐而进之于中国矣吴初书国与荆同也继而书人书爵与楚同也继又但以国书则不得与楚同矣继又与晋同防而又进书爵于是乎春秋终焉】
　　齐侯衞侯胥命于蒲【桓三】
　　【以上胥命者一命当自天子出故诸侯既免丧必受命于天子始得君其国况命之为伯以长诸侯此命之重大者也晋文败楚于城濮王使尹氏王子虎内史叔兴父策命之为侯伯至是始可称命伯齐僖欲伯东州为无上命乃与衞相结俾衞侯命已已命卫侯自相推尚相命为伯可谓乱命也已其后齐桓受教管仲虽无王命而自为伯葵丘之防王但使宰周公赐胙尊之比于二王后终未命之为伯也此亦二君相防然胥命之事非常故书胥命而不书防今以附于防例之末云】
　　遇
　　公及宋公遇于清【隠四】○公及齐侯遇于谷【庄二十三】○公及齐侯遇于鲁济【庄三十】○宋公衞侯遇于垂【隠八】○齐侯陈侯郑伯遇于垂【庄四】○宋公卫侯遇于梁丘【庄三十二】○公防衞侯于桃丘弗遇【桓十】
　　【以上鲁君外君之遇者六防而弗遇者一附见遇者防之简畧者也谓若道途偶相邂逅然】
　　至
　　公至自防【僖十五○十七○文十四○宣八○十七○成六○七○九○十五○十六再○十七○襄三○五○十○十一○十六○二十○二十二再○二十四○二十五○昭十三○定四○十四○哀十三】
　　【以上鲁君自防而至者二十六】
　　公至自齐【庄二十三再○二十四○僖三十三○宣四○五○九○十再】○公至自晋【文四○十四○成三○四○十一○十八○襄三○五○八○十三○二十一○昭五○十四○十六】○公至自楚【襄二十九○昭七】○公至自唐【桓二】○公至自谷【哀十七】○公至自瓦【定八】○公至自夹谷【定十】○公至自黄【定十二】
　　【以上鲁君自某国某地而至者三十】
　　公至自伐楚【僖四】○公至自伐秦【成十三】○公至自伐齐【僖二十六○襄十九○哀十】○公至自伐郑【桓十六○僖六○成三○成十七○襄十○襄十一】○公至自伐衞【庄六】○公至自伐戎【庄二十六】○公至自伐莱【宣七】○公至自侵郑【定六】○公至自侵齐【定八再】○公至自救陈【襄五】○公至自围许【僖二十九】○公至自围成【定十二】
　　【以上鲁君自伐侵救围而至者二十】
　　【啖氏曰凡公行总一百七十有六书至者八十有二不书至者九十有四因时君告庙不告庙也澄按啖説取左氏义然天子诸侯之行其行其反必皆告庙盖人子出告反靣之礼不死其亲故也归而告庙亦常事尔春秋何为而书之乎窃详谷梁传义为得经意纠合诸侯自齐桓始幽柽首止母至葵丘咸八大防鲁君皆与并不书至谷梁传曰桓防不至安之也得经意矣末年牡丘淮二防乃书公至范注曰桓防不至齐桓徳衰故危而至之得传意矣淮之防鲁君为齐所止声姜出防齐桓始得释以此知书至之为危之也伐楚伐郑二役书至者兵凶战危不比衣裳之防故至也齐桓既殁僖公朝齐非所宜朝故至也由是推之桓庄文宣成襄昭定哀之行其书至者大率危之也危之若何或事之难或动之非或地之逺或时之乆皆是危道幸其礼成事毕而遄至故书也谷梁于襄公朝楚之传曰至自楚喜之也殆其徃而喜其反也澄故以为得经意也鲁夫人惟文九年出姜如齐归宁为得礼故特书其至其余夫人之行皆非美事故不书至也然则出姜之至亦危之乎曰妇人无外事礼合归宁不得已而出亦以其得至国为喜也未至以前讵敢以为安乎彼非礼而行者固不足道又奚恤其危也哉】
　　公还自晋【文十三】○归父还自晋【宣十八】
　　【以上鲁君鲁臣自某国而还者二至者自外反而已至国也还者自外反而犹在路也陆氏曰还比复为善还者事毕复者事未毕公还自晋归父还自晋庄八年师还襄十九年士匄闻齐侯卒乃还皆不当更徃故曰事毕公如晋至河乃复至河有疾乃复公孙敖如京师不至而复公子遂如齐至黄乃复皆事未毕而复也谷梁云还者事未毕复者事毕文倒也】
　　单伯至自齐【文十五】○意如至自晋【昭十四】○婼至自晋【昭二十四】
　　【以上鲁臣自某国而至者三鲁之三臣为齐晋所执幸得解脱故书其至以此见经之书至者非美事也】
　　公至自防居于郓【昭二十六】○公至自齐居于郓【昭二十六○昭二十七再】○公至自干侯居于郓【昭二十九】
　　【以上鲁君自外而至居于某地者五昭公出奔居外颠沛如此何庙之可告而亦书至左氏乃谓告庙而后书至岂其然乎】
　　公之丧至自齐【桓十八】○公之丧至自干侯【定元】○夫人氏之丧至自齐【僖元】
　　【以上鲁君鲁夫人之丧自外而至者三】
　　春秋纂言总例卷四
　　钦定四库全书
　　春秋纂言总例卷五　　　元　吴澄　撰
　　军礼
　　伐【赵氏曰凡师称罪致讨曰伐】
　　蔡人卫人陈人从王伐郑【桓五】
　　【以上从伐者一左传曰王以诸侯伐郑永嘉陈氏曰春秋之法有天子在则其诸侯称人有诸侯在则其大夫称人曰蔡人卫人陈人从王伐郑尊王也】
　　公防宋公卫侯陈侯于袲伐郑【桓十五】○公防宋公卫侯陈侯蔡侯伐郑【桓十六】○公会齐侯伐莱【宣七】○公防晋侯宋公卫侯曹伯伐郑【成三】○公防晋侯齐侯宋公卫侯曹伯伐郑【成十】○公自京师遂防晋侯齐侯宋公卫侯郑伯曹伯邾人滕人伐秦【成十三】○公防尹子晋侯齐国佐邾人伐郑【成十六】○公防尹子单子晋侯齐侯宋公卫侯曹伯邾人伐郑【成十七】○公防单子晋侯宋公卫侯曹伯齐人邾人伐郑【同上】○公防晋侯宋公卫侯曹伯莒子邾子滕子薛伯杞伯小邾子齐世子光伐郑【襄九】○公防晋侯宋公卫侯曹伯莒子邾子齐世子光滕子薛伯杞伯小邾子伐郑【襄十】○公防晋侯宋公卫侯曹伯齐世子光莒子邾子滕子薛伯杞伯小邾子伐郑【襄十一再】○公防齐人宋人陈人蔡人伐卫【庄五】○公防宋人齐人伐徐【庄二十六】○公防吴伐齐【哀十○哀十一】
　　宋公陈侯卫侯曹伯防晋师于棐林伐郑【宣五】翚帅师防宋公陈侯蔡人卫人伐郑【隠四】○叔老防郑伯晋荀偃卫甯殖宋人伐许【襄十六】○叔孙侨如防晋士燮齐人邾人伐郯【成八】○叔孙豹防晋荀偃齐人宋人卫北宫括郑公孙虿曹人莒人邾人滕人薛人杞人小邾人伐秦【襄十四】○溺防齐师伐卫【庄二】○翚帅师防齐人郑人伐宋【隠十】○单伯防伐宋【庄十四】○叔孙得臣防晋人宋人陈人卫人郑人伐沈【大三】○公孙归父防齐人伐莒【宣十一】
　　【以上防伐者二十七鲁君防十七外君防一鲁臣防九会伐者孟子所谓搂诸侯以伐诸侯三王之罪人也】
　　及郑师伐宋【桓十二】○及宋人卫人伐邾【桓十七】○及江人黄人伐陈【僖四】
　　【以上及伐者三及者皆不出主名盖以师及外师以人及外人也】
　　公伐齐【庄九】○公伐邾【隠七○桓八○僖二十一○二十二○三十三○文七○哀七】○公伐莒【宣四】○公伐杞【宣十八】
　　公子庆父帅师伐于余丘【庄二】○公子遂帅师伐邾【僖二十三】○叔彭生帅师伐邾【文十四】○公孙归父帅师伐邾【宣十】○仲孙速帅师伐邾【襄二十】○季孙意如叔弓仲孙貜帅师伐莒【昭十】○仲孙何忌帅师伐邾【哀元○哀六】○季孙斯叔孙州仇仲孙何忌帅师伐邾【哀二】
　　伐邾【桓八】
　　【以阙国伐】
　　宋公陈侯蔡人卫人伐郑【隠四】○宋公曹伯卫人邾人伐齐【僖十八】○宋公卫侯许男滕子伐郑【僖二十二】○齐侯伐宋【僖三十三】○晋侯伐卫【僖二十八○文元】○晋侯伐秦【文四】○楚子伐麋【文十一】○楚子伐郑【宣四○宣九○宣十○成十五○襄九】○齐侯伐莱【宣九】○楚子伐宋【宣十二】○晋侯伐郑【宣十四】○晋侯卫世子臧伐齐【宣十八】○郑伯伐许【成四】○楚子郑伯伐宋【成十八○襄十一】○楚子伐吴【襄二十四】○楚子蔡侯陈侯许男伐郑【同上】○吴子遏伐楚【襄二十五】○楚子蔡侯陈侯伐郑【襄二十六】○楚子蔡侯陈侯许男顿子胡子沈子淮夷伐吴【昭四】○楚子蔡侯陈侯许男顿子沈子徐人越人伐吴【昭五】○齐侯伐北燕【昭六】○楚子伐徐【昭十二】○齐侯伐徐【昭十六】○宋公伐邾【昭十九】○齐侯伐莒【昭二十一】○齐侯卫侯伐晋【哀元】○齐侯伐宋【哀五】○宋公伐郑【哀九】
　　晋郤缺帅师伐蔡【文十五】○晋荀林父帅师伐陈【宣九】○郑公子去疾帅师伐许【成三】○楚公子婴齐帅师伐郑【成六○成七】○晋栾书帅师伐郑【成九】○楚公子婴齐帅师伐莒【同上】○郑公子喜帅师伐许【成十四】○晋韩厥帅师伐郑【襄元】○楚公子婴齐帅师伐吴【襄三】○晋荀防帅师伐许【同上】○楚公子贞帅师伐陈【襄三】○楚公子贞帅师伐郑【襄八】○楚公子贞郑公孙辄帅师伐宋【襄十】○楚公子贞帅师伐吴【襄十四】○卫石买帅师伐曹【襄十七】○楚公子午帅师伐郑【襄十八】○卫孙林父帅师伐齐【襄十九】○齐崔杼帅师伐莒【襄二十四】○郑公孙夏帅师伐陈【襄二十五】○楚防罢帅师伐吴【昭十九】○卫公孟彄帅师伐曹【定十二○定十三】○郑罕达帅师伐宋【定十五】○宋乐髠帅师伐曹【哀三】○晋赵鞅帅师伐卫【哀五】○宋向巢帅师伐曹【哀六】○楚公子结帅师伐陈【哀十】○宋向巢帅师伐郑【哀十二】○楚公子申帅师伐陈【哀十三】
　　齐师曹师伐厉【僖十五】○秦师伐晋【宣二】○晋师白狄伐秦【宣八】○楚师伐陈【同上】○宋师伐滕【宣十】○宋师伐陈【宣十二】○齐师伐莒【宣十三】○郑师伐宋【襄二】○晋师伐秦【襄十】
　　郑人伐卫【隠二】○莒人伐杞【隠四】○邾人郑人伐宋【隠五】○宋人伐郑【隠五○哀十】○宋人蔡人卫人伐戴【隠十】○齐人陈人曹人伐宋【庄十四】○宋人齐人邾人伐郳【庄十五】○宋人齐人卫人伐郑【庄十六】○楚人伐郑【僖元○僖三○文九○宣五】○齐人伐郑【僖七】○楚人伐黄【僖十一】○楚人伐徐【僖十五】○宋人伐曹【同上】○齐人徐人伐英氏【僖十七】○邢人狄人伐卫【僖十八】○卫人伐邢【僖十九】○楚人伐随【僖二十】○楚人伐陈【僖二十三○哀九】○卫人伐齐【僖二十六】○楚人伐宋【同上】○晋人陈人郑人伐许【僖三十三】○卫人伐晋【文元】○晋人宋人陈人郑人伐秦【文二】○秦人伐晋【文二○宣十五○襄十一】○晋人卫人陈人郑人伐宋【文十七】○晋人宋人伐郑【宣元】○晋人宋人卫人曹人伐郑【宣十】○秦人白狄伐晋【成九】○宋人伐陈【襄十七】○楚人伐吴【定二】
　　【以上外伐者百一十君伐三十四臣伐三十师伐九人伐三十七】
　　齐侯伐我西鄙【文十七】○齐侯伐我北鄙【成二○襄十五○十六再○十七】○齐髙厚帅师伐我北鄙【襄十七】○齐崔杼帅师伐我北鄙【襄二十五】○齐国夏帅师伐我西鄙【定七○定八】○齐国书帅师伐我【哀十一】○齐师伐我北鄙【襄十八】○齐人宋人陈人伐我西鄙【庄十九】○齐人伐我北鄙【僖二十六】○邾人伐我南鄙【文十四○襄十五○襄十七】○莒人伐我东鄙【襄八○襄十○襄十二】○吴伐我【哀八】
　　【以上伐我者二十一君伐六臣伐五师伐一人伐八国伐一】
　　荆伐郑【庄十六○庄二十八】○徐伐莒【文七】○吴伐郯【成七】○吴伐越【昭三十二】○吴伐陈【哀六】○狄伐邢【庄三十二】○狄伐晋【僖八】○狄伐郑【僖二十四】○秦【缺】伐晋【文十】○郑【缺】伐许【成三】○晋【缺】伐鲜虞【昭十二】
　　【以上国伐者八秦郑晋各一附见秦下郑下晋下文缺或是伯字侯字或是师字或是人字疑以传疑非可臆补今且列国伐例中】
　　公伐戎【庄二十六】○齐人伐戎【庄二十】○齐人伐山戎【庄三十】○齐侯许男伐北戎【僖十】○楚子伐陆浑之戎【宣二】○晋郤克卫孙良夫伐廧咎如【成三】○晋【缺】伐鲜虞【昭十二】○晋荀吴帅师伐鲜虞【昭十五】○晋士鞅卫孔圉帅师伐鲜虞【定四】○晋赵鞅帅师伐鲜虞【哀六】
　　【以上伐戎狄者十君伐三人伐二臣伐四误称国伐一】
　　公以楚师伐齐【僖二十六】○宋人以齐人蔡人卫人陈人伐郑【桓十四】
　　【以上以伐者二又以战一蔡侯以吴子及楚人战见后战例中】
　　宋公楚子陈侯蔡侯郑伯许男曹伯防于盂执宋公以伐宋【僖二十一】○齐人执卫行人北宫结以侵卫【定七】
　　【以上执伐者一执侵一附见后侵例中不重出】
　　公防齐侯宋公陈侯卫侯郑伯许男曹伯侵蔡遂伐楚【僖四】○齐侯侵我西鄙遂伐曹【文十五】○齐侯伐卫遂伐晋【襄三十三】○楚子郑人侵陈遂侵宋【宣元】○晋士鞅帅师侵郑遂侵卫
　　【以上遂伐者三遂侵二附见后侵例中不重出】
　　侵【赵氏曰无名行师曰侵】
　　公防齐侯宋公陈侯卫侯郑伯许男曹伯侵蔡【僖四】○公防刘子晋侯宋公蔡侯卫侯陈子郑伯许男曹伯莒子顿子胡子滕子薛伯杞伯小邾子齐国夏于召陵侵楚【定四】○公孙兹帅师防齐人宋人卫人郑人许人曹人侵陈【僖四】
　　【以上会侵者三鲁君防二鲁臣会一】
　　公侵宋【庄十】○公侵郑【定六】○公侵齐【定八再】○仲孙蔑叔孙侨如帅师侵宋【成六】○仲孙羯帅师侵齐【襄二十四】○季孙斯仲孙何忌帅师侵卫【定八】
　　【以上内侵者七君侵四臣侵三】
　　晋侯侵曹【僖二十八】○晋赵穿帅师侵崇【宣元】○晋赵盾卫孙免侵陈【宣六】○卫孙良夫帅师侵宋【成六】○晋栾书帅师侵蔡【成八】○卫侯之弟黒背帅师侵郑【成十】○郑公子喜帅师侵宋【成十六】○卫北宫括帅师侵郑【成十七】○楚公子壬夫帅师侵宋【襄元】○郑公孙舍之帅师侵宋【襄十一】○楚公子贞帅师侵宋【襄十二】○晋士匄帅师侵齐【襄十九】○宋皇瑗帅师侵郑【哀七】○晋赵鞅帅师侵齐【哀十】○晋魏曼多帅师侵卫【哀十三】○楚师郑师侵卫【成二】○晋师宋师卫甯殖侵郑【襄二】○郑人侵宋【庄十五】○郑人侵许【庄二十九】○楚人侵郑【僖二○定二】○介人侵萧【僖二十】○晋人宋人卫人陈人侵郑【宣二】○楚人郑人侵宋【成十八】○郑人侵蔡【襄八】
　　【以上外侵者二十五君侵一臣侵师侵十六人侵八又楚郑侵陈遂侵宋晋侵郑遂侵卫齐执卫行人以侵卫凡三只附见义伐例中今不重出】
　　齐侯侵我西鄙【定十五】○齐人侵我西鄙【僖二十六○文十五】○莒人侵我东鄙【襄十四】○狄侵我西鄙【文七】
　　【以上侵我者五君侵一人侵三狄侵一】
　　戎侵曹【庄二十四】○狄侵卫【僖十三○僖二十一○文十三】○狄侵郑【僖十四】○狄侵齐【僖三十○僖三十三○文四○文九○文十二】○狄侵宋【文十】○赤狄侵齐【宣三○宣四】○卫人侵狄【僖三十一】
　　【以上戎狄侵者十三侵狄一附见】
　　齐侯袭莒【襄三十三】
　　【以上袭者一附于侵例之末杜氏曰掩其不备曰袭】
　　战
　　公防纪侯郑伯及齐侯宋公卫侯燕人战齐师宋师卫师燕师败绩【桓十三】○晋侯及楚子郑伯战于鄢陵楚子郑师败绩【成十六】○宋公及楚人战于宋师败绩【僖二十二】○晋侯齐师宋师秦师及楚人战于城濮楚师败绩【僖二十八】○晋侯及秦师战于彭衙秦师败绩【文二】○蔡侯以吴子及楚人战于柏举楚师败绩【定四】○晋荀林父帅师及楚子战于邲晋师败绩【宣十二】○季孙行父臧孙许叔孙侨如公孙婴齐帅师防晋郤克卫孙良夫曹公子首及齐侯战于鞌齐师败绩【成二】○宋华元帅师及郑公子归生帅师战于大棘宋师败绩【宣二】○晋赵鞅帅师及郑罕达帅师战于铁郑师败绩【哀二】○卫孙良夫帅师及齐师战于新筑卫师败绩【成二】○齐国书帅师及吴战于艾陵齐师败绩【哀十一】○卫人及齐人战卫人败绩【庄二十八】○宋师及齐师战于甗齐师败绩【僖十八】○及齐师战于干时我师败绩【庄九】○王师败绩于茅戎【成元】
　　【以上战而败绩者十五外败绩十四内败绩一王师败绩一附见赵氏曰凡外师敌者曰战战而书及以主及客也以华及夷也啖氏曰王师不言战无敌也败则但书败而已人臣无敌君之义也】晋侯及秦伯战于韩【僖十五】○晋人及秦人战于令狐【文七】○晋人秦人战于河曲【文十二】○楚人及吴战于长岸【昭十七】○齐侯卫侯郑伯来战于郎【桓十】○及郑师伐宋战于宋【桓十二】○及齐师战于奚【桓十七】○及邾人战于升陉【僖二十二】
　　【以上战不言败者八外战四内战四啖氏曰外战有不言胜败者胜败等也赵氏曰战不言及交为主也】
　　败
　　公败宋师于菅【隠十】○公败宋师于乗丘【庄十】○公败齐师于长勺【同上】○公败宋师于鄑【庄十一】○公败邾师于偃【僖元】○公子友帅师败莒师于郦【同上】○叔弓帅师败莒师于蚡泉【昭五】○叔孙得臣败狄于咸【文十一】
　　【以上内败者八鲁君所败五鲁臣所败三啖氏曰凡鲁胜曰败某师】
　　晋人及姜戎败秦师于殽【僖三十三】○荆败蔡师于莘【庄十】○吴败顿胡沈蔡陈许之师于鸡父【昭二十三】○于越败吴于檇李【定十四】○楚人败徐于娄林【僖十五】○晋人败狄于箕【僖三十三】○晋人败狄于交刚【成十二】○晋荀吴帅师败狄于大卤【昭无】
　　【以上外败者八败诸国五败狄三赵氏曰凡外师挠败之曰败某师】
　　郑伯克段于鄢【隠元】
　　【以上克者一附于败例之末啖氏曰克者君戡臣之称虽君能败臣之师亦不言败不许臣有师徒以敌君也但曰克言能破之而已】
　　追
　　公追戎于济西【庄十八】○公追齐师至酅弗及【僖二十六以上追者二啖氏曰追者冦已去而蹑之也】
　　救
　　王人子突救卫【庄六】
　　【以上王救者一啖氏曰救者救其患难皆为美也】
　　诸侯遂救许【僖六】○公防晋侯齐侯宋公卫侯曹伯莒子邾子伯救郑【成七】○公防晋侯宋公卫侯郑伯曹伯莒子邾子滕子薛伯齐世子光救陈【襄五】○公防齐人宋人救郑【庄二十八】○公子遂防晋人宋人卫人许人救郑【文元】○公孙敖帅师及诸侯之大夫救徐【僖十五】
　　【以上防救及救者六君防四臣防臣及各一】
　　晋阳处父帅师伐楚以救江【文二】○晋赵盾帅师救陈【宣元】○晋郤缺帅师救郑【宣九】○晋栾书帅师救郑【成六】○楚公子贞帅师救郑【襄十】○郑驷帅师救曹【哀七】○齐师宋师曹师次于聂北救邢【僖元】○齐人救邢【闵元】○楚人救卫【僖二十八】○卫人救陈【宣十二】○吴救陈【哀十】○狄救齐【僖十八】
　　【以上外救者十二臣救六师救一人救三国救二】
　　师救齐【僖十八】○叔孙豹帅师救晋【襄二十三】○季孙宿帅师救台【襄十二】○公救成【襄十五】
　　【以上内救者四救国二自救内邑二】
　　次
　　公防伐楚次于陉【僖四】○公防盟于牡丘遂次于匡【僖十五】○仲孙蔑防齐曹邾杞次于鄫【襄元】
　　【以上防次者三君防二臣会一赵氏曰凡师驻曰次】
　　公次于滑【庄三】○师次于郎【庄八】○师次于成【庄三十】○叔孙豹救晋次于雍榆【襄二十三】○公孙于齐次于阳州【昭二十五】○公如晋次于干侯【昭二十八昭二十九】
　　【以上内次者四鲁君出奔次于外者三附见】
　　楚子蔡侯次于厥貉【文十】○齐侯卫侯次于五氏【定九】○齐侯卫侯次于垂葭【定十五】○齐侯卫侯次于渠蒢【定十五】○齐师宋师次于郎【庄十】○齐师宋师曹师次于聂北【僖元】
　　【以上外次者六君次四师次二】
　　戍
　　公子买戌卫【僖二十八】○戍陈【襄五】○戍郑虎牢【襄十】○齐人殱于遂【庄十七】
　　【以上戍者三啖氏曰戍者以兵守之也殱者一附见】
　　围
　　诸侯遂围许遂防诸侯围许【僖二十八】○公防晋侯宋公卫侯郑伯曹伯莒子邾子滕子薛伯伯小邾子同围齐【襄十八】○师及齐师围郕【庄八】
　　楚人陈侯蔡侯郑伯许男围宋【僖二十七】○楚子围郑【宣十二】○楚子围宋【宣十四】○楚子陈侯随侯许男围蔡【成元】○楚公子贞帅师围陈【襄七】○楚公子弃疾帅师围蔡【昭十一】○晋赵鞅帅师围卫【定十】○晋赵鞅帅师围鲜虞【定五】○宋师围曹【宣三】○楚人围许【僖六】○宋人围曹【僖十九○哀七】○楚人围陈【僖二十五】○晋人秦人围郑【僖三十】○楚人围江【文三】○楚人围巢【文十二】○宋人围滕【宣九】○郑人围许【成九】○陈人围顿【襄四】○楚人围蔡【定四】○狄围卫【僖三十一】
　　叔孙州仇仲孙何忌帅师围邾【哀三】
　　【以上围国者二十五防围二及围一外围二十一内围一啖氏曰以兵围其国都曰围】公防齐侯宋公陈侯卫侯曹伯伐郑围新城【僖六】○仲孙蔑防晋栾黡宋华元卫甯殖曹人莒人邾人滕人薛人围宋彭城【襄元】
　　齐侯伐宋围缗【僖二十】○齐国夏卫石曼姑帅师围戚【哀三】○宋人伐郑围长葛【隠五】○楚人伐宋围缗【僖二十六】○晋人围郊【昭二十三】○莒人伐我东鄙围台【襄十二】○齐人伐我北鄙围成【襄十四○襄十六】○齐侯伐我北鄙围桃【襄十七】○齐髙厚帅师伐我北鄙围防【同上】
　　公围成【昭二十八○定十一】○叔孙侨如帅师围棘【成三】○叔弓帅师围费【昭十三】○季孙斯仲孙何忌帅师围郓【定六】○叔孙州仇仲孙何忌帅师围郈【定十】○叔孙州仇仲孙何忌帅师围费【同上】
　　【以上围邑者十九防围二外围他邑四外围我邑四内自围我邑七赵氏曰凡内自围者皆叛邑】
　　取
　　取根牟【宣九】○取鄟【成六】○取邿【襄十三】○取郓【昭元】○取鄫【昭四】○取阚【昭三十二】○取济西田【僖三十一】○取汶阳田【成二】○取邾田自漷水【襄十九】○公败宋师于管取郜取防【防十】○公以楚师伐齐取谷【僖二十六】○公伐邾取须句【僖二十二○文七】○公伐邾取訾娄【僖三十三】○公伐莒取向【宣四】○公孙归父帅师伐邾取绎【宣十】○季孙斯叔孙州仇仲孙何忌伐邾取漷东田及沂西田【哀二】
　　【以上内取者十七取国六取邑七取田四赵氏曰凡内取之邑不系国者本是鲁邑鲁为外国所夺今取之也】
　　莒人伐取牟娄【隠四】○宋人取长葛【隠六】○徐人取舒【僖三】○齐侯取郓【昭二十五】○齐人取济西田【宣元】○齐人取讙及阐【哀八】○宋人蔡人卫人伐戴郑伯伐取之【隠十】○宋皇瑗帅师取郑师于雍丘【哀九】○卫罕达帅师取宋师于嵒【哀十三】
　　【以上外取者六取国一取邑三取田二取师三附见赵氏曰凡力得之曰取不是其専夺也或以师威偪或招收而得皆为力得陆氏曰取师义亦同取者悉俘虏之故不言败】
　　入【赵氏曰公羊谓入者得而不居澄按亦有灭国而但书入者盖犹不絶其祀罪轻于灭也】入杞【桓二】○入邾【哀七】○无骇帅师入极【隠二】○公子遂帅师入杞【僖二十七】○季孙宿帅师救台遂入郓【襄十二】
　　【以上内入者五入国四入邑一】
　　公及齐侯郑伯入许【隠十一】
　　【以上及入者一主兵者齐主谋者郑而公与其役故书公及若出于公之意然】
　　晋侯入曹【僖二十八】○楚子入陈【宣十一】○宋公入曹【哀八】○齐侯遂伐曹入其郛【文十五】○晋郤缺帅师伐蔡入蔡【同上】○郑公孙舍之帅师入陈【襄二十五】○卫师入郕【隠五】○莒人入向【隠二】○宋人卫人入郑【隠十】○齐人郑人入郕【同上】○郑人入滑【僖二十二】○秦人入滑【僖三十三】○秦人入鄀【文五】○楚人入郓【成九】○邾人入鄅【昭十八】○荆入蔡【庄十四】○吴入州来【成七】○吴入楚【定四】○于越入吴【定五○哀十三】○狄入卫【闵二】
　　【以上外入者二十一入国二十入邑一君入四臣入二师入一人入八国入六】
　　灭【赵氏曰覆邦絶祀曰灭】
　　灭项【僖十七】
　　【以上内灭者一不出主名者非重将重师也】
　　遂灭偪阳【襄十】○遂灭赖【昭四】
　　【以上遂灭者二晋灭一楚灭一】
　　卫侯燬灭邢【僖二十五】○楚子灭萧【宣十二】○齐侯灭莱【襄六】○楚子灭胡【定十四】○楚屈建帅师灭舒鸠【襄二十五】○晋荀吴帅师灭陆浑之戎【昭十七】○蔡公孙姓帅师灭沈【定四】○郑游速帅师灭许【定六】○楚公子结陈公孙佗人帅师灭顿【定十四】○齐师灭谭【庄十】○虞师晋师灭下阳【僖二】○晋师灭赤狄潞氏【宣十五】○楚师灭陈【昭八】○楚师灭蔡【昭十一】○齐人灭遂【庄十三】○楚人灭【僖五】○楚人灭黄【僖十二】○楚人灭夔【僖二十六】○楚人灭江【文四】○楚人灭六【文五】○楚人秦人巴人灭庸【文十六】○楚人灭舒蓼【宣八】○晋人灭赤狄甲氏及留吁【宣十六】○楚人灭舒庸【成十七】○莒人灭鄫【襄六】○吴灭州来【昭十三】○吴灭巢【昭二十四】○吴灭徐【昭三十】○狄灭温【僖十】
　　【以上外灭者二十九君灭四臣灭五师灭五人灭十一国灭四】
　　降
　　郕降于齐师【庄八】○齐人降鄣【庄三十】
　　【以上降者二啖氏曰服从内附曰降不言灭不絶祀也】
　　迁
　　齐师迁纪郱鄑郚【庄九】○宋人迁宿【庄十】○齐人迁阳【闵二】○邢迁于夷仪【僖元】○卫迁于帝丘【僖三十一】○许迁于叶【成十五】○许迁于夷【昭元】○许迁于白羽【昭十八】○许迁于容成【定四】○蔡迁于州来【哀二】
　　【以上迁者三自迁七附见啖氏曰迁者移其国于国中而为附庸也赵氏曰徒而臣之曰迁某唯齐迁纪三邑与诸迁国不同】
　　溃　亡
　　蔡溃【僖四】○沈溃【文三】○莒溃【成九】○郓溃【昭十九】○梁亡【僖十九】
　　【以上溃者四溃者其众奔逃分散四出也亡者一附见】
　　获　灭
　　晋秦战于韩获晋侯【僖十五】○宋郑战于大棘获宋华元【宣二】○齐吴战于艾陵获齐国书【哀十一】○郑侵蔡获蔡公子燮【襄八】○公子友败莒师获莒挐【僖元】○吴败顿胡沈蔡陈许之师胡子髠沈子逞灭获陈夏齧【昭二十三】
　　【以上获者六获君一获臣五君灭附啖氏曰君战而死曰灭言与国灭同也生擒曰获大夫死生皆曰获】
　　以归　以来
　　荆败蔡以蔡侯献舞归【庄十】○楚灭夔以夔子归【僖二十六】○晋灭赤狄潞氏以潞子婴儿归【宣十五】○郑灭许以许男斯归【定六】○楚陈灭顿以顿子牂归【定十四】○楚灭胡以胡子豹归【定十五】○蔡灭沈以沈子嘉归杀之【定四】○楚灭蔡执蔡世子有以归用之【昭十一】○宋入曹以曹伯阳归【哀八】○公伐邾入邾以邾子益来【哀七】○戎伐凡伯于楚丘以归【隠七】
　　【以上以归者十败其师而以君归一灭其国而以君归六执其世子以归一入其国而以君归二以归鲁者曰来以之归者师败国灭自欲免死而甘心随之唯蔡世子有书执者与楚鬬敌不胜而遭擒获也伐王臣而以归者一附见又执以归者二见前人纪篇执例下】
　　师【师者兵众之称按周官之制二千五百人为师一分其师而益其四则为一万二千五百人之军五分其师而损其四则为五百人之旅五旅为师五师为军军师旅三名师在其中故举中以该上下而总名其军旅之众曰师所谓师者非以周官之三千五百人而言也】
　　师及齐师围郕【庄八】○师救齐【僖十八】○师次于郎【庄八】○师次于成【庄三十】○师还【庄八】○我师败绩【庄九】
　　【以上内师凡内师一命之人为将师少则伐国灭国不出主名者是师众则称帅师及齐师围郕师救齐者是】
　　卫师【隠五○桓十三○成二】○宋师【隠十○桓十三○庄十再○庄十一○僖元再○僖十八○僖二十三○僖二十八○宣二○宣三○宣十○宣十二○襄二○襄十三】○郑师【桓十二○成二○成十六○襄二○哀九】○齐师【桓十三○桓十七○庄元○庄三○庄五○庄八○庄九○庄十三再○僖元再○僖十五○僖十八再○僖二十六○僖二十八○宣十三○成二再○襄十八○哀十一】○燕师【桓十三】○燕师【庄十】○曹师【僖元再○僖十五】○邾师【僖元】○莒师【同上】○虞师【僖二】○晋师【僖二○宣元○宣十二○宣十五○襄二○定八】○楚师【僖二十六○宣八○成二○昭八○昭十一○定四】○秦师【僖二十八○文二再○宣二】○郑弃其师【闵二】○吴败顿胡沈蔡陈许之师【昭一十三】
　　【以上外师凡外师将卑师少则但称某人将卑师众则称某师然亦有君自将或三命再命之大夫将而称某师者盖泛指君大夫所将之众而言又与将卑师众而称某师者异】
　　无骇帅师【隠二】○翚帅师【隠四○隠十】○公子庆父帅师【庄二】○公子友帅师【僖元】○公孙兹帅师【僖四】○公孙敖帅师【僖十五】○公子遂帅师【僖二十七○僖三十三】○公孙归父帅师【宣十】○季孙行父帅师【成二】○臧孙许帅师【同上】○叔孙侨如帅师【成二○成三○成六】○公孙婴齐帅师【成二】○仲孙蔑帅师【成六】○季孙宿帅师【襄十二○襄十五】○叔孙豹帅师【襄十五○襄二十三】○仲孙速帅师【襄二十】○仲孙羯帅师【襄二十四】○叔弓帅师【昭元○昭五○昭十○昭十三】○季孙意如帅师【昭十】○仲孙貜帅师【同上】○季孙斯帅师【定六○定八○定十二○哀二○哀三】○仲孙何忌帅师【定六○定八○定十一再○定十二○哀元○哀二○哀三○哀六】○叔孙州仇帅师【定十再○哀二○哀三再】
　　【以上内帅师二十三人凡三命再命之大夫将而师众则称某帅师若师少则但称某而不曰帅师也鲁隠公之时犹以再命之大夫帅师庄公以后经所书帅师者皆三命之大夫矣】
　　晋郤缺帅师【文十五○宣九】○赵盾帅师【宣元】○赵穿帅师【同上】○荀林父帅师【宣九○宣十二】○栾书帅师【成六○成八○成九】○韩厥帅师【襄元】○荀防帅师【襄三】○士匄帅师【襄十九】○荀吴帅师【昭元○昭十五○昭十七】○士鞅帅师【定四○定五○定八】○赵鞅帅师【定十○哀二再○哀四○哀六○哀十】○魏曼多帅师【哀七○哀十三】
　　宋华元帅师【定二】○乐髠帅师【哀三】○向巢帅师【哀六】○皇瑗帅师【哀七○哀九】
　　郑公子归生帅师【宣二】○公子喜帅师【成十四成十一】○公孙辄帅师【襄十】○公孙舍之帅师【襄十一○襄二十五】○公孙夏帅师【襄二十五】○游速帅师【定六】○罕达帅师【定十五○哀二○哀十三】○驷帅师【哀七】
　　卫孙良夫帅师【成二成六】○卫侯之弟黒背帅师【成十】○北宫括帅师【成十七】○石买帅师【襄十七】○孙林父帅师【襄十九】○孔圉帅师【定四】○公孟彄帅师【定十二○定十三】○石曼姑帅师【哀三】
　　楚公子婴齐帅师【成六○成七○成九○襄三】○公子壬夫帅师【襄元】○公子贞帅师【襄七○襄八○襄十再○襄十二○襄十四】○公子午帅师【襄十八】○屈建帅师【襄二十五】○防罢帅师【昭十】○公子弃疾帅师【昭十一】○公子结帅师【定十四○哀十】○公子申帅师【哀十三】
　　齐髙厚帅师【襄十七】○崔杼帅师【襄二十四○襄二十五】○髙偃帅师【昭十二】○髙发帅师【昭十九】○国夏帅师【定七○定八○哀三】○国书帅师【哀十一再】
　　陈公孙佗人帅师【定十四】
　　【以上外帅师四十八人晋十二宋四郑八卫八楚九齐六陈一计所书大夫帅师者凡七国皆三命之大夫也唯卫侯之弟黒背非三命然以国君之弟其属之贵与三命大夫同故特书曰卫侯之弟】公子遂如楚乞师【僖二十六】○晋侯使郤锜来乞师【成十三】○晋侯使栾黡来乞师【成十六】○晋侯使荀防来乞师【成十七】○晋侯使士鲂来乞师【成十八】
　　【以上内外乞师者五内一外四凡邻国自有以师相救援之礼鲁欲借彊楚之力以报齐卑屈其辞以求之故曰乞其后晋厉公以霸主征师于诸侯而亦遣其臣乞师非礼也晋悼公初立尚仍其非遄改之矣】
　　【如师一见前賔礼篇如例下○来盟于师一见○前盟例下○卒于师二见后凶礼篇卒例下】
　　军制
　　作三军【襄十七】○舍中军【昭五】
　　【周制万二千五百人为一军大国三军次国二军小国一军用众之法无过家一人凡一成之地六十四井出赋公田外有五百一十二夫是为一旅之众二十五成有二十五旅是为一军之众大国之地百成除二十五成为大夫采邑等用其七十五成之众即三军也鲁地方百里其初封之时有三军后舍其一军止有二军作三军者复旧制也然其时三家専国非有意于复旧但借改作之名而分公室之民为私家之民尔分民既定则复舍中军矣】
　　晋军制【附见】
　　【庄十晋武公三十八年王使虢公六　命曲沃伯以一军为晋侯】
　　【闵二晋献公十六年晋侯作二军公将上军太子申生将下军】
　　【僖二晋文公三年搜十七于被庐作三军】
　　【中军帅佐　上军帅佐　下军帅佐郤谷　郤溱狐毛　狐偃栾枝　先轸】
　　【僖二十八　先轸　　　　　　　　　　　胥臣
　　作三行以御狄晋有三军又作三行是僭天子六军矣】
　　【中行帅　右行帅　　左行帅　三行不荀林父　屠击　　　先蔑　　见其佐】
　　【僖三　搜于清原作四军以御狄晋自知三军三行之十一　僭故罢三行而更新上军新下军共为四军中军　　　上军　　　下军先轸　郤溱狐毛　狐偃栾枝　　胥臣
　　新上军　　　　下军赵衰将新军将佐当有四人余不见】
　　【文二晋襄公三年先且居赵衰】
　　【文六狐射姑赵盾　　　　　　　　　　　搜于夷赵盾狐射姑　　　　　　　　　　　舍二军文七晋灵公元年赵盾　先克　箕郑父荀林父　先蔑　先都文十二　　赵盾　荀林父　郤缺　防骈　栾盾　胥甲父宣元胥克
　　宣八晋成公六年郤缺　　　　士会】
　　【宣十晋景公三年二　荀林父先谷　士防　郤克　赵朔　栾书
　　宣三十　　　　士防　郤克　荀首】
　　【宣十六　士防　郤克　荀首　荀庚】
　　【宣十七　郤克　荀首　荀庚】
　　【成二郤克　荀首　荀庚　士燮　栾书】
　　【成三　中军　　佐　上军　　佐　下军　　佐　晋旧有郤克　荀首　荀庚　士燮　栾书　赵同　三军今】【新中军　佐　新上军　佐　新下军　佐　増三军韩厥　赵括　巩朔　韩穿　荀骓赵　旃为六】
　　【军成四栾　书荀】
　　【首栾　书荀　首荀　庚士　燮郤　锜赵同新韩　厥赵　括巩　朔韩　穿荀　骓赵】
　　【旃成　十晋厉公三　　年三　栾书　荀庚　士燮　郤锜　韩厥
　　荀防新中军　赵朔】
　　【郤至成　　十六　栾书　士燮　郤锜　荀偃　韩厥
　　荀防新　中　军佐新　上军罢新下　军罢】
　　【郤犫郤至　成十　韩厥　知防　范匄　荀偃
　　韩起魏　相新】
　　【士鲂　魏颉襄元晋悼　公元　年韩　厥知　防范　匄荀
　　偃韩起　士鲂】
　　【新魏颉赵　武襄　三韩　厥知　防范　匄荀
　　偃韩起　士鲂】
　　【襄七知防　范匄　荀偃　韩起　栾黡　士鲂
　　新赵武　魏绛】
　　【荀偃　范匄　赵武　韩起　栾黡　魏绛新军无帅晋侯使其羣吏率卒乗官属以从于下军佐】
　　【襄十中军　　佐　上军　　佐　下军　　佐四　荀偃　范匄　赵武　韩起　栾黡　魏绛
　　舍新军】
　　【襄十晋平公三年八　荀偃　范匄　赵武　韩起　魏绛　栾盈襄二十　士匄　赵武　韩起　魏绛】
　　【襄二十四　　　　　　　　　　　　　程郑襄二十五赵武　韩起　魏绛】
　　【昭二韩起　赵成　中行吴　魏舒　范鞅　知盈昭九荀跞昭二晋顷公十二年十八魏舒　范鞅】
　　【昭二十九　　　　　　　　　　　　中行寅霸者坏先王之军制肇于齐而甚于晋然齐之改作务从简便欲其功之易成而已其事非但不见于经而且不载于传惟外传齐语中及之故治春秋经者亦置而不论若晋则僭上威下彊大侈肆非止如齐管仲之所为故今摭其变乱军制之大槩附于鲁国军制之末云】
　　军赋
　　初税畆【宣十五】○作丘甲【成元】○用田赋【哀十二】
　　【原军赋出于井田井田之法十取其一宣公税亩自壊井田十一之法则赋民之财者非古矣成公作丘甲则赋民之力者非古矣至哀公用田赋而民财民力竭矣】
　　军事
　　大阅【桓六】○治兵【庄八】○公狩于郎【桓四】○公及齐人狩于糕【庄四】○西狩获麟【哀十四】○搜于红【昭八】○大搜于北蒲【昭十一○定十三○定十四】○大搜于昌间【昭二十二】○焚咸丘【桓七】○公观鱼于棠【隠五】
　　【先王之时兵弭而不用然不忘武备每嵗四时之田春搜夏苗秋狝冬狩皆于农隙教民以习武事故春搜而教以振旅夏苗而教以茇舍秋狝而教以治兵冬狩而教以大阅鲁桓大阅鲁庄治兵则僭用天子教民习军事之礼至若搜狩诸侯虽得为之然大搜亦僭也狩郎焚咸丘于时固可而郎咸丘皆非狩地狩榚则忘父雠而越境以狩故皆讥观鱼者为游观之乐非教习军事也附见田狩之后以着其非】
　　力役
　　齐师宋师曹师城邢【僖元】
　　【以上外役者一城邢之役齐宋曹三国之师城之也鲁无与焉故曰外役】
　　诸侯城縁陵【僖十四】○防于戚遂城虎牢【襄二】○仲孙羯防晋荀盈齐髙止宋华定卫世叔仪郑公孙段曹人莒人滕人薛人小邾人城【襄二十九】○仲孙何忌防晋韩不信齐髙张宋仲几卫世叔申郑国防曹人莒人薛人人小邾人城成周【昭三十二】
　　【以上防役者四縁陵之城防咸之诸侯也咸之防鲁君防七国之君也虎牢之城因防戚而遂城之也戚之防鲁臣防九国之臣也之城成周之城则皆鲁臣防十国之臣故曰防役】
　　城中丘【隠七】○城郎【隠九】○城沈丘【桓五】○城向【桓六】○城诸及防【庄二十九】○城小谷【庄三十二】○城楚丘【僖二】○城郚【文七】○城诸及郓【文十二】○城平阳【宣八】○城郓【成四】○城中城【成九○定六】○城费【襄七】○城防【襄十三】○城成郛【襄十五】○城西郛【襄十九○哀四】○城武城【襄十九】○城莒父及霄【定十四】○城漆【定十五】○城启阳【哀三】○城毗【哀五】○城邾瑕【哀六】○筑郿【庄二十八】○筑台于郎【庄三十一】○筑台于薛【同上】○筑台于秦【同上】○筑鹿囿【成十八】○筑郎囿【昭九】○筑蛇渊囿【定十二】○筑王姬之馆【庄元】○浚洙【庄九】○堕郈【定十二】○堕费【同上】○新延廐【庄二十九】○新作南门【僖二十】○新作雉门及两观【定二】○毁泉台【文十六】
　　【以上内役者二十九城二十四筑八浚一堕二新一新作二毁一皆鲁自用其民力也故曰内役凡君之资于民者资其力也民之报于君者报其力也故无事则资其力而用之于农以足食生财有事则资其力而用之于兵以敌忾御侮非农非兵而劳民之力必以其时以其礼而不敢妄兴不得已而役之亦必节其力而不尽也春秋凡力役之事必书重民力也】





　　春秋纂言总例卷五
　　钦定四库全书
　　春秋纂言总例卷六　　　　元　吴澄　撰
　　凶礼
　　崩
　　天王崩【平王也鲁隠三年】　　不书
　　天王崩【桓王也鲁桓十五年】　　桓王【庄三年七年始或云改也庄王鲁庄十二年崩不书】
　　【僖王鲁庄十七年崩不书】
　　天王崩【恵王也鲁僖八年】　　不书
　　天王崩【襄王也鲁文八年】　　襄王【文九年】
　　【顷王鲁文十四年崩不书】
　　天王崩【匡王也鲁宣二年】　　匡王【宣三年三月而葬】
　　天王崩【定王也鲁成五年】　　不书
　　天王崩【简王也鲁襄元年】　　简王【襄二年五月而葬】
　　天王崩【灵王也鲁襄二十八年】　不书
　　天王崩【景王也鲁昭二十二年】　景王【同上年三月而】
　　王子猛卒【悼王也未逾年故不称天王不曰崩鲁昭二十二年】
　　【春秋十三王敬王崩在春秋后其十二王书崩者九不书崩者三九王之崩书者五不书者四赵氏曰王崩三不书王室不告鲁不赴也王室无人诸侯不臣也啖氏曰天王之鲁防则书不书者皆不防也王猛未逾年之王卒特加子字澄按经书王子有以氏书者王子虎是也有以属书者王子朝是也王子猛之书则非以其氏非以其属盖天子诸侯之嗣位而未逾年者称子于上加王字者表其为天王未逾年之子以别于诸侯未逾年之子也】
　　薨
　　公薨【隠公也十一】　　　　不书
　　公薨于齐【桓公也十八】　　我君桓公【同上年九月乃葬】公薨于路寝【庄公也三十三】　我君庄公【闵元十一月乃葬】子般卒【庄公长子】
　　公薨【闵公也二】　　　　不书
　　公薨于小寝【僖公也三十三】　我君僖公【文元】
　　公薨于台下【文公也十八】　我君文公【同上年】子卒【文公嫡子】
　　公薨于路寝【宣公也十八】　我君宣公【成元】
　　公薨于路寝【成公也十八】　我君成公【同上年】公薨于楚宫【襄公也三十一】　我君襄公【同上年】子野卒【襄公长子】
　　公薨于干侯【昭公也三十二】　我君昭公【定元八月乃葬】公薨于髙寝【定公也十五】　我君定公【同上年鲁君之薨十一未成君而卒者三附见公薨而者九不者二啖氏曰公薨必书其所详内事重凶变也若遇弑则不地公葬皆书惟隠公闵公不书者言贼不讨如不然也未逾年君不书薨而曰卒未成君也先君未则名既则不名未逾年不书葬无子不列序于庙也】
　　夫人子氏薨【隠公夫人也谓隠母桓母者非】
　　夫人姜氏薨【桓公夫人文姜庄公母也庄二十一】
　　我小君文姜【庄二十二七月乃】
　　夫人姜氏薨于夷【庄公夫人哀姜也僖元】
　　我小君哀姜【僖二○十一月乃葬】
　　夫人姜氏薨【僖公夫人声姜文公母也文十六】
　　我小君声姜【文十七九月乃葬】
　　夫人姜氏薨【宣公夫人穆姜成公母也襄九】
　　葬我小君穆姜【同上年四月而】
　　夫人姜氏薨【成公夫人齐姜也襄二】
　　葬我小君齐姜【同上年三月而葬】
　　孟子卒【昭公夫人也哀十二】
　　姒氏卒【定公夫人定姒哀公母也定十五】
　　定姒【同上年三月而葬】
　　【夫人之尊与君同故薨一如君礼昭夫人以吴女同姓不可书夫人姬氏卒故从其生时隠讳之称而曰孟子卒无諡不列于庙故亦不书定夫人不书薨不书小君哀未成君而鲁臣不以夫人之礼丧其君母也】
　　夫人风氏薨【庄公妾僖公母也文四】
　　葬我小君成风【文四五月葬】
　　夫人嬴氏薨【文公妾宣公母也宣公】
　　我小君敬嬴【同上年四月】
　　夫人姒氏薨【成公妾襄公母也襄四】
　　我小君定姒【同上年逾月而】
　　夫人归氏薨【襄公妾昭公母也昭十一】
　　我小君齐归【同上年四月葬】
　　【妾母借用夫人礼者四书薨书并与嫡夫人无别啖氏曰成风之后妾母皆僭用夫人礼故亦书薨以着其非诸侯不二嫡桓公母仲子犹别筑宫不列于庙自文公成风之后乃有二夫人祔庙非礼也澄谓僖宣襄昭四妾母羣臣皆逢君之意而尊其母及至定哀之际君弱臣彊嗣君之母先君之嫡夫人也乃敢蔑视其君而卑其母焉甚矣鲁道之衰也】
　　卒
　　宋【穆公和七年春秋始】
　　宋公和卒【穆公也隠二】　　宋穆公【同上】
　　【殇公与夷桓二弑】
　　宋公冯卒【庄公也庄二】　　　宋庄公【庄三】
　　【闵公庄十一弑】
　　宋公御説卒【桓公也僖九】
　　宋公兹父卒【襄公也僖二十二】
　　宋公王臣卒【成公也文七】
　　【昭公杵臼文十六弑】
　　宋公鲍卒【文公也成二】　　　葬宋文公【成三】
　　宋公固卒【共公也成十四】　　葬宋共公【同上】
　　宋公成卒【平公也昭十】　　葬宋平公【昭十一】
　　宋公佐卒于曲棘【元公也昭二十五】
　　葬宋元公【昭二十六】
　　【景公头曼三十六年春秋终宋之君书卒者九书者六】
　　卫【桓公完十三年春秋始】
　　【桓公完　隠四弑】　　　　卫桓公【隠五贼讨十五月乃】
　　卫侯晋卒【宣公也桓十二】　　卫宣公【桓十三】
　　卫侯朔卒【恵公也庄二十五】
　　【懿公赤闵二狄所灭】
　　卫侯燬卒【文公也　僖二十五】　葬卫文公【同上】
　　卫侯郑卒【成公也宣九】
　　卫侯速卒【穆公也成二】　　葬卫穆公【成三】
　　卫侯臧卒【定公也成十四】　　葬卫定公【成十五】
　　卫侯衎卒【献公也　襄二十九】　葬卫献公【同上】
　　卫侯恶卒【襄公也昭七】　　卫襄公【同上】
　　卫侯元卒【灵公也哀二】　卫灵公【同上】
　　【出公辄十二年春秋终卫之君书卒者九书者七弑而书者一】
　　蔡【宣公考父二十八年春秋始】
　　蔡侯考父卒【宣公也隠八】　蔡宣公【同上】
　　蔡侯封人卒【桓侯也桓十七】　蔡桓侯【同上】
　　【哀公献舞庄十九卒于楚】
　　蔡侯肸卒【穆公也僖十四】
　　【庄公甲午文十五卒】
　　蔡侯申卒【文公也宣十七】　　葬蔡文公【同上】
　　【景公固　　襄三十弑】　　　蔡景公【襄三十】
　　【灵公般　　　　昭十一楚杀之】　葬蔡灵公【昭十三二十一月国复乃】
　　蔡侯庐卒【平公也昭二十】　　葬蔡平公【昭二十】
　　蔡侯东国卒于楚【悼公也昭二十三】
　　【昭公申　　哀四盗杀】　　　蔡昭公【哀四十一月乃成公朔十年春秋终蔡之君书卒者六书者四弑杀而书者三】
　　陈【桓公鲍二十三年春秋始】
　　陈侯鲍卒【桓公也桓五】　　陈桓公【同上】
　　陈侯跃卒【厉公也桓十二】
　　陈侯林卒【庄公也庄元】　　葬陈庄公【庄二】
　　陈侯杵臼卒【宣公也僖十二】　陈宣公【僖十三】
　　陈侯欵卒【穆公也僖二十八】
　　陈侯朔卒【共公也文十三】
　　【灵公平国宣十弑】　　　　陈灵公【宣十二贼讨国复二十一月葬】
　　陈侯午卒【成公也襄四】　　葬陈成公【同上】
　　陈侯溺卒【哀公也昭八】　　葬陈哀公【同上国灭七月乃葬】陈侯吴卒【恵公也定四】　　陈恵公【同上】
　　陈侯栁卒【怀公也定八】　　陈怀公【同上】
　　【闵公越二十一年春秋终陈之君书卒者十书者七弑而书者一】
　　齐【僖公禄父九年春秋始】
　　齐侯禄父卒【僖公也桓十四】　葬齐僖公【桓十四】
　　【襄公诸儿庄八弑】　　　葬齐襄公【庄九九月乃葬】
　　齐侯小白卒【桓公也僖十七】　齐桓公【僖十八九月乃葬】齐侯昭卒【孝公也　僖二十七】　齐孝公【同上】
　　齐侯潘卒【昭公也文十四】
　　【懿公商人文十八弑】
　　齐侯元卒【恵公也宣十】　　齐恵公【同上】
　　齐侯无野卒【顷公也成九】　齐顷公【同上】
　　齐侯环卒【灵公也襄十九】　　葬齐灵公【同上】
　　【庄公光襄二十五弑】
　　齐侯杵臼卒【景公也哀五】　葬齐景公【同上】
　　【孺子荼哀六弑】
　　齐侯阳生卒【悼公也哀十】　葬齐悼公【同上】
　　【简公壬四年春秋终齐之君书卒者九书葬者八弑而书者一】
　　晋【鄂侯郗二年春秋始】
　　【哀侯光小子侯】
　　【侯缗武公称】
　　晋侯佹诸卒【献公也僖九】
　　晋侯夷吾卒【恵公也僖二十四】
　　晋侯重耳卒【文公也　僖三十二】葬晋文公【僖三十三】晋侯驩卒【襄公也文六】　　葬晋襄公【同上】
　　【灵公夷皋宣二弑】
　　晋侯黒臀卒于扈【成公也宣九】
　　晋侯獳卒【景公也成十】
　　【厉公州蒲成十八】
　　晋侯周卒【悼公也襄十四】　　葬晋悼公【襄十六】
　　晋侯彪卒【平公也昭十】　　葬晋平公【同上】
　　晋侯夷卒【昭公也昭十六】　　葬晋昭公【同上】
　　晋侯去疾卒【顷公也昭三十】　晋顷公【同上】
　　【定公午三十一年春秋终晋之君书卒者十书葬者六】
　　曹【桓公终生三十四年春秋始】
　　曹伯终生卒【桓公也桓十】　曹桓公【同上】
　　曹伯射姑卒【庄公也　庄二十三】葬曹庄公【庄二十四僖公赤庄二十二卒不书】
　　曹伯班卒【昭公也僖七】　　葬曹昭公【同上】
　　曹伯襄卒【共公也文九】　　曹共公【同上】
　　曹伯夀卒【文公也宣十四】　　曹文公【同上】
　　曹伯庐卒于师【宣公也成十三】曹宣公【同上】
　　曹伯负刍卒于师【成公也襄十八】
　　曹成公【襄十九】
　　曹伯滕卒【武公也昭十四】　　葬曹武公【同上】
　　曹伯须卒【平公也昭十八】　　葬曹平公【同上】
　　曹伯午卒【悼公也　昭二十七】　葬曹悼公【昭二十八声公野昭三十二　不书】
　　【隠公甬定四　不书】
　　曹伯露卒【靖公也定八】　　葬曹靖公【同上】
　　【伯阳鲁哀八年国亡曹之君书卒者十一书葬亦十一】
　　郑【庄公寤生二十二年春秋始】
　　郑伯寤生卒【庄生也桓十一】　葬郑庄公【同上】
　　郑伯突卒【厉公也庄二十】　　葬郑厉公【同上】
　　郑伯捷卒【文公也僖二十二】
　　郑伯兰卒【穆公也宣三】　　葬郑穆公【同上】
　　【灵公夷宣四弑】
　　郑伯坚卒【襄公也成四】　　葬郑襄公【同上】
　　郑伯费卒【悼公也成六】
　　郑伯睔卒【成公也襄二】
　　郑伯髠顽卒于鄵【僖公也襄七】
　　葬郑僖公【襄八】
　　郑伯嘉卒【简公也昭十二】　　葬郑简公
　　郑伯虿卒【献公也定九】　　葬郑献公【同上】
　　【声公胜二十年春秋终郑之君书卒者十书葬者七】
　　秦【文公四十二年春秋始】
　　【宁公出子】
　　【武公徳公】
　　【宣公成公】
　　【穆公任好】
　　秦伯防卒【康公也文十八】
　　秦伯稻卒【共公也宣四】
　　秦伯卒【桓公荣也成十四】
　　秦伯卒【景公厚也昭四】　　葬秦景公【昭六】
　　秦伯卒【哀公也定九】　　　秦哀公【同上】
　　秦伯卒【恵公也哀三】　　　葬秦恵公【哀四】
　　【悼公十一年春秋终秦之君书卒者六书葬者三】
　　杞【武公二十九年春秋始】
　　【靖公共公】
　　【恵公】
　　杞子卒【成公也僖二十三】
　　杞伯姑容卒【桓公也襄六】　葬杞桓公【同上】
　　杞伯匄卒【孝公也　襄二十三】　葬杞孝公【同上】
　　杞伯益姑卒【文公也昭六】　葬杞文公【同上】
　　杞伯郁厘卒【平公也　昭二十四】杞平公【同上】
　　杞伯成卒于防【悼公也定四】杞悼公【同上】
　　杞伯过卒【僖公也哀八】　　葬杞僖公
　　【闵公维六年春秋终杞之君书卒者七书葬者六】
　　楚【武王熊通十九年春秋始】
　　【文王熊赀堵敖熊囏】
　　【成王頵文元弑】
　　【穆王商臣】
　　楚子旅卒【庄王也宣十八】
　　楚子审卒【共王也襄十三】
　　楚子昭卒【康王也襄二十八】
　　楚子麇卒【郏敖也昭元】
　　【灵王防昭十三弑】
　　楚子居卒【平王也昭二十六】
　　楚子轸卒【昭王也哀六】
　　【恵王章八年春秋终楚之君书卒者六不书葬者葬必举号楚僭王号以避僭故削而不书】
　　吴【夀梦始书卒】
　　吴子乗卒【夀梦也襄十二】
　　吴子遏伐楚门于巢卒【诸樊也襄二十五】
　　【余祭襄二十九弑】
　　吴子夷末卒【昭十五】
　　【僚昭二十七弑】
　　吴子光卒【阖闾也定十四】
　　【夫差十五年春秋终吴之君书卒者四吴亦僭称王又未能用夏礼变蛮俗其死无諡故不可书】
　　滕
　　滕侯卒【隠七】
　　滕子卒【宣九】
　　滕子卒【成十六】
　　滕子原卒【成公也昭三】　　葬滕成公【同上】
　　滕子宁卒【悼公也　昭二十八】　葬滕悼公【同上】
　　滕子结卒【顷公也哀四】　　葬滕顷公【同上】
　　滕子虞母卒【隠公也哀十一】　葬滕隠公【同上】
　　【滕之君书卒者七书葬者四】
　　薛
　　薛伯卒【庄三十一】
　　薛伯谷卒【献公也　昭三十一】　葬薛献公【同上】
　　薛伯定卒【襄公也定十二】　　葬薛襄公【同上】
　　薛伯夷卒【恵公也哀十】　　葬薛恵公【同上】
　　【薛之君书卒者四书葬者三】
　　邾
　　邾子克卒【庄十六】
　　邾子琐卒【庄二十八】
　　邾子蘧蒢卒【文十三】
　　邾子貜且卒【成十七】
　　邾子牼卒【襄十七】
　　邾子华卒【悼公也昭元】　　葬邾悼公【同上】
　　邾子穿卒【庄公也定三】　　葬邾庄公【同上】
　　【邾之君书卒者七书葬者二】
　　莒
　　莒子朱卒【成十四】
　　莒子去疾卒【昭十四】
　　【莒之君书卒者二莒弃周礼死无諡故不书葬】
　　许
　　许男新臣卒【穆公也僖四】　葬许穆公【同上】
　　许男业卒【僖公也文五】　　葬许僖公【文六】
　　许男锡我卒【昭公也宣十七】　葬许昭公【同上】
　　许男卒于楚【灵公也襄二十八】
　　葬许灵公【同上】
　　【悼公买　　昭十九弑】　　　葬许悼公【同上】
　　许男成卒【元公也哀十三】　　葬许元公【同上】
　　【许之君书卒者五书者亦五弑而书葬者一】
　　宿
　　宿男卒【隠八】
　　【宿之君书卒者一宿防国服从于宋故隠元年鲁宋盟于其国至八年而告丧于鲁以后经不再书盖庄十年宋人迁宿自是为宋私属不复列于诸侯矣】
　　【以上书诸侯之卒者十八国礼云天子曰崩诸侯曰薨大夫曰卒诸侯国君之薨但书曰卒何也春秋鲁史臣薨者我君之有凶变也臣子爱敬于君所不愿闻故讳辟其名而于他国君薨俾降从大夫但书曰卒也邻国生则有朝防相见聘问徃来之礼死则在彼告终称嗣而在此往吊其丧往防其也凡经不书卒由彼不讣不书葬由此不防也亦或有因他故者而大槩不出乎是】尹氏卒【尹邑不称名者盖天王崩为诸侯之主凡天子诸侯之大夫有当书名者无君在上则例皆不名隠三】
　　王子虎卒【陆氏曰无采地但言王子澄按虎即僖二十九年盟于翟泉之王人也王朝一命之下士故不称名而称人至文三年又八年矣疑已升为三命之上士故书氏名而亦有諡諡为文公也或谓王子非氏但以其属之贵而书则不当书卒亦不当有諡也文三】
　　刘卷卒【赵氏曰畿内诸侯不同列国故不言刘子卷卒澄按刘者邑其爵为子卒不称爵而称名盖畿内之国厌于王故以邑配名与三命之氏配名者畧等也定四】
　　刘文公【同上年赵氏曰天子畿内诸侯列国】
　　【不当与行交往之礼今防其非礼也】
　　【以上书王臣之卒者三赵氏曰王臣无外交之礼死而赴告非礼也故书以讥澄按三王臣三书卒各一例】
　　公子益师卒【隠元】○无骇卒【公子某字展者之孙也隠八】○挟卒【隠九】
　　【三臣之族世未详益师隠公先君之命卿无骇挟未三命非卿也书卒者盖隠公摄立谦让不自命卿而以再命之大夫摄卿无骇再命称名而官司空且帅师是居卿位行卿事矣挟疑亦是大夫摄卿故并书卒至桓庄之时若柔若溺虽防盟防伐而不书卒再命之大夫非卿故也益师无骇挟三人之外有四族六氏其世可考谱以明之与隠桓兄弟者为一世庄二闵僖三文四宣五成六襄七昭定八哀九十二公凡九世云】
　　公子彄卒【僖伯也孝公之子隠五】○【公孙达辰伯也彄之子一世】○臧孙辰卒【文仲也彄之孙达之子二世文十】○臧孙许卒【宣叔也辰之子三世成四】○【臧孙纥武仲也许之子四世】
　　【孝公之族一氏书卒者三】
　　【公子庆父共仲也桓公之子二世】○公孙敖卒于齐【穆伯也庆父之子三世文十四】○【仲孙谷文伯也敖之子四世】○仲孙蔑卒【献子也谷之子五世襄十九】○仲孙速卒【庄子也蔑之子六世襄二十二】○仲孙羯卒【孝伯也速之子七世襄三十一】○仲孙貜卒【僖子也羯之子八世昭二十四】○【仲孙何忌懿子也貜之子九世】○【仲孙彘武伯也何忌之子十世】
　　公子牙卒【僖叔也桓公之子二世庄三十】○公孙兹卒【戴伯也牙之子三世僖十六】○叔孙得臣卒【庄叔也兹之子四世宣五】○叔孙豹卒【穆子也得臣之子五世昭四】○叔孙婼卒【昭子也豹之子六世昭二十五】○叔孙不敢卒【成子也婼之子七世定五】○【叔孙州仇武叔也不敢之子八世】○【叔孙舒文子也州仇之子九世】
　　公子季友卒【成季也桓公之子二世僖十六】○【公孙无逸季友之子三世】○季孙行父卒【文子也季友之孙无逸之子四世襄四】○季孙宿卒【武子也行父之子五世昭七】○【季孙纥悼子也宿之子六世】○季孙意如卒【平子也纥之子七世定四】○季孙斯卒【桓子也意如之子八世哀二】○【季孙肥康子也斯之子九世】
　　【桓公之族三氏书卒者十六仲孙氏五叔孙氏六季孙氏四】
　　公子仲遂卒于垂【襄仲也庄公之子三世宣八】○【公孙归父仲遂之子四世】○仲婴齐卒【归父弟为兄后四世成十四】
　　【庄公之族一氏书卒者二】
　　公弟叔肸卒【恵伯也文公之子四世宣十七】○公孙婴齐卒于貍脤【声伯也叔肸之子六世成十七】○叔老卒【齐子也婴齐之子七世襄二十二】○叔弓卒【敬子也老之子八世昭十四】○叔辄卒【弓之子九世昭二十】○叔鞅卒【弓之子九世昭二十三】○叔诣卒【辄之子十世昭二十】
　　【九】○【叔还诣之子十一世】○【叔青还之子十二世】
　　【文公之族一氏书卒者七】
　　【以上书鲁臣之卒者三十一人赵氏曰卿不书葬降于君也鲁卿凡四十三人书族而不书卒者五公子庆父公子翚单伯公子结叔彭生也啖氏曰柔弱不书卒非命卿也公孙归父叔孙侨如不书卒出奔故也仲孙何忌叔孙州仇叔还获麟时卒也余三十一人并书卒】



















　　齐王姬卒【庄二】
　　【以上书王女之卒者一谷梁传曰为之主者卒之啖氏曰鲁主昬公为之服故书卒不书者不为之服也澄按礼记云齐告王姬之丧鲁庄公为之大功详记文之意则礼经本无为王姬服之礼庄公因齐之来告丧特为之服姊妹之服以媚齐也故书以讥其非】
　　纪伯姬卒【庄四】　　　　齐侯葬纪伯姬【同上】纪叔姬卒【庄二十九】　　　葬纪叔姬【庄三十】
　　伯姬卒【僖九】
　　鄫季姬卒【僖十六】
　　子叔姬卒【文十二】
　　杞叔姬卒【成八】
　　宋伯姬卒【襄三十】　　　宋共姬【同上】
　　【以上书鲁女之卒者七书者三啖氏曰内女之不书书者皆非常也澄按内女之卒其书者亦皆非常啖氏但以为嫁为诸侯之夫人尊同则公为之服故书考经意盖有未然者】
　　葬
　　【各已附见于崩薨卒之下】
　　含襚赗赙
　　【王使荣叔归含且赗天王使宰咺来归恵公仲子之赗秦人来归僖公成风之襚武氏子来求赙并已见前人纪篇天王下賔礼篇来例之末今不重出】
　　奔丧防葬
　　邾子来奔丧【定十五】
　　滕子来防【襄三十一○定十五】
　　【王使叔服来防王使召伯来防葬已见人纪篇天王下賔礼篇来例之末今不重出】

　　春秋纂言总例卷六
　　钦定四库全书
　　春秋纂言总例卷七　　　　元　吴澄　撰
　　吉礼
　　郊
　　四月三卜郊不从乃免牲【襄七】
　　四月四卜郊不从乃免牲【僖三十一】
　　四月四卜郊不从乃不郊【襄十一】
　　四月四卜郊不从乃不郊【成十】
　　正月郊牛之口伤改卜牛牛死乃不郊【宣三】
　　正月鼷防食郊牛角改卜牛鼷防又食其角乃免牛不郊【成七】
　　正月鼷防食郊牛牛死改卜牛四月辛亥郊【定十四】正月鼷防食郊牛角改卜牛四月辛巳郊【哀元】九月辛丑用郊【成十七】
　　【经书天神之祀此其一赵氏曰郊者天子所以事上帝也鲁曷为有之成王尊周公故锡天子之礼不于日至避王室也卜用夏正于农耕之始也啖氏曰天子以冬至祭上帝又以夏之孟春祈谷于上帝谓之郊鲁以周公之故得以孟春祈谷于郊郊皆用辛二月卜三月上辛不吉则卜中辛又不吉则卜下辛陆氏曰卜三旬皆不吉则不郊凡牲必养二牲一以祀上帝一以祀后稷帝牛有变则改卜稷牛以代之而别以他牛为稷牛者卜稷牛不吉及稷牛又死亦皆不郊凡不郊皆卜免牲卜免牲吉则免之不吉则但不郊而已不敢免系牲待明年元牲时不用未成牲曰卜牲伤者亦曰牛澄按经之书郊者九违者四牛灾者四非时大不敬者一□鲁郊虽僭然行之已久视为常事故亦不书惟卜之不从牛之有变及时之大异于常而后书因以见其僭郊之非礼也三卜不从而不郊正也三不吉而至四卜四不吉而乃免牲渎甚矣牛灾洊作亦可见鲁郊之僭鬼神亦弗之与也四月之郊固为不时然犹是夏时之春也九月则孟秋建申之月岂郊之时乎不卜日不卜牲而彊用其礼焉故特书曰用非时之甚不敬之大也】
　　雩
　　大雩【二十】
　　【七月上辛大雩一季辛大雩附赵氏曰季辛不言大从上文可知也昭二十五八月大雩四○僖十一○襄二十八○昭三○昭二十四】
　　【九月大雩七○僖十三○襄八○襄十七○昭六○昭十六○定元○定七】
　　【秋大雩七○桓三○成三○襄五○襄十六○昭八○定七○定十二】
　　【冬大雩一○成七】
　　【经书天神之祀此其二雩祀为祈泽设诸侯雩于境内山川则祭地示也唯天子雩于上帝者为祀天神鲁郊既僭王礼故其雩祀亦僭王礼经特书曰大雩以表其为天子祀上帝之雩而非诸侯祭山川之雩也左传谓龙见而雩过则书龙见者孟夏建已之月经无书六月雩者盖得礼则不书七月八月九月则皆过时故书也书秋者史失其月然不出乎七八九之三月书冬则建酉之月谷已成熟尤为非时也鲁有舞雩坛盖祀帝于坛如郊焉而用盛乐歌舞于坛上故名其坛为舞雩而日亦如郊之用辛也月令大雩帝在仲夏彼盖秦礼与古异】
　　社
　　日食鼓用牲于社【庄二十五○庄三十○文十五】
　　大水鼓用牲于社于门【庄二十五】
　　【经书地示之祭此其一社者祭地示也其祭存常祭其日有常日其事为常事故皆不书经所书社凡四非为社书也以遭日食大水之变而乃用牲于社为非礼故书尔】
　　望
　　乃免牲犹三望【僖三十一】
　　乃不郊犹三望【宣三】
　　乃免牛不郊犹三望【成七】
　　【经书地示之祭此其二望者望祭山川也天子祭四望谓望东西南北四方之山川而祭之毎郊祀上帝必望祭山川天子郊礼举则祭四望鲁诸侯也以成王之赐虽许用王礼然郊祀不得用冬至而但得为孟春之郊郊后不得祭四望而阙其一方但祭三望皆杀于王礼也望祭在郊祀之后因郊而望也郊礼既废则望礼可以不举鲁既不郊而犹三望故书以讥其非传云犹者可以已之辞也又云不郊亦无望可也】
　　禘
　　禘于太庙【禘者庙享之大礼自昔帝王之兴推其基业功德之所起者为太祖太祖居第一庙曰太庙其尊蔑以加矣犹以报本反始之意为未足又推太祖之所自出追享于太祖之庙而太祖降居子孙之位以配食是之谓禘后稷为周太祖后稷出自帝喾故禘喾于太祖后稷之庙而以后稷配喾也成王赐鲁得禘则以文王为周公所自出故禘文王于太祖周公之庙而以周公配文王也逸礼有禘于太庙礼今篇名存而其礼亡】用致夫人【禘于太庙之礼虽大然经不书所以书者因用致夫人之非礼而书也用致夫人义见经注此不重释僖八】○吉禘于庄公【夫禘者追享无庙之上世位于太庙之尊位而本庙之正主降居卑位以配食也此乃享新祔之庄公于其庙而已非别有所追飨而降庄公为配食也然则何以谓之禘欲尊庄公故僭用禘礼之盛乐于其庙而因名之曰禘尔非禘而曰禘书之以见僭用禘乐窃用禘名之罪丧未二十七月而遽吉祭故加吉字于禘之上新祔未可以称宫故不曰庄宫而曰庄公其时闵公幼事出乱臣淫妻之所为无知不孝非礼非义而其名非实一举而五恶具书法五字诸罪毕见真圣笔也闵二】
　　【经书人鬼之享此其一按吉禘于庄公有禘之名无禘之实虽是僖公以前事因其窃用禘名而附于僖公禘太庙之后以着其非焉】
　　祫
　　大事于太庙【大事者祫也祫亦庙享之大礼亚于禘者也天子四亲庙之上有二祧庙四亲二祧为三昭三穆矣太祖之庙而七二祧之上亲尽庙毁不与时享矣若有功德则别立为宗其庙百世不毁与太祖同非百世不毁之宗者其主皆藏于太庙之夹室三年一祫则太祖而下祧庙而上毁庙之主皆合食于太庙是之谓祫斯礼也天子有之诸侯则否鲁既得禘又得祫是以毁庙之主亦有时合食于太祖之庙经所书大事于太庙是也先儒名此礼为大祫盖以又有时享之祫故加大字以别于时祫有祫者四亲庙之主共享于太庙而毁庙之主不与也今正其名不以时享之祫为祫惟此大祫得专祫之名既専其名则不须加大字以别之也】跻僖公【有事于太庙之礼虽大然经亦不书所以书者因跻僖公之非礼而书也文二】○从祀先公【从者顺也先公谓闵僖二公也文公时跻僖公于闵公之上后君位于前前君位于后是为逆祀今再复闵公位僖公之上而昔之逆者顺矣故曰从祀定八】
　　【经书人鬼之享此其二因跻僖公而附从祀先公于后以备一事之始终】
　　时享
　　六月辛巳有事于太庙【大事者祫享之大礼也有事者时享之常礼也先儒名此为时祫礼记孔氏疏云迎髙曽祖祢于太祖之庙合祭秦溪杨氏云为四时禴祠烝尝祭羣庙礼烦乃于太祖之庙合髙曽祖祢之主共祭之澄按时享之礼或分享于五庙或合享于太庙分享烦而难合享简而易合享则书有事于太庙分享则书四时祭名或分或合均为时享故今谓此礼不得名为祫也】仲遂卒于垂壬午犹绎万入去籥【有事于太庙常事不书为卿卒犹绎之非礼而书也宣八】
　　二月癸酉有事于武宫【诸侯惟祭祢祖曽髙四亲庙成公之时宣公文公僖公闵公为亲庙上距武公十二世矣庙已久毁乃于战鞌之后复祭其庙武公既有庙则亦以时而行享礼故书有事于武宫】籥入叔弓卒去乐卒事【有事于武宫本不书因为叔弓卒于祭所其事非常故书昭十五】
　　正月己夘烝五月丁丑烝【建子之月冬烝得礼无讥为下建辰之月再烝非时而黩祀故先书正月之烝以起下文桓八】
　　八月壬申御廪灾乙亥尝【赵氏曰讥不时又不改卜也澄按不时谓夏之季夏而秋尝也改卜谓御廪灾之后当用改卜次月之日也桓十四】
　　【经书人鬼之享此其三按王制所纪四时禴祠烝尝之礼或特或祫程子云祭诸庙礼烦故每年四祭之中三祭合食于祖庙张子云天子七庙一日而行则力不给故礼有一特一祫之説特则祭一祫则徧祭春祭髙祖夏祫羣庙秋祭曽冬又祫来春祭祖夏又祫秋祭祢冬又祫秦溪杨氏云张子一特一祫之説虽可通但言特者只祭一庙遗其余庙恐有所不安不若程子之言简而意备澄谓程子之言虽简而意亦未备盖不言七庙之享是一日而行礼乎抑各日而行礼乎一日行礼则力不给若各日行礼诸庙皆须卜日斋戒必两三月始可毕七庙之祭若诸庙不复卜日斋戒但连日接续行礼亦精神困惫无复可交神明今以张子特则祭一之説而释之曰祭一者谓人君自祭此一庙也余庙则大臣摄行其人君自祭之庙今年一时祭髙一时祭曽明年一时祭祖之时祭祢周而复始四时四享一年特祠特尝一年特禴特烝不专是春秋特而夏冬祫也如此庶几近之又按有事于武宫叔弓涖事亦是以臣摄行君不在也姑附论于此俟精深于礼者议之】
　　庙【公羊传曰周公穪太庙鲁公称世室羣公穪宫】
　　取郜大鼎于宋纳于太庙【桓二】
　　【经书太庙者四其三见前并此凡四】
　　世室屋壊【文十三】
　　【经书世室者一左氏谷梁世作大非也今从公羊】
　　立宫【定元】○立武宫【成六】○丹桓宫楹【庄二十三】○刻桓宫桷【庄二十四】○桓宫僖宫灾【哀三】○新宫灾【成三】○考仲子之宫【隠五】
　　【经书宫者八宫一武宫二其一见前桓宫三僖宫一新宫一仲子之宫附见】
　　主
　　作僖公主【此主谓栗主也桑主作于虞祔之时栗主作于小祥之时既有栗主则埋其桑主僖公三十三年十二月薨文公元年十二月及一朞矣二年二月丧已十五月始作粟主怠慢于丧事无孝敬之心也文二年三月丁丑】
　　【天子诸侯之庙享必有主故以此附于宫庙之后】
　　告朔
　　闰月不告朔犹朝于庙【赵氏曰天子常以今年冬颁明年正朔于诸侯诸侯受之每月奉月朔甲子以告于庙所谓禀正朔也文公以闰非正不行告朔礼但以其朔日至庙拜谒而已不告朔而至庙谒故讥之文六】○五月公四不视朔【文公齐昭公之壻也文十四年齐昭公卒其弟懿公商人弑昭公之子舍而簒立执鲁臣鲁女以辱鲁又侵伐不已文公遣季文子往求盟齐懿弗与之盟要文公亲出文公惮于一往托为有疾以诈齐而不视其年二月三月四月五月之朔诈穪有疾不能出乃遣襄仲纳赂求盟而后得盟既盟之后又复来伐至十七年文公强勉一出亲与齐懿盟而后得免侵伐次年齐懿被弑矣视朔者告朔朝庙毕退而视朝聴政也前时闰月虽不告朔而朝庙聴政自若今既诈齐而不视朔则不告朔不朝庙可知文十六】
　　【告朔者一月一至太庙也故亦附于宫庙之后】
　　【初献六羽隠五肆大眚庄二十二】
　　【以上事之无例可附者二附缀八十八例之终云】












　　春秋纂言总例卷七
<经部,春秋类,春秋纂言>
　　钦定四库全书
　　春秋纂言卷一　　　　　元　呉澄　撰
　　春秋
　　【杜氏曰春秋者鲁史记之名史之所记必表年以首事年有四时故错举以为所记之名也孔氏曰不可徧举四时为书号言春足兼夏言秋足见冬故错互举春秋二字名虽春秋实包冬夏永嘉陈氏曰谓之春秋者其书法以四时冠月也澄按春秋之立名由鲁厯递迁四时之序以春为一岁之始以秋为中岁之始史记记一岁四时之事故举四时之二始以名之也古者天子之太史掌记事掌治厯一官而兼二职厯以协天序于当时事以传人治于后世诸侯虽有史掌记事而已厯则天子所颁也晋楚最为大国各有史记一名乘一名梼杌不闻二国有厯也惟鲁之史记名春秋而周厯之外别有鲁厯亦名春秋厯至汉犹存是鲁国之史不止记事又作厯矣记事宜也作厯僭也僭则天子何以不禁曰鲁厯虽僭然奉周正朔但移春于岁首之为非耳夫移春于岁首则一岁之时自春始夏次秋次而冬终焉四时之序甚顺而以为非何也曰在夏则可在周则不可其不可者何也周之岁首乃仲冬季冬不可以为春仲夏季夏不可以为秋也移夏之四时加于周之十二月此鲁厯之非于天时虽不合于王正则不戾是以莫之禁也夫子修经因其名据其实而书之以着其非抑使后世知建子之正不如建寅之正于天时之序为顺也其答顔渊为邦之问所以曰行夏之时】
　　隠公【名息姑惠公夫人孟子之娣声子所生长子也在位十一年】
　　元年【公羊氏传曰君之始年也澄曰谓第一年也不称一年而称元年何也一乃数之始莫之或先然但谓之一则不见其有异尊其在始特立殊称以一年为诸年之首故变一称元元者首也○是年己未周平王四十九年○蔡宣公考父二十八年○曹桓公终生三十五年○卫桓公完十三年○晋鄂侯郄二年曲沃庄伯鲜十一年○郑庄公寤生二十二年○陈桓公鲍二十三年○杞武公二十九年○宋穆公和七年○齐僖公禄父九年○秦文公四十四年○楚武王熊通十九年】
　　春【公羊传曰春嵗之始也澄曰经所书春葢斗柄建子建丑建寅之月前两月未是春惟三月建寅乃夏时之孟春也按一嵗十二月天气虽肇始于子而人事则肇功于寅故唐虞夏之敬授人时皆以建寅之月为嵗首商代夏周代殷改正朔以新天下之耳目而一其心故商之嵗首建丑周之嵗首建子汉书律厯志记商周事有殷厯周厯为据而又参之以四分三统二厯于成汤之十三年曰商十二月乙丑朔旦冬至又曰后九十五嵗十二月甲申朔旦冬至冬至在商之十二月是商厯改夏之十二月为正月也于武王克商之嵗曰是嵗大寒中在周二月己丑晦闰月庚寅朔三月二日庚申惊蛰惊蛰夏正月之中气也又曰周公摄政五年正月丁巳朔旦冬至而左氏传僖公五年正月辛亥朔昭公二十年正月己丑朔皆日南至礼记记孟献子之言亦曰正月日至可以有事于上帝冬至在周之正月大寒在二月惊蛰在三月是周厯改夏之十一月为正月也商周虽改月数天之四时则不可改故商之正月犹为冬二月三月四月乃为春也周之正月二月犹为冬三月四月五月乃为春也前代厯书至汉犹存者凡六黄帝厯颛顼厯夏厯殷厯周厯鲁厯是也以非儒家书故得免于秦火周既有厯而鲁自造厯鲁厯虽从周王正朔然以春为一嵗之始于是改建子丑寅之月为春建夘辰巳之月为夏建午未申之月为秋建酉戌亥之月为冬此鲁厯之变常也夫用夏正则春为嵗始用周正则嵗始非春也鲁以周之嵗始为春而递迁一嵗十二月之时则四时紊矣夫子因而书之讥也后汉陈宠云建寅月人正夏以为春建丑月地正商以为春建子月天正周以为春考之未详者也商周改十二月十一月为正月而已曷尝以之为春哉周官谓建子之月为正月建寅之月为正嵗而其间所谓春夏秋冬及孟仲季月一循夏时之旧月改时不改也岂非以月为王之正朔可随世代更新时乃天之气序一定有常而不可变易也欤尚书多方召诰多士顾命等篇所纪之月皆周月也而不记时盖以天时一定未尝变易有月则时可知也汉后史文月数壹是夏正书正二三月则知其为春书四五六月则知其为夏七八九月之为秋十与十一十二月之为冬亦然不待表其时也非若鲁厯紊天时之定序而月非其时故春秋必以鲁所改之时加于月上以着其时之失正司马迁史记凡书月则月上不言时书时则时下不言月合于尚书之书法】
　　王正月【公羊传曰先王而后正月王正月也左氏传曰正周正月谷梁氏传曰元年虽无事必举正月谨始也薛氏曰旧史之制月不系时言月则时可知也春秋月必系时而加王于春之首月明王正反天时也春非夏时月数犹遵乎王正也周正建子以建寅为正嵗时犹用夏也鲁变四时之序加春于建子舎周之旧也春秋常事不书书变常也永嘉陈氏曰周史言时皆夏时也言月皆周月也时皆夏时于周官见之月皆周月于书见之以夏时冠周月则鲁史也非周之旧也夫子修春秋毎孟月书时以见鲁史每正月书王以存周正也项氏曰春非春也正月非正月也澄曰元年春谓鲁公元年私改之春非天时一定之春也王正月谓周王天正建子之正月非正嵗建寅之正月也王者时王谓周也故左氏以周释王既以见所书之正月为时王之所改又以见侯国之史记奉王朝之正朔也书一王字该此二义正月嵗之第一月也正犹长也以一月为诸月之长故变一称正与元年变一称元之义同按桓文宣成襄昭哀七公皆以元年正月即位隠庄闵僖四公虽不行即位礼其日亦见羣臣是为新君嵗首见羣臣之始故虽无事必存其首月不与常年同也若常年之首月有事则书无事则不书非元年之比也唯定公元年无正月者定未即位鲁国无君故也】三月
　　公及邾仪父盟于蔑【凡书邾小邾公羊并作邾娄后不重出蔑毋结切公羊谷梁作昧○公羊传曰及者与也防及暨皆与也及我欲之暨不得已也谷梁传曰不言邾子未爵命也左传曰公摄位而欲求好于邾故为蔑之盟髙氏曰隠自谓为桓而立内惧诸大夫之不已恱外虑诸属国之不已从而邾以附庸有不相得于是首与邾盟杜氏曰邾今鲁国邹县蔑姑蔑鲁国卞县南有姑城赵氏曰仪父名也鲁季孙行父晋荀林父等以父为名澄曰宋公兹父齐侯禄父蔡侯考父皆名也附庸之君未爵命例书名如郳犂来介葛卢是也其后庄十六年经书邾子克卒葢王命以子爵改名克如楚围既为君而改名防弃疾既为君而改名居也凡盟例皆书日此不日者史文阙下及宋盟宿同盟谓以要约之辞质于神以明其信也周官有司盟之职邦国有疑则防同而盟孔氏曰盟者杀牲防血告誓于神若有背违令神加殃如此牲也先凿地为方坎杀牲于坎上割牲取左耳盛以珠盘又取血盛以玉敦用血为盟书成乃防血读书郑氏曰盟辞书于防读其书以告神坎其牲加书于上而埋之程子曰盟誓以结信出于人情先王所不禁后世诸侯交相盟誓乱世之事也张氏曰司盟之设圣人葢为诸侯之仇怨不释者设耳殆衰世之意圣人立法常关盛衰故不得已而建此官以待之也屡盟之长乱自幽厉以来恶之矣况春秋诸侯之纷纷乎陵阳李氏曰先儒谓鲁侯爵而其君称公此臣子之辞春秋从周之文而不革者按聘礼大射仪燕礼五等诸侯皆称公而公食大夫礼又以名篇则谓君为公礼之正也】
　　夏【此所谓夏葢建卯建辰建巳之月前二月未是夏唯六月建巳乃夏时之孟夏也】
　　五月
　　郑伯克段于鄢【克公作尅鄢音偃赵以鄢为邬○左传曰郑武公娶于申曰武姜生庄公及段庄公寤生恶之爱段欲立之亟请于武公弗许及庄公即位为之请制公曰制岩邑也他邑唯命请京使居之谓之京城太叔既而太叔命西鄙北鄙贰于己又收贰以为已邑至于廪延完聚缮甲兵具卒乘将袭郑公闻其期命子封帅车二百乘伐京京叛段入于鄢公伐诸鄢出奔共谷梁传曰克者何见段之有徒众也杀世子母弟目君目君甚郑伯之处心积虑成于杀也赵氏曰克者能胜之名非命卿例不书公子非独段也鄢当作邬郑地也在缑氏县西南十一年王取邬刘蒍邘之田于郑乃属周传写误为鄢字京至邬非逺又是郑地段有徒众故曰克鄢今颍川鄢陵若逺走至鄢即已出境无复兵众何得言克传又曰自鄢出奔共自邬过河向共城为便路若已南行至鄢陵不当奔共也胡氏曰姜氏当武公存之时尝欲立段矣及公既殁姜以国君嫡母主乎内段以宠弟多才居乎外恐其将为后患也故授之大邑纵使失道以至于乱然后以叛逆讨之则国人不敢従姜氏不敢主而太叔属籍当絶不可复居父母之邦此郑伯之志也】
　　秋【此所谓秋葢建午建未建申之月前二月未是秋唯九月建申乃夏时之孟秋也】
　　七月
　　天王使宰咺来归惠公仲子之赗【咺况阮切赗芳仲切音讽○公羊传曰惠公隠之考也仲子桓之母也丧事有赗车马曰赗货财曰赙衣被曰襚隠为桓立故以桓母之丧告于诸侯言惠公仲子兼之也谷梁传曰其志不及事也澄曰王之上加天者仪礼传云臣之所天者君也周王为众侯国之君侯国以王为天也若王朝之史记则但称王故尚书王不称天此侯国之史记故称王曰天王也宰氏咺名天子之上士三命称氏称名如叔服刘夏与石尚赵氏曰宰咺是氏名如宰予之类王士来鲁例书氏名石尚是也孙氏曰天王赗惠公则可兼仲子则不可文九年秦人来归僖公成风之襚与此义同讥其不及事而又兼之也张氏曰啖赵刘程诸说以惠公仲子为妾系君僖公成风为妾系子今按惠公以去年薨而仲子之卒经无明文则亦卒于去年也何以独归仲子而不归惠公乎公羊之说得之】
　　九月
　　及宋人盟于宿【左传曰惠公之季年败宋师于黄公立而求成焉公羊传曰孰及之内之微者也谷梁传曰宋人外卑者也刘氏曰盟者国之大事岂微者所尸乎苟有两微者盟春秋固不书之赵氏曰凡盟不目内皆指公也吕氏曰隠公以诸侯之尊而下与他国之臣盟苟徇目前之利无耻也髙氏曰桓宋出也公惧宋故与宋合杜氏曰宋今梁国睢阳县澄曰宋人宋臣之一命者葢士也宿小国风姓东平无盐县也杜氏谓盟以国地者国亦与盟窃谓宿微国宋之附庸犹宋邑也鲁求成于宋故徃就宋之境内而盟于宿尔微国非能有所利害鲁宋何为使之与盟乎】
　　冬【此所谓冬葢建酉建戌建亥之月前二月未是冬唯十二月建亥乃夏时之孟冬也】
　　十有二月
　　祭伯来【祭侧界切○左传曰非王命也谷梁传曰寰内诸侯非有天子之命不得出防诸侯不外交也澄曰祭畿内邑伯爵天子六命之卿称邑爵王臣出使侯国当有王命其来必有其事祭伯上不言天王使来下不言为何事是无王命而私行也】
　　公子益师卒【公子氏益师名二命之卿鲁孝公之子不曰史失之海陵胡氏曰益师字众父众仲其后春秋于外诸侯书卒书葬与鲁君夫人同于内大夫书卒而不书葬详畧之差等也君之卿佐是谓股肱故问其疾吊其丧赗其葬必厚其送终之恩此春秋书大夫卒之防也髙邮孙氏曰内大夫见于经者四十有七卒者三十不书卒者十有七或弑贼或出奔或君不亲临或赙赠不加恩不及则不卒或卒于春秋之后也】
　　【经书月六书日无据唐开元大衍厯追算正月辛亥朔大庚申冬至二月辛巳小三月庚戌大四月庚申小五月乙酉大六月己卯小传五月辛丑在六月七月戊申大八月戊寅大九月戊申小十月丁丑大十一月丁未小传十月庚申在十一月十一月丙子大程氏公说曰自三统至钦天正月朔或辛亥或庚戌壬子视大衍前后差一日以传五月辛丑十月庚申考之则正月朔非辛亥故杜预迁就以辛巳为朔若从辛巳则冬至不在正月周厯虽差不如是之甚意者差闰只在今年而杜考之不详尔周厯惟闰法多差在当时左氏已屡讥其失闰则后世自难考正今止以大衍立法经传日月合者标其日于月下不合者则注其差云澄按杜预作长厯以追合经传日月多是迁就故程氏作春秋分记用大衍厯今从之附注气朔于各年之后虽多不合然姑存大槩俟后世通厯者考焉】
　　二年【庚申平王五十年○蔡宣二十九○曹桓三十六○卫桓十四○晋鄂三○郑庄二十三○陈桓二十四○武三十○宋穆八○齐僖十○秦文四十五○楚武二十】
　　春【例不书月者但书时】
　　公防戎于潜【左传曰修惠公之好也戎请盟公辞汉孔氏曰此戎葢帝王所羁縻居九州之内胡氏曰费氏称淮夷徐戎葢徐州之戎在鲁之东郊赵氏曰以国举不书爵号君臣同词刘氏曰戎者戎之君也不以君称之外之也张氏曰书戎以外之防狄防呉放此】
　　夏
　　五月
　　莒人入向【向舒亮切○左传曰莒子娶于向向姜不安莒而归莒人入向以姜氏还澄曰莒子爵已姓今宻州莒县人谓莒大夫小国之大夫一命称人入谓攻破其城矣入其国也有兵既入而遂灭其国者有兵虽入而不灭其国者向小国姜姓炎帝之后杜氏曰龙亢县东南有向城张氏曰汉志向属沛郡寰宇记属应天府谷孰县孙氏曰隠桓之际国无大小用师皆专行】无骇帅师入极【骇吁楷切谷作侅后同○无骇鲁再命之大夫凡再命则称名三命则书氏书名帅师用大众也极附庸小国张氏曰擅兴大众陵暴小国义与入向同】
　　秋
　　八月
　　庚辰公及戎盟于唐【左传曰戎请盟复修戎好也杜氏曰唐鲁地髙平方与县北有武唐亭张氏曰今单州鱼台县也诸侯防盟皆期约行礼之日然防未有书其日者至于盟必详其月与日以其相与约信或寻或寒皆考于此有国者之所谨也前此蔑宿之盟不书日乆逺失之尔程子曰戎猾夏而与之盟非义也】
　　九月
　　纪裂繻来逆女【裂公谷并作履繻音须○杜氏曰纪国在东莞剧县张氏曰汉属北海郡今属青州寿光县澄曰裂繻纪卿纪虽侯爵其国削弱同于小国其卿再命称名女在父母之国故称女诸侯娶妻皆当亲迎裂繻卿也而代为君逆非礼也公谷并云讥不亲迎是也郯氏曰诸侯亲迎常事不书左氏以卿逆为合礼误矣髙氏曰诗称大姒之家在渭之涘文王娶之亲迎于渭蹶父之女嫁于韩侯韩侯迎之于蹶之里鲁哀公问于孔子曰冕而亲迎不已重乎孔子对曰合二姓之好继先圣之后为天地社稷宗庙之主君曷谓已重乎诸侯亲迎自古而然唯天子之尊使三公逆也】
　　冬
　　十月
　　伯姬归于纪【伯者长女也葢惠公之女即裂繻所逆者妇人内夫家故以出嫁为归啖氏曰内女嫁归为夫人则书陆氏曰以尊卑敌公为之服故书其归】
　　纪子伯莒子盟于宻【伯左作帛○孙氏曰纪本侯爵此称子伯阙文也程子曰当作纪侯某伯莒子澄按子伯二字或是侯字之误葢离盟非防盟也杜氏曰宻莒邑城阳淳于县东北有宻郷】
　　十有二月
　　乙卯夫人子氏薨【谷梁传曰夫人者隠之妻也卒而不书葬夫人之义从君者也张氏曰妇人从君故君存则葬礼未备待君薨而合袝也澄按子姓宋女也薨者上坠之声】郑人伐卫【左传曰郑共叔之乱公孙滑出奔卫卫人为之伐郑取廪延郑人伐卫讨公孙滑之乱也杜氏曰卫国在汲郡朝歌县张氏曰今濬州黎阳县澄曰卫侯爵郑虽伯爵次国同于大国称人者葢其一命之士伐者声其罪而兴师也】
　　【经书月五书日二大衍厯正月丙午朔小乙丑冬至二月乙亥大三月乙巳小四月甲戌大五月甲辰小六月癸酉大七月癸卯小八月壬申大初九日庚辰九月壬寅小十月辛未大十一月辛丑大三十日庚午霜降闰月辛未小十五日乙丑立冬十二月庚子大旦日小雪十六日乙卯长厯八月壬寅朔无庚辰】
　　三年【辛酉平王五十一年崩○蔡宣三十○曹桓三十七○卫桓十五○晋鄂四○郑庄二十四○陈桓二十五○杞武三十一○宋穆九卒齐僖十一○秦文四十六○楚武二十一】
　　春
　　王二月【每嵗春字之下书月必加王字以见此月数乃时王之所改定程子曰月王月也事在二月则书王二月在三月则书王三月无事则书时书首月存天时正王朔也】
　　己巳日有食之【谷梁传曰言日不言朔食晦日也公羊传曰日食曷为或日或不日或言朔或不言朔或朔在前或朔在后也孙氏曰凡日食言日言朔食正朔也言日不言朔失其朔也言朔不言日失其日也不言日不言朔日朔俱失也刘氏曰或不日或不言朔史之记失也若非史之记失则日食不得其正也朱子曰晦朔日月合同度同道则月揜日而日为之食王者修徳行政用贤去奸能使阳盛足以胜隂则虽或当食而不食也】
　　三月
　　庚戌天王崩【平王也在位五十一年世子泄父蚤死泄父之子林立是为桓王程子曰崩上坠之形海内皆当奔赴鲁不徃罪不书自见也髙邮孙氏曰春秋之王十有三崩葬皆书者五周告崩鲁防葬也崩而不葬者四周告之而鲁不防也崩葬不见者三周不告鲁不防也其一则崩在春秋之后】
　　夏
　　四月
　　辛夘尹氏卒【尹左作君○公羊传曰尹氏天子之大夫也其称氏何讥世卿外大夫不卒此何以卒天王崩诸侯之主也澄按天子之公卿大夫士其生也不外交诸侯故其死也亦不赴告春秋二百四十二年间惟刘卷王子虎以常同防盟而来赴尹氏以王崩为诸侯之主而来赴皆非礼也故书以示讥然刘卷六命之卿有邑有爵但书邑书名王子虎一命之下士其属为王子但书属名尹氏当从刘卷之例今书不书邑书名而书邑书氏者着其世世为卿也】
　　秋
　　武氏子来求赙【赙音附○公羊传曰丧事无求谷梁传曰归之正也求之非也周虽不求鲁不可以不归鲁虽不归周不可以求之求之为言得不得未可知之辞也交讥之澄曰武亦王卿之采邑称氏义与尹氏同子者父老而以子摄行卿之事赙者以货财助丧之礼也时周室微弱诸侯不天程子曰天王崩诸侯不供其丧故武氏子征求于四国】
　　八月
　　庚辰宋公和卒【左传曰宋穆公疾召大司马孔父曰先君舍与夷而立寡人寡人弗敢忘若以大夫之灵得保首领以殁先君若问与夷其将何辞以对请子奉之以主社稷对曰羣臣愿奉冯也公曰不可先君以寡人为贤使主社稷若弃徳不让是废先君之举也岂曰能贤光昭先君之令徳可不务乎吾子其无废先君之功使公子冯出居于郑澄曰初宋宣公卒不传其子与夷而传其弟和和穆公也在位十一年宣公之子与夷立是为殇公凡诸侯之薨与鲁交者来赴不书薨而书卒者逺之不以之同于我君而以之下同于内大夫也】
　　冬
　　十有二月
　　齐侯郑伯盟于石门【永嘉陈氏曰特相盟不书必关于天下之故而后书莒纪无足道也齐郑合天下始多故矣天下之无王郑为之也天下之无伯齐为之也是故书齐郑盟于石门以志诸侯之合定七年书齐郑盟于咸以志诸侯之散春秋之终始也春秋于隠桓庄之际惟郑多特笔于襄昭定哀之际惟齐多特笔焉张氏曰齐国名侯爵今青州临淄县石门齐地在济南府临邑县隠十一年之间盟而不食言者唯此石门之盟二君终身未尝相伐葢齐方盛彊而郑庄奸猾郑仇专在于宋故郑庄恃齐以敌之虽齐间与宋盟好而左右离间必使唯已之从是以石门之盟不寒而宋与许杞诸国交受入伐郑庄多诈齐僖不义而彊二国相与之固列国并受其祸也】癸未葬宋穆公【穆公谷并作缪○鲁徃防葬故书髙氏曰经书诸侯之卒者百二十有二而书葬者八十有八葢鲁徃防则书天王崩鲁不防葬而葬宋穆公诸侯壤地相比王事相从必有聘问和好之事至于告终易代岂无吊恤赙葬之礼春秋之时徒以国势之强弱私情之疏密而为之礼尔胡氏曰卒而或葬或不葬者何有怠于礼而不葬者有弱其君而不葬者有讨其贼而不葬者有讳其辱而不葬者有治其罪而不葬者有避其号而不葬者宋殇齐昭告乱书弑矣而经不书葬是讨其贼而不葬者也晋主夏盟在景公时告丧书日矣而经不书葬是讳其辱而不葬者也鲁宋盟防未尝不同而三世不葬是治其罪而不葬者也吴楚之君书卒者十亦有亲送于西门之外者矣而经不书葬是避其号而不葬者也怠于礼而不徃弱其君而不防无其事阙其文鲁史之旧也讨其贼讳其辱治其罪避其号而不葬圣人所削也】
　　【经书月五书日五大衍厯正月庚午小辛未冬至二月己亥大三月己巳小经二月日蚀在三月朔四月戊戌大经三月庚戌传三月壬戌皆在四月五月戊辰小经四月辛夘在五月六月丁酉大七月丁夘小八月丙申大九月丙寅小经八月庚辰在九月十月乙未大传冬庚戌十五日十一月乙丑小十二月甲午大经癸未在明年正月长歴己巳二月朔庚戌三月十二日辛夘四月二十四日庚辰八月十五日癸未十二月二十日】
　　四年【壬戌桓王元年○蔡宣三十一○曹桓三十八○卫桓十六弑○晋鄂五○郑庄二十五○陈桓二十六○武三十二○宋殇公与夷元年○齐僖十二○秦文四十七○楚武二十二】
　　春
　　王二月
　　莒人伐取牟娄【谷梁传曰诸侯相伐取地于是始啖氏曰先书伐国后言取邑者取其国之邑也澄曰取者夺而有之也夏后氏之后杜氏曰国本都陈留雍丘县桓六年淳于公亡国始并之迁都淳于僖十四年又迁縁陵襄二十九年晋人城之淳于又迁鄀牟娄邑城阳诸县东北有娄郷】
　　戊申卫州吁弑其君完【州谷作祝后州吁同弑谷作杀后凡弑君并同不重出○左传曰卫庄公娶于齐曰庄姜无子又娶于陈曰厉妫其娣戴妫生桓公庄姜以为已子州吁嬖人之子也有宠而好兵公弗禁庄姜恶之石碏諌弗听其子厚与州吁游禁之不可桓公立乃老澄按史记表年周平王三十七年丁未为卫桓公元年在位十六年州吁弑之而自立州吁不称公子非命卿也国君之子尊与再命之大夫同故称名下杀上曰弑完桓公名刘氏曰州吁不称公子公子虽贵非三命不氏张氏曰卫国之祸始于庄公之宠州吁纵其好兵而不知禁公存之时妾上僣夫人失位乱根之萌乆矣君臣父子夫妇之分一失其正则乱之所从生卫庄溺私爱而使内宠僣嫡嬖子害正石碏之諌足以悟矣愎而弗图贻祸后嗣董氏云为人君父而不通于春秋之义者必蒙首恶之名庄公之谓也】
　　夏
　　公及宋公遇于清【左传曰公与宋公为防将寻宿之盟未及期卫人来告乱张氏曰乃行遇礼而还薛氏曰杀礼而野合将以伐郑也杜氏曰清卫邑济北东阿县有清亭程氏曰诸侯相见而不行朝防之礼如道路之相遇非周礼冬见曰遇之遇也赵氏曰简礼而防曰遇啖氏曰遇礼忽有邂逅相遇简畧而行故与防礼不同时虽非相遇而从省易以遇礼相见襄陵许氏曰隠庄之间凡六书遇自闵以后有防无遇】
　　宋公陈侯蔡人卫人伐郑【左传曰宋殇公之即位也公子冯出奔郑郑人欲纳之及卫州吁立将修先君之怨于郑而求宠于诸侯使告于宋曰君若伐郑以除君害君为主敝邑以赋与陈蔡从则卫国之愿也宋人许之于是陈蔡方睦于卫故宋陈蔡卫伐郑张氏曰宋自殇公立公子冯出居郑之后冯以穆公不立已为恨有反取其国之心郑庄又从而佐之于是宋郑为仇及是卫州吁欲定其位告宋求伐郑以除子冯之害故四国伐郑宋为主而陈蔡同役宋殇受国于穆公而冯有争位之心正当修徳和民外好邻国则其位自定而冯无所伺其隙矣况州吁弑逆之贼内懐见讨之惧而欲纳交殇公苟名其为贼告于王而讨之则一举而君臣父子之伦定今乃怵于州吁之邪説合陈蔡以助逆贼而宋国之人不复知君臣顺逆之正理弑逆之事卒及其身皆殇公不能早辨于此之役也陈今陈州宛丘县蔡今蔡州上蔡县澄曰蔡卫称人葢陈宋二国君在则虽三命二命之大夫亦降称人卫人葢公孙文仲也襄陵许氏曰击鼓诗序以为公孙文仲将而平陈与宋】
　　秋
　　翚帅师防宋公陈侯蔡人卫人伐郑【翚音辉○左传曰宋公使来乞师公辞之羽父请以师防之公弗许固请而行薛氏曰师兴而后翚防之也程子曰左氏以为再伐妄也再叙四国重言其罪永嘉吕氏曰州吁弑君之贼未能定其位而求宠于诸侯使宋公如夫子沐浴之意率诸侯以讨罪人可也如其不能则不徇其一时之邪説以听天下有能治之者亦可也今也徇逆贼之谋修一已之怨合四国以伐郑四国之兵方合而翚又帅师防之乱臣贼子之势益张故书翚帅师而再序四国圣人之笔严矣单伯防伐宋不再序诸国以彼无大恶也澄曰翚鲁再命之大夫其后翚弑隠公而桓公立乃进为三命始书氏】
　　九月
　　卫人杀州吁于濮【濮音卜○左传曰州吁未能和其民厚问定君于石子石子曰王觐为可曰何以得觐曰陈有宠于王陈卫方睦若朝陈使请必可得也厚从州吁如陈石碏使告于陈曰卫国褊小老夫耄矣无能为也此二人者实弑寡君敢即图之陈人执之而请涖于卫卫使右宰丑涖杀州吁于濮石碏使其宰獳羊肩杀石厚于陈公羊传曰称人讨贼之辞也程子曰卫人众辞举国杀之也陆氏曰凡作乱自立为君而国人杀之者皆称人以杀言众所共弃不君之也张氏曰濮水名在曹卫之间受河汴二水东北至漓派分为二俱东北至钜野入济】
　　冬
　　十有二月
　　卫人立晋【左传曰卫人逆公子晋于邢宣公即位谷梁传曰卫人者众辞也立者不宜立也髙氏曰晋乃桓公之弟庄公之子于次当立又国人之所同欲而谓之不宜何也彼曰我君之子也国我之国我宜立国人亦曰彼吾君之子也国乃其国彼当立是诸侯之子不必命于天子特以公子之亲众人宜之而自立也如此则千乘之国皆可擅置其君而邦君之子皆可专有其国矣孙氏曰诸侯受国于天子非国人可得立也髙邮孙氏曰晋以国人众立宜有得立之礼圣人特于疑似之间而明不当立之义澄曰春秋常事不书若所宜立则以常事经不书矣簒贼既讨卫国无君众人同心择所宜立者立之疑于不害义矣圣笔别嫌眀微特书于经谷梁之传得其防矣哉沙随程氏曰尹氏立王子朝一族之私也卫人立晋一国之公也立晋者着晋无干位之嫌也时王政不及于诸侯若平世须王命而后可】
　　【经书月三书日一大衍厯正月甲子大丙子冬至二月甲午小戊申十五日三月癸亥大四月癸巳小五月壬戌大六月壬辰小七月辛酉大八月辛夘小九月庚申大十月庚寅小十一月己未大十二月己丑小长厯戊申在三月十七日】
　　五年【癸亥桓王二年○蔡宣三十二○曹桓三十九○卫宣公晋元年○晋鄂六○郑庄二十六○陈桓二十七○杞武三十三○宋殇二○齐僖十三○秦文四十八○楚武二十三】
　　春
　　公观鱼于棠【左观作矢○左传曰公将如棠观鱼者臧僖伯谏曰凡物不足以讲大事其材不足以备器用则君不举焉山林川泽之实器用之资皂之事官司之守非君所及也公曰吾将畧地焉遂徃陈鱼而观之公羊传曰棠济上邑杜氏曰髙平方与县北有武唐亭张氏曰今单州鱼台县有鲁侯观鱼台澄曰古者天子季冬之月命渔师始渔先荐寝庙隠公葢非为宗庙尝鱼而徃棠乃逺地渔师取鱼而公徃观之特为游观之乐耳】
　　夏
　　四月
　　葬卫桓公【左传曰卫乱是以缓张氏曰桓弑十四月贼讨而后葬桓公名完而諡桓古不讳嫌名也陵阳李氏曰先儒以为卫侯爵而称公葢罪其臣子不请于王而私自諡按齐鲁侯爵而自丁公鲁公以来皆号为公则其来已乆非昉于东迁之后矣周公制礼五等诸侯子曰公子孙曰公孙宫曰公宫门曰公门未闻邾莒之邦子称子子许宿之国孙称男孙者也而何独靳于諡哉故诸侯之諡例称公其常也先儒执于秦汉以后尊君卑臣之文而不考之礼故一眀之以破后世謟谀之习】
　　秋
　　卫师入郕【郕公作盛后同郕音成○左传曰卫之乱也郕人侵卫故卫师入郕公羊传曰将卑师众称师将卑师少称人将尊师少称将将尊师众称某帅师君将不言率师书其重者也杜氏曰东平刚父县有郕郷张氏曰今之单州任城县也澄曰郕国名伯爵卫与郕皆文王之子郕乘乱侵卫已非礼卫又报复而入其国莒入向鲁入极且不可况以师而入兄弟之国乎】九月
　　考仲子之宫初献六羽【左传曰考仲子之宫将万焉公问羽数于众仲对曰天子用八诸侯用六于是初献六羽始用六佾也程子曰考始成而祀也仲子不得为夫人故别宫以祀之成王赐鲁用天子礼乐祀周公后世遂羣庙皆用仲子别宫故不敢同羣庙而用六羽也书初献见前此用八之僣也沙随程氏曰夫人已配先公之庙故妾母别立宫然隠公预为桓公考仲子之宫是以妾僣妾母也妇人无武事故有羽而无干献六羽是以妾僣夫人也】
　　邾人郑人伐宋【左传曰宋人取邾田邾人告于郑曰请君释憾于宋敝邑为道郑人以王师防之伐宋入其郛杜氏曰邾主兵故序郑上】
　　螟【螟音○虫食苗心曰螟为灾故书】
　　冬
　　十有二月
　　辛巳公子彄卒【彄苦侯切○书氏书名三命之大夫彄臧僖伯也】
　　宋人伐郑围长葛【左传曰报入郛之役赵氏曰伐国而围邑皆书之不可偏遗也苏氏曰伐其国又围其邑也张氏曰长葛郑邑今颍昌府长葛县宋殇公以邾郑伐已之故报怨于郑声其罪而围其邑澄曰前书莒人伐杞取牟娄一加兵即取其邑取之易也宋虽加兵于郑之邑而取之难故围之经年乃能取】
　　【经书月三书日一大衍厯正月戊午大辛巳冬至二月戊子小辛亥大寒三月丁巳大壬午雨水四月丁亥小壬子春分五月丙辰大癸未谷雨六月丙戌大癸丑小满七月丙辰小甲申夏至八月乙酉大甲寅大暑闰月己夘小九月甲申大十月甲寅小十一月癸未大十二月癸丑小辛巳二十九日长厯是年闰十二月】
　　六年【甲子桓王三年○蔡宣三十三○曹桓四十○卫宣二○晋哀侯光元年○郑庄二十七○陈桓二十八○杞武三十四○宋殇三○齐僖十四○秦文四十九○楚武二十四】
　　春
　　郑人来输平【输左作渝○来者彼来求我非我徃求彼也输谓输写其情平谓两国昔有忿怨如地之不平今悉刬削而使之平也输平犹曰纳欵也上年鲁尝同宋卫伐郑今郑释其怨而求和于鲁故曰来输平沙随程氏曰输如吕刑输而孚之输我无欲平之意而郑输其平于我孙氏曰郑来输成平四年翚防诸侯伐郑之怨也胡氏曰输者纳也平者成也公之未立与郑战于狐壤元年及宋盟于宿四年遇宋于清其秋防师伐郑宋鲁为党与郑有旧怨眀矣郑来纳成解仇释怨以利相结离宋鲁之党也永嘉陈氏谓春秋之初宋鲁陈卫为一党齐郑为一党今郑先来与鲁平就合齐鲁之交自此以后鲁合于齐郑而离宋鲁之交矣张氏曰郑庄之纳平为合党敌宋许继以纳祊而未即求许所以为败宋入许之权舆鲁隠入于其术中也】
　　夏
　　五月
　　辛酉公防齐侯盟于艾【左传曰始平于齐也杜氏曰春秋鲁与齐不平艾泰山牟县有艾前山张氏曰今之袭庆府奉符县也澄曰前此鲁未尝与齐交因郑人来输平之后郑遂合齐鲁之交而公始与齐盟葢皆郑庄谋也】
　　秋
　　七月【公羊传曰此无事何以书四时具然后为年程子曰无事书首月天时王月备而后成嵗也】
　　冬
　　宋人取长葛【张氏曰宋自去冬围长葛经年不解志在必取郑庄不求保其土地人民反结交于鲁以为后日报复之计而与长葛于宋宋殇虽若得志而后日终受郑庄报复蹙国丧师以及其身】
　　【经书月二书日一大衍厯正月壬午大丙戌冬至二月壬子小三月辛巳大四月辛亥小五月庚辰大六月庚戌小经传五月庚申辛酉在六月七月己夘大八月己酉小九月戊寅大十月戊申大十一月戊寅小十二月丁未大长厯辛酉五月十二日】
　　七年【乙丑桓王四年○蔡宣三十四○曺桓四十一○卫宣三○晋哀二曲沃武公称元年○郑庄二十八○陈桓二十九○杞武三十五○宋殇四○齐僖十五○秦文五十○楚武二十五】
　　春
　　王三月
　　叔姬归于纪【薛氏曰叔姬者何纪伯姬之妹也媵不从乎嫡盛礼而归之非礼也何氏曰叔姬者伯姬之媵至是乃归者待年父母国也澄曰伯姬叔姬葢皆惠公之女伯姬隠二年归为纪夫人叔姬不同归者年小而待年于国既长则归从其嫡常事尔不当书隠公欲厚于先公之女而如归嫡之礼以归于纪故书之以着其非礼或谓嘉其贤或谓闵其无终故书者皆非也圣人笔削有定法岂逆计其他日之事而预书之也哉】
　　滕侯卒【左传曰不名未同盟也公羊传曰不名微国也程子曰不名史阙也赵氏曰凡诸侯同盟名于载书朝防名于要约聘告名于简牍故于卒赴可知而纪也非此则否示详慎也左氏云同盟薨则赴以名于理不安岂有臣子正当创巨痛深之日乃忍称君之名礼篇所録云寡君不禄而已春秋诸侯卒不同盟者凡五十二人九人不书名余并书名澄按微国亦有书名者唯无可考证则旧鲁史不载其名而夫子因之也杜氏曰滕国在沛丘县东南张氏曰今徐州滕县也】
　　夏
　　城中丘【杜氏曰中丘在琅邪临沂县东北张氏曰今沂州临沂县鲁无敌国外患之警盛夏兴工筑非人君重民力之意程子曰凡用民力兴作不时害义固为罪虽时且义必书见劳民为重事也书城者完旧也书筑者创始也杜氏谔曰春秋书城邑二十四城中丘为之始】
　　齐侯使其弟年来聘【左传曰夷仲年来聘结艾之盟也澄曰年非卿非大夫特以国君之弟其尊同于再命之大夫故名而不氏着其弟二字于上以见其属之贵而齐侯宠用之与命卿大夫同也年若为三命之卿则书公子年若再命之大夫则但书年今于年之上加其弟字以见其非三命亦非再命也聘者诸侯遣大夫通好与国齐鲁初通好而为艾之盟至此齐遣人来聘以继前好也】
　　秋
　　公伐邾【左传曰为宋讨也杜氏曰公拒宋而与郑平欲以郑为援今郑复与宋盟故惧而伐邾欲以求宋故曰为宋讨胡氏曰奉词致讨曰伐宋先取邾田故邾入其郛鲁与邾仪父元年盟于蔑矣邾何罪可声髙氏曰着公背元年之盟也葢宋之伐郑公实与谋而邾乃鲁之附庸宋取邾田邾不告鲁而以告郑至是公因为宋伐之自背其盟为人伐人非义之甚】
　　冬
　　天王使凡伯来聘【杜氏曰凡伯周卿士凡国伯爵也汲郡供县东南有凡城张氏曰今濬州黎阳县之境澄曰凡葢周公之后封于凡入为王朝六命之卿加一命而爵为七命之伯也程子曰周礼时聘以结诸侯之好诸侯不脩臣职而聘之非王体也永嘉吕氏曰隠公即位已七年其臣未有一如京师而天子乃遣使以聘之何哉十二公之中鲁之臣如京师者六王之臣来聘者八然止于宣公自宣十年定王使王季子来聘之后鲁立五公周更四王皆无来聘之文葢周室之衰尤甚于前礼文不足以结诸侯矣书来求者三则止于文公书来锡者三则止于成公】戎伐凡伯于楚丘以归【杜氏曰楚丘卫地在济隂城武县西南张氏曰戎见隠二年或云此戎乃已氏之戎本昆吾氏之别种周衰入居中国者也楚丘今拱州之楚丘县汉为梁国已氏县非卫之楚丘杜注卫地非也髙氏曰此执凡伯也而曰伐者初戎朝于周发币于公卿凡伯弗宾故戎执之夫戎慕夏礼而发币凡伯乃弗宾至是见执故书戎伐见戎执词且有兵众也○经书月一书日无大衍歴正月丁丑小壬辰冬至二月丙午大三月丙子小四月乙巳大五月乙亥小六月甲辰大七月甲戌小八月癸夘大传七月庚申在八月九月癸酉小十月壬寅大十一月壬申小十二月辛丑大长歴是年闰十二月】
　　八年【丙寅桓王五年○蔡宣三十五卒○曺桓四十二○卫宣四○晋哀三○郑庄二十九○陈桓三十○杞武三十六○宋殇五○齐僖十六○秦宁公元年○楚武二十六】
　　春
　　宋公卫侯遇于垂【杜氏曰垂卫地济隂句阳县东北有垂亭张氏曰垂近鲁地宋殇卫宣简礼相见以谋事也左氏以为齐欲平宋卫于郑宋卫本无隙而与郑为仇必无齐欲平宋卫于郑之事葢欲求成于齐故相见以谋之尔此遇止是二君素相与者而瓦屋之盟齐方与焉则平齐可知也髙氏曰殇公甞从州吁之请伐郑以图冯矣州吁诛宣公立冯不可不终图而未知宣公之从否故宋卫相见于垂以谋郑十年宋卫入郑葢垂之谋也谋人之国不以礼见而阳若相遇春秋因实书之而贬寓焉】
　　三月
　　郑伯使宛来归祊【祊音崩公谷作邴○左传曰郑请以泰山之祊易许田杜氏曰郑桓公周宣王母弟封郑有助祭泰山汤沐之邑在祊祊在琅邪费县东南成王营王城赐周公许田以为鲁国朝宿之邑郑欲以祊易许田各从本国所近之宜永嘉吕氏曰祊者郑之邑而近于鲁许田者鲁之邑而近于郑左氏言郑以祊易许田经有来归祊之文未见其有易许田之事也桓公即位而后郑伯以璧假许田则假许田在桓公之世而不在隠公之世矣左氏以其事比言而谓之易也是时郑将以结鲁而非鲁结郑前年来输平则约之以言今年来归祊则防之以利致惠以结鲁好将为纠合之地尔虽然其归祊也固已觊觎许田矣特以方求结于鲁故姑缓之既而桓公簒立于是要其许田始取偿于鲁归字有二义有以还其所有谓之归有以易而言归来归祊是郑以归于鲁非鲁取于郑也髙氏曰郑人来输平然名输而实不至于是归祊急于欲得鲁援先儒以为易许田非也桓二年郑伯以璧假许田是隠公之时实未尝易张氏曰祊在今沂州之属县鲁郑各以其所近之邑相易此谋始于输平之时先以祊归鲁以固鲁之好而隠公未许其易许田也郑庄不惮委先祖所受王邑于人所谓将欲取之必固与之者卒使鲁隠间齐于宋以成败宋入许之计又终得许田于鲁见郑庄为小人之雄也澄曰宛郑大夫再命者】
　　庚寅我入祊【张氏曰此因郑之归我使吏治其故地而主有之也既不以力得则当如齐人归我济西田不必书入祊可也入者难辞义不当受而据有之永嘉吕氏曰来归郓讙隂田不言入葢郓讙隂我故物也此言入则非我故物也髙氏曰郓讙隂本我之邑归则有之矣此特书入者以其非我之有不当入者孟子谓子哙不得与人燕子之不得受燕于子哙郑之归鲁之入其罪均也】
　　夏
　　六月
　　己亥蔡侯考父卒【考父宣公也宣公以周平王二十二年壬辰为元年在位三十五年子封人嗣是为桓侯】
　　辛亥宿男卒【不名义同滕侯】
　　秋
　　七月
　　庚午宋公齐侯卫侯盟于瓦屋【谷梁传曰诸侯之参盟于是始永嘉陈氏曰有参盟然后有主盟矣春秋之初宋鲁卫陈蔡一党也齐郑一党也郑有志于叛王而合诸侯于是输平于鲁齐亦为艾之盟以平鲁为瓦屋之盟以平宋卫东诸侯之交盛矣张氏曰瓦屋周地此宋卫欲成平于齐齐从其请而与之盟也春秋之初皆离防之盟至此而三君合以要言正可因此以讲信脩睦而眀年齐鲁防防又明年齐鲁郑伐宋视今日誓盟之言不复顾世变之甚可胜言哉】
　　八月
　　蔡宣公【春秋书宣公而史记世家称宣侯葢蔡国之史记代代皆以侯配諡乃其国之私称而史迁因之以礼之正当从春秋书公者为是】
　　九月
　　辛卯公及莒人盟于浮来【浮来公谷浮作包○杜氏曰浮来纪邑东莞县北有邳乡邳乡西有公来山张氏曰浮来莒地今沂州沂水县有浮来山以国君之贵下比小国之大夫非莒人之敢敌诸侯公自失人君之体也澄曰莒小国其卿再命书名其大夫一命书人疑此是莒当国之卿再命当称名者以国君与大夫盟故降称人以厌之凡国君下同大夫例皆若是其大夫氏名不可没者则不称公也陆氏曰凡公与外大夫盟例不书公及齐髙徯晋处父盟是也莒小国也非大夫敢盟公公自欲与之盟尔特书公以明非大夫之罪也髙氏曰莒虽小国入向伐纪其力犹能及他人故公结此盟以求援】
　　螟【为灾故书髙氏曰春秋书螟者三隠二庄一螽者十有一桓一余皆僖公之后螟食苗心螽无所不食其为灾也螟轻而螽重】
　　冬
　　十有二月
　　无骇卒【此公子展之孙夷伯展禽其后也生未三命故不氏卒乃赐氏曰展以王父之字为氏也】
　　【经书月六书日五大衍歴正月辛未大丁酉冬至二月辛丑小丁卯大寒三月庚午大经庚寅二十一日戊戌雨水四月庚子小戊辰春分闰月己巳大五月己亥小己亥谷雨经六月己亥辛亥在此月六月戊辰大经七月庚午在此月七月戊戌小八月丁卯大经九月辛卯在此月九月丁酉小十月丙寅大十一月丙申小十二月乙丑大长歴庚寅三月二十二日己亥六月二日辛亥十四日庚午七月四日辛卯九月二十六日】
　　九年【丁卯桓王六年○蔡桓侯封人元年○曺桓四十三○卫宣五○晋哀四○郑庄三十○陈桓三十一○杞武三十七○宋殇六○齐僖十七○秦宁二○楚武二十七】
　　春
　　天王使南季来聘【谷梁传曰南氏也季字也澄曰天子之大夫四命称氏称字程子曰王法之行时加聘问以懐抚诸侯常礼也春秋诸侯不修朝觐之礼王反聘之又不见答张氏曰隠公十年之间宰咺凡伯南季三至鲁庭隠公朝聘之礼不行于王室春秋详王使之来鲁读者自知隠公之罪胡氏曰经书公如京师者一朝于王所者二卿大夫如京师者五举鲁一国则天下诸侯怠慢不臣可知矣书天王来聘者七锡命者三赗塟者四则问于他邦及齐晋秦楚之大国又可知矣王之不王诸侯之不臣如此君臣上下之分易矣】
　　三月
　　癸酉大雨震电
　　庚辰大雨雪【雨于付切○谷梁传曰震雷也电霆也隂阳错行八日之间再有大变髙氏曰大者非常之辞大雨震电者大雨而又震电也建寅之月而震电八日之间复大雨雪雨自上下者震电者阳精之发雨雪者隂气之凝杜氏曰三月今正月夏之正月微阳始出未可以震电既震电又不当大雨雪】
　　挟卒【挟音叶公谷作侠○挟鲁大夫之再命者再命例书名不氏义同无骇】
　　夏
　　城郎【杜氏曰郎鲁邑髙平方与县东南有郎亭襄陵许氏曰七年城中丘而后伐邾今城郎而后伐宋髙氏曰鲁自受祊之后将为郑伐宋又恐他国之有议其后者故城郎以备之】
　　秋
　　七月
　　冬
　　公防齐侯于防【防公作邴○左传曰谋伐宋也杜氏曰防鲁城在琅邪华县东南张氏曰今密州诸城县有防城鲁隠六年受输平八年归祊入祊志于昵郑而仇宋于是为防之防俾齐僖背瓦屋之盟此谋为明年伐宋之地也髙氏曰此齐背瓦屋之盟与公连谋为郑伐宋也隠公得利则合郑既归祊与齐郑并力齐之强大可以为助可以伐人故诸侯争与之盟宋既与之谋郑而鲁郑又与之谋宋也】
　　【经书月二书日二大衍厯正月乙未小壬寅冬至二月甲子大三月甲午小四月癸亥大经三月癸酉庚辰在此月五月癸巳大六月癸亥小七月壬辰大八月壬戌小九月辛卯大十月辛酉小十一月庚寅大传甲寅二十五日十二月庚申小长厯是年闰十月癸酉三月十一日庚辰十八日】
　　十年【戊辰桓王七年○蔡桓二○曺桓四十四○卫宣六○晋哀五○郑庄三十一○陈桓三十二○杞武三十八○宋殇七○齐僖十八○秦宁三○楚武二十八】
　　春
　　王二月
　　公防齐侯郑伯于中丘【左传曰为师期髙氏曰将伐宋二国相防为师期七年城中丘盖为此防尔】
　　夏
　　翚帅师防齐人郑人伐宋【髙氏曰公元年及宋盟宿四年又遇于清和好非一日矣今一旦以兵加之始为宋谋郑既得郑利今为郑谋宋又欲得宋利也唯知贪利不复顾义也程子曰三国先遣将致伐齐郑称人非卿也】
　　六月
　　壬戌公败宋师于菅【菅音奸○杜氏曰齐郑后期故公独败宋师书败宋未陈也菅宋地刘氏曰皆陈曰战诈战曰败】
　　辛未取郜【郜音告】
　　辛巳取防【左传曰郑入郜入防归于我杜氏曰济隂城武县东南有郜城髙平昌邑县西南有西防城公独败宋师郑伯后至频独进兵以入郜防得二邑归于鲁张氏曰郑庄以齐之背宋従已鲁之力也故得二邑而不取俾鲁取之春秋书取着其无名而擅取之也刘氏曰经书公败宋师取郜取防岂得如传言哉薛氏曰乘菅之胜十日而攘二邑书取我夺之于宋也取非其有者也髙氏曰公以祊故翚先防伐而自将悉力以败宋师浃旬之间取其二邑鲁受人不义之惠遂兴兵伐同盟无罪之国以报私惠是以春秋书法如此】
　　秋
　　宋人卫人入郑【左传曰郑师入郊犹在郊宋卫入郑程子曰郑劳民以务外而不知守其国故二国入之髙氏曰宋又连卫以报郑郑幸菅之败而不备故师还及郊宋卫已乘其虚而入之矣春秋虽无义战未有奇谲轻疾如宋卫之入郑者】
　　宋人蔡人卫人伐戴郑伯伐取之【戴公谷作载○左传曰宋卫既入郑而以伐戴召蔡人蔡人従之伐戴郑伯围戴克之取三师焉澄曰取犹哀九年宋皇瑗取郑师于雍丘哀十二年郑罕达取宋师于嵒之取谓败其兵而悉俘其众也程子曰戴郑所与故郑戴合攻尽取三国之众髙氏曰宋既连兵入郑又乗胜召蔡人伐戴戴郑所与之防国伐之所以报郑也郑又伺三国之便伐而取之尽得三师之辎重焉是宋卫虽能入郑不能弱郑也杜氏曰三国之君在戴故郑伯合围之陈留外黄县东南有戴城张氏曰戴国旧城在今开封府考城县】
　　冬
　　十月
　　壬午齐人郑人入郕【髙氏曰戴郑所与也而三国伐之郕卫所与也而齐郑入之薛氏曰于此郕再入矣诸侯专兵而小国无以措其手足澄曰葢自五年卫师入郕之后郕遂服属于卫故为卫之与】
　　【经书月三书日四大衍歴正月己丑大丁未冬至传癸丑二十五日二月己未小三月戊子大四月戊午小五月丁亥大六月丁巳小经壬戌六日辛未十五日辛巳二十五日七月丙戌大传庚寅五日八月丙辰小传壬戌七日九月乙酉大十月乙卯大经壬午二十八日十一月乙酉小十二月甲寅大二十九日壬午小雪长厯壬戌六月七日辛未十六日辛巳二十六日壬午十月二十九日】
　　十有一年【己巳桓王八年○蔡桓三○曺桓四十五○卫宣七○晋哀六○郑庄三十二○陈桓三十三○杞武三十九○宋殇八○齐僖十九○秦宁四○楚武二十九】
　　春
　　滕侯薛侯来朝【谷梁传曰诸侯来朝犆言同时也累数皆至也范氏曰犆言谓别言同时来不俱至若谷伯绥来朝邓侯吾离来朝也累数总言之同时俱至若滕侯薛侯来朝也张氏曰薛夏奚仲之后国都在鲁国薛县刘氏曰王者之制诸侯嵗相问殷相聘世相朝兼言之何讥旅见也非天子不旅见诸侯诸侯相旅见非礼也澄曰大戴记朝事篇载诸侯相朝之礼相朝者两君以礼相见论语所谓两君之好是也惟诸侯朝天子可以旅见诸侯相朝但书时见今滕薛二国同日行礼后书邾牟葛三国来朝亦然俱为非礼孙氏曰齐晋宋卫未尝朝鲁而滕薛邾杞来朝齐晋盛也宋卫敌也滕薛邾杞土地狭陋兵众寡弱不能与鲁伉也】
　　夏
　　五月【左无此二字】
　　公防郑伯于时来【时来公作祁黎○左传曰谋伐许也杜氏曰时来郑地荥阳县东有厘城张氏曰今属郑州髙氏曰公既得宋地又防郑谋许贪欲无厌也澄曰郑庄以小利饵鲁隠既与之伐宋为郑报怨矣又将与之同伐许为郑益地许与郑接壤郑之所利齐鲁无与焉者也郑伯以计钩致齐鲁之君而借其兵力吞并小国以利益于已甚哉郑之不仁而齐鲁之不知也】
　　秋
　　七月
　　壬午公及齐侯郑伯入许【左传曰伐许传于许瑕叔盈取郑伯之旗蝥以先登郑师毕登遂入许许庄公奔卫齐侯以许让公公曰君谓许不共故従君讨之许既伏其罪矣虽君有命寡人不敢与闻乃与郑人郑伯使许大夫奉许叔居许东偏使公孙获防许西偏张氏曰许今颍昌府长杜县髙氏曰鲁既为郑败宋师今又为郑入许盖由归祊之故也澄按欲得许地者郑之本谋遂破许国者郑之专功特以借齐鲁兵力以同伐齐以国大爵尊为主兵既入许郑庄阳不有其功而让于齐齐侯以克许非已功而不敢受乃以让鲁鲁又以克许非已功而不敢受乃以与郑郑即受之而不辞竟得遂其贪土地之志齐鲁二君堕郑之术中而为之出力也书入不书灭者许君既奔他国郑虽专有其地而使许君之弟奉其宗庙不絶其祀也入者亡国之善辞何善也以为犹愈于取其土地而并絶其宗祀者尔】
　　冬
　　十有一月
　　壬辰公薨【左传曰羽父请杀桓公将以求太宰公曰为其少故也吾将授之矣使营菟裘吾将老焉羽父惧反谮公于桓公而请弑之公祭钟巫齐于社圃舘于蒍氏羽父使贼弑公立桓公而讨蒍氏不书葬不成丧也公羊传曰公薨不地不忍言也君弑贼不讨不书葬以为无臣子也澄曰君薨必详其地以示正终不地者不暇辨其正不正而有不忍言者葢弑也君弑臣子当戮力讨贼以复讐故贼未讨则不敢葬其不知讨贼而遂塟者臣子之不忠孝而忘君父之讐也经书月三书日二大衍厯正月甲申小闰月癸丑大二月癸未小三月壬子大四月壬午小五月辛亥大六月辛巳小传五月甲辰在此月七月庚戌大八月庚辰小经七月壬午在此月九月己酉大十月己卯小十一月戊申大传十月壬戌在此月十二月戊寅大经十一月壬辰在此月长歴壬午七月三日壬辰十一月十五日】









　　春秋纂言卷一
　　钦定四库全书
　　春秋纂言卷二　　　　　　元　呉澄　撰桓公【名轨史记作允惠公之子隠公之弟母仲子夫人文姜在位十八年】
　　元年【庚午桓王九年○蔡桓四年○曺桓四十六年○卫宣八年○晋哀七年○郑庄三十三年○陈桓三十四年○杞武四十年○宋殇九年○齐僖二十年○秦宁五年○楚武三十年】
　　春
　　王正月
　　公即位【谷梁传曰先君不以道终则不忍即位也继故而即位与闻乎弑也啖氏曰凡天子崩诸侯薨既殡而嗣子为君未就阼阶之位来年正月朔日乃就位南面而称元年先君正终则嗣子逾年行即位礼先君遇弑则嗣子废即位之礼桓公继弑君而行即位礼与弑也】
　　三月
　　公防郑伯于垂【髙氏曰郑伯知公之簒逆不自安特为好防将以求赂焉度鲁亟于防诸侯必従所欲故也夫郑伯与隠公同盟今见其贼不能讨反有所邀求欲以定其位是诚何心哉】
　　郑伯以璧假许田【谷梁传曰非假而曰假讳易地也许田者鲁朝宿之邑也礼天子在上诸侯不得以地相与也刘氏曰许田周公之邑也诗云居常与许复周公之宇其称田何田多邑少穪田邑多田少称邑苏氏曰许田所以易祊也以祊为未足而益之以璧尔程子曰隠之八年郑伯使宛来归祊盖欲易许田鲁受祊而未与许及桓弑立故为防而求之复加以璧朝宿之邑先祖受之于先王岂可相易也故讳之曰假】
　　夏
　　四月
　　丁未公及郑伯盟于越【髙氏曰防垂之时固欲结郑援以自安以垂防未可保其必信也故又盟而位乃定焉郑既得许田始与公为此盟也张氏曰越近垂地名郑人欲得许田以自广是以为垂之防桓公欲结郑好以自安是以为越之盟书及内志也】
　　秋
　　大水【髙邮孙氏曰大者非常之辞水非常而为灾或害民禾稼败民庐居为灾则书也张氏曰隂盛恶逆之气所感也】
　　冬
　　十月
　　【经书月四书日一大衍厯正月戊申小戊午冬至二月丁丑大三月丁未小四月丙子大五月丙午小经四月丁未在此月六月乙亥大七月乙巳小八月甲戌大九月甲辰小十月癸酉大十一月癸卯小十二月壬申大长厯丁未田月二日】
　　二年【辛未桓王十年○蔡桓五○曺桓四十七○卫宣九○晋哀八○郑庄三十四○陈桓三十五○杞武四十一○宋殇十弑○齐僖二十一○秦宁六○楚武三十一】
　　春
　　王正月
　　戊申宋督弑其君与夷及其大夫孔父【谷梁传曰孔氏父字督欲弑君先杀孔父孔父先死其曰及何也尊及卑春秋之义也公羊传曰孔父立于朝人莫敢致难于其君者孔父存则殇公不可得弑也孙氏曰孔父诸侯之大夫命于天子者宋孔父郑祭仲鲁单伯陈女叔是也澄曰督宋大夫再命者孔父宋大夫四命天子所命者宋穆公和立其兄宣公之子与夷是为殇公使其子冯出居于郑郑庄公欲纳之宋郑屡交兵以此之故督执国政盖党于冯者欲弑殇公立冯而惮孔父故先攻杀孔父而后殇公可得而弑先书弑君者尊卑之序又以见孔父为君而死也髙氏曰按宋世系正考父生嘉字孔父其孙睾夷因以为氏昔人名嘉而字孔者多矣郑公子嘉楚成嘉皆字子孔】
　　滕子来朝【胡氏曰隠公末年滕称侯距此三嵗尔乃降而称子孙氏曰杞公爵也滕薛皆侯也入春秋杞或称侯或称伯或称子皆降也滕或称侯或称子称侯正也称子降也薛或称侯或称伯称侯正也称伯降也此葢圣王不作朝防不常彼三国者力既不足礼多不备或以侯礼而朝或以伯子而防孔子従而録之以见其乱也澄曰隠十一年称侯今降称子者盖国小财匮不能备以七为节之礼故自降其等而以五为节也此义盖朱子之意与孙氏意同诸家或以为贬或以为文误或以为时王所黜俱未安】
　　三月
　　公防齐侯陈侯郑伯于稷以成宋乱【左传曰宋殇公立十年十一战民不堪命孔父嘉为司马督为太宰杀孔父弑殇公召庄公于郑而立之以郜大鼎赂公齐陈郑皆有赂故遂相宋公防稷以成宋乱为赂故也杜氏曰稷宋地胡氏曰春秋列防未有言其所为者独此与襄公末年防于澶渊各书其事督弑殇般弑景皆天下大恶一则受宋赂而立华氏一则谋宋灾而不讨弑君之贼也张氏曰四国之君若能奉天讨如隠四年之诛州吁则其乱不得成矣鲁桓弑隠方以类合三国党恶谋以贿行相与定宋冯立华督而相之反易天常者得以肆志所以直书成乱深着四国之罪永嘉吕氏曰不书以成宋乱则稷之防疑于谋讨督不书宋灾故则澶渊之防疑于谋讨蔡直书其所为而后是非善恶之实着】
　　夏
　　四月
　　取郜大鼎于宋
　　戊申纳于大庙【谷梁传曰桓内弑其君外成人之乱受赂而退以事其祖周公弗受也杜氏曰大庙周公庙也程子曰四国成宋乱而宋以鼎赂鲁鲁取成乱之赂噐置于周公庙周公其飨之乎髙邮孙氏曰鼎自宋得之然鼎之成自郜也不啻和氏之璧是也】
　　秋
　　七月
　　纪侯来朝【纪左作杞程子曰凡杞称侯者皆当为纪杞爵非侯文误也及纪侯大去其国之后不复称侯矣○胡氏曰齐欲灭纪纪求鲁为之主非为桓立而朝之也澄曰齐谋并纪而郑助之纪国小弱为齐郑所谋度不能自存以鲁与齐郑睦故来朝鲁将求庇焉然鲁桓内负弑逆之恶而外党弑逆之贼灭天理之人也于所厚者薄无所不薄矣又何能庇婚姻之微国哉】蔡侯郑伯防于邓【左传曰始惧楚也杜氏曰颍川召陵县西南有邓城胡氏曰其地以国邓亦与焉楚自西周已为中国之患宣王葢尝命将南征矣及周东迁僣号称王冯陵江汉此三国者地与之邻是以惧也其后卒灭邓虏蔡侯而郑以王室懿亲为之服役终春秋之世圣人盖伤之也髙氏曰左氏以为惧楚时楚虽已僣号尚未入侵中国何为而先自惧乎隠四年蔡与宋陈鲁伐郑十年又与宋卫伐郑其积怨未解今郑与齐宋鲁陈皆释去前憾故蔡与郑于是始平于邓也然至四年而蔡人复従王伐郑则此防亦不足恃邓嬴姓侯国也】
　　九月
　　入杞【程子曰将卑师少外则称入内则止曰入某伐某髙氏曰以滕纪皆来朝而杞独不至故也此年入杞八年伐邾夫桓弑君莫入莫伐而已乃入人伐人是使天下共蒙其耻也】公及戎盟于唐【左传曰修旧好也澄曰旧好隠公二年盟唐之好也然隠公因戎之请盟至再而后与之盟今戎不请盟而桓及之盟葢与及郑盟越之意同以已之负大恶而欲结好以自固无间于内外也】
　　冬
　　公至自唐【程子曰君出而书至者有三告庙也过时也危之也桓公弑立尝与郑齐陈防矣皆同为不义及逺与戎盟故危之而书至戎若不如三国之党恶则讨之矣是以为桓危之也讨贼天下之大义戎或能知也张子曰春秋主鲁何乃欲戎之讨鲁君乎葢圣人初未尝以主鲁而废拯救三纲之心也程子之传精矣澄曰春秋书鲁君之出而告至自此始古者诸侯出归必朝于庙此亦常事不当书其书者有意也桓公弑君簒立周失其纪天下无伯列国诸侯无有知义者庶几求诸野乎使戎能如陈侯之于州吁则诸夏有所不如矣程子所谓危之者邪髙邮孙氏曰春秋书至者皆至其所出之事以地至者四此年公至自唐十七年公至自谷定八年公至自瓦十年夏公至自夹谷四处尔赵子以为鲁地则至自地是也】
　　【经书月五书日二大衍厯正月壬寅小戊申七日癸亥冬至二月辛未大三月辛丑小四月庚午大五月庚子大经四月戊申在此月六月庚午小七月己亥大八月己巳小九月戊戌大丙寅处暑闰月戊辰小十月丁酉大丁酉秋分十一月丁夘小丁卯霜降十二月丙申大长厯戊申正月八日四月戊申亦在五月】
　　三年【壬申桓王十一年○蔡桓六○曺桓四十八○卫宣十○晋哀九○郑荘三十五○陈桓三十六○杞武四十二○宋庄公冯元年○齐僖二十二○秦宁七○楚武三十二】
　　春
　　口正月【桓之经自三年至八年十一年至十七年春首月不书王皆文阙胡氏曰以为阙文安得一公之一十四年皆阙永嘉吕氏曰春秋授诸弟子其传之也岂能无脱文哉桓不书王十四不书秋冬二以是知桓公之春秋多阙或曰桓无王明天讨不加也然桓宣二公皆簒弑皆天讨不加宣未尝无王而桓独无王圣人用法何乃如是之异况当时诸侯以簒弑得国者非独一桓公也何以不去王乎若实以桓公无王而不书王则当始末尽然又奚元年二年十年末年书王乎】公防齐侯于嬴【嬴之防葢求昏于齐也以国君娶夫人不由媒介而自徃求焉非礼也杜氏曰嬴齐邑今泰山嬴县】
　　夏
　　齐侯卫侯胥命于蒲【刘氏曰齐太公之后东州之侯卫康叔之后西州之侯胥命相命也古者方伯州牧命于天子诸侯自相命非也髙氏曰胥命者何相推为牧伯也张氏曰齐卫欲私天下之权于已必求势力之均者相逊相先乃敢专之蒲之胥命正齐桓非命伯而专征之始也朱子曰齐卫胥命于蒲相命为伯也齐魏防于浊泽以相王相命为王也齐致西帝于秦秦致东帝于齐相命为帝也澄谓齐卫之相命为伯犹汉末朝命不行于天下而州牧表某人为某州牧也杜氏曰蒲卫地在陈留长垣县西南】
　　六月
　　公防纪侯于郕【纪左作杞○纪忧齐郑之图已而求庇于鲁公因其来朝而遂与之防也髙氏曰纪惧齐亲鲁郕亦然】
　　秋
　　七月
　　壬辰朔日有食之既【谷梁传曰言日言朔食正朔也公羊传曰既尽也程子曰食尽为异大也髙氏曰经书日食三十六而食之既者二此年与宣八年秋七月也】
　　公子翚如齐逆女【公不亲逆而使卿逆啖氏曰以公子尤不可也胡氏曰娶妻必亲逆礼之正也若夫邦君以爵则有尊卑以国则有小大以道途则有逺迩或迎之于其国或迎之于境上或迎之于所舘礼之节也纪侯于鲁以小大言则亲之者也而使履緰来鲁侯于齐以逺迩言则亲之者也而使公子翚徃是不重大昏之礼失其节矣故书】
　　九月
　　齐侯送姜氏于讙【左传曰凡公女嫁于敌国姊妹则上卿送之公子则下卿送之于大国虽公子亦上卿送之于天子则诸卿皆行公不自送于小国则上大夫送之公羊传曰诸侯越境送女非礼也澄曰鲁桓不亲迎故齐侯逺送其女至于鲁之境按士昏礼父之送女也不下堂况国君之尊送女出境礼之所无也杜氏曰讙鲁地济北蛇丘县有下讙亭】
　　公防齐侯于讙【齐僖送其女至讙而鲁桓亲徃受之非礼故书或者乃谓诸侯不出疆亲迎但当迎之于其舘果若是则鲁为得礼何以讥张氏曰齐僖爱其女越境送之鲁桓之出不为亲迎而为齐侯在讙特徃防之僖之送桓之防皆非礼也】
　　夫人姜氏至自齐【谷梁传曰其不言翚之以来何也公亲受之于齐侯也孙氏曰此齐侯送姜氏公受之于讙也受姜氏于讙不以讙至者不与公受于讙也故书至自齐以正其义】
　　冬
　　齐侯使其弟年来聘【左传曰致夫人也杜氏曰女出嫁又使大夫随加聘问在鲁而出则曰致女在他国而来则摠曰聘澄曰齐侯亲送女至鲁境归未几又使贵介弟致之见其爱女之至情之私非礼之正也】
　　有年【谷梁传曰五谷皆熟为有年公羊传曰有年仅有年也大有年大丰年也何氏曰宣十六年大有年谓五谷皆大成熟此有年谓五谷多少皆有不能大成熟程子曰人事顺于下则天气和于上桓弑君逆理天地之气为之谬戾今乃有年故书其异髙邮孙氏曰春秋二百四十二年而书有年大有年者二而已其一桓公其一宣公桓宣大恶行何道而有年乎书有者不宜有也经书月四书日一大衍厯正月丙寅小戊辰冬至二月乙未大三月乙丑小四月甲午大五月甲子小六月癸巳大七月癸亥小八月壬辰大朔日食经书七月壬辰朔食盖闰差故尔九月壬戌小十月辛夘大十一月辛酉小十二月庚寅大】
　　四年【癸酉桓王十二年○蔡桓七○曺桓四十九○卫宣十一○晋小子侯元年○郑庄三十六○陈桓三十七○杞武四十三○宋荘二○齐僖二十三○秦宁八○楚武三十三】
　　春
　　□正月
　　公狩于郎【啖氏曰搜狩常事不书非时及越礼则书张氏曰狩者冬猎之名当用夏时之仲冬周正月乃其时也国之搜狩自有常处郑之原圃秦之具囿鲁之大野乃田狩之地今不于常所而逺涉郎地所以讥也】
　　夏
　　天王使宰渠伯纠来聘【左传曰父在故名澄曰天王桓王也宰冡宰渠邑伯爵纠名也天子之卿六命当书邑爵而不名此书名者葢父在而子袭其邑爵世其官故于爵之下特书其名以见其为有父也若父在而子未袭其邑爵与官但摄父之职而行事则例当如下年书仍叔之子】
　　□
　　□□
　　□
　　□□【杜氏曰不书秋冬首月文阙孙氏曰脱二时七年同此】
　　【经书月一书日无大衍厯正月庚申大癸酉冬至二月庚寅小三月己未大四月己丑小五月戊午大六月戊子小七月丁巳大八月丁亥小九月丙辰大十月丙戌小十一月乙夘大十二月乙酉大】
　　五年【甲戌桓王十三年○蔡桓八○曺桓五十○卫宣十二○晋小子二○郑庄三十七○陈桓三十八卒○杞武四十四○宋庄三○齐僖二十四○秦宁九○楚武三十四】
　　春
　　□正月
　　甲戌【陆氏曰此下文脱程子刘氏义同】
　　己丑陈侯鲍卒【左传曰陈乱文公子仲杀太子免而代之澄曰鲍陈桓公也在位三十八年佗桓公庶弟免桓公太子也】
　　夏
　　齐侯郑伯如纪【左传曰齐郑朝于纪欲以袭之纪人知之赵氏曰外相如不书凡书皆讥也常山刘氏曰外诸侯相如唯此年齐侯郑伯如纪及州公如曺澄曰如纪者朝于纪也凡国君来朝鲁则称朝徃朝他国则称如内外辞也诸侯相朝虽有其礼然春秋之时小役大弱役彊彊大之国必不徃朝小弱之国虽敌体之国亦不相朝唯小弱者必须徃朝于彊大葢畏之也事之也齐郑大且彊纪小而弱乃以彊大而朝小弱葢借朝之名以徃纪而实欲以兵袭取其国纪素知齐郑之图已故觉其谋而齐郑之诈不得以行外相如不书此特书者恶齐郑之诈也张氏曰春秋之初齐僖郑庄皆小人之雄合谋同心以吞噬小国为事自隠二年石门之盟至桓十一年恶曺之盟二十年之间二国为一伐宋取郜防入郕入许今又相与谋纪自二君如纪之后纪侯多为计以谋自免于难而卒不能止齐郑贪噬之心至庄五年纪季以酅入于齐纪侯去国然后快于心小国困于强暴二君之罪居多澄按许近于郑纪近于齐郑欲得许与齐同谋之而卒得许齐欲得纪与郑同谋之而卒得纪】
　　天王使仍叔之子来聘【仍谷作佸○公羊传曰父老子代従政也谷梁传曰父在子代仕之辞也程子曰古之授任称其才徳士无世官周衰官人以世故卿大夫之子代其父任事仍叔受命来聘而使其子代行也澄曰仍氏叔字此天子四命之大夫称氏称字者也】塟陈桓公【不书月史失之盖陈佗簒立而塟之也】
　　城祝丘【杜氏曰齐郑将袭纪故髙氏曰祝丘齐鲁两境上邑齐将袭纪公欲助纪而畏齐故城此以备陆氏曰讥不时】
　　秋
　　蔡人卫人陈人从王伐郑【左传曰王夺郑伯政郑伯不朝王以诸侯伐郑郑伯御之战于繻葛王卒大败公羊传曰从王正也啖氏曰不言防及臣从君之辞也永嘉陈氏曰春秋之法有天子在则其诸侯称人有诸侯在则其大夫称人王师不书书伐郑郑不服也伐郑不服而后王命不行于天下东周之不竞郑庄为之也】
　　大雩【左传曰书不时也凡祀龙见而雩过则书孙氏曰雩求雨之祭建巳之月常祀也故经无六月雩建午建申之月非常则书谓之大者雩于上帝也程子曰雩于上帝用盛乐也诸侯雩于境内之山川尔成王尊周公赐鲁重祭得郊禘大雩成王之赐鲁公之受皆失也故夫子曰鲁之郊禘非礼也周公其衰矣大雩嵗之常祀不皆书因其非时则书之郊禘亦因事而书刘氏曰其言大何非诸侯之雩也説者皆曰成王赐鲁天子礼乐礼有天子诸侯之别自伏羲以来未之有改成王者周之盛王也其惑于鲁之有天子礼乐殆周之末王赐之非成王矣昔者鲁惠公使宰让请郊庙之礼于天子天子使史角徃惠公止之其后在鲁实始为墨翟之学使成王之世而鲁已郊则惠公奚请澄按刘氏此説葢欲为成王解说过举之非而已近儒亦有颇宗其説者实则不然当从程子之説为正所引惠公使宰让请郊庙之礼今载在通鉴外纪其言厐诞无稽刘侍读学虽极博择则未精不免时有信竒好异之癖倘使天子之礼诸侯可以请时王可以赐则春秋时强僣之国挟势援例请之者多矣何独鲁惠能请而他国不敢请乎陆阳李氏曰外纪所据乃姓氏杂书其出又在戴记之后不足引以为证】
　　螽【螽公作后皆同○公羊传曰记灾也程子曰螽蝗也既旱又蝗】
　　冬
　　州公如曹【左传曰淳于公如曹度其国危遂不复杜氏曰淳于州国所都城阳淳于县也程子曰州公不能保其国去如曹澄曰州姜姓公爵此人君之失国者与纪侯大去其国同但州君之去国则有所如纪君之去国则无所如尔凡国君如他国者皆朝也以畿内八命之公而朝畿外七命之伯葢其国危亡将寄托于曹假朝礼以行实则奔也曹姬姓武王封其弟振铎于定陶为曹国张氏曰曹国汉属济隂郡在唐为曹州今兴仁府济隂县州称公与祭公同则州必畿内之地河内州县也左传乃云淳于公杜氏云城阳淳于县昭元年传云城淳于或云因州公不反国为纪所并遂以淳于为都未详孰是】
　　【经书月一书日二大衍厯正月乙卯小己卯冬至甲戌二十日二月甲申大经正月己丑在此月三月甲寅小四月癸未大五月癸丑小六月壬午大辛亥小满闰月壬子小七月辛巳大旦日夏至八月辛亥小九月庚辰大十月庚戌小十一月己亥大十二月己酉小长厯正月甲申朔内无甲戌己丑正月六日】
　　六年【乙亥桓王十四年○蔡桓九○曹桓五十一○卫宣十三○晋小子三○郑庄三十八○陈厉公跃元年○杞武四十五○宋庄四○齐僖二十五○秦宁十○楚武三十五】
　　春
　　□正月
　　寔来【寔王朝一命之下士故称名无王命而私交故但书曰来而不言其事也与隠元年祭伯来义同】
　　夏
　　四月
　　公防纪侯于成【成谷作郕○左传曰纪来谘谋齐难也杜氏曰成鲁地在泰山钜平县东南张氏曰此与书二年朝三年防郕同防】
　　秋
　　八月
　　壬午大阅【张氏曰失时僣礼故书以讥澄曰天子因四时之田而教民以武事春曰振旅夏曰茇舍秋曰治兵三时所教其法皆畧惟仲冬教大阅则其坐作进退击刺真如战阵以仲冬之事行于季夏非其时也且大阅者天子之礼非诸侯之所得行为其僣礼故因失时而书之以着其僣与上年僣大雩义同】
　　蔡人杀陈佗【程子曰陈厉公蔡人也故蔡桓侯杀佗而立厉公桓侯杀佗实以私也而书蔡人同于讨贼之例见讨贼者众人之公也澄曰蔡称人讨贼辞也陈不能讨而蔡能讨之故以讨贼之义归之蔡簒弑之贼人人得而杀之也陈佗簒立既桓公陈人君之亦已逾年矣然簒贼非可称君故名而不爵凡簒贼而称君者见本国之臣子与邻国之君臣皆不能讨而成之为君也苟有一人能明讨贼之义则名之为贼而不成之为君矣卫人杀州吁齐人杀无知蔡人杀陈佗是也】
　　九月
　　丁卯子同生【公羊传曰喜有正也左传曰以太子生之礼举之谷梁传曰疑故志之澄按有正者谓嫡夫人生适长子也春秋十二公如文公如成公皆嫡夫人之嫡长子其生也何以不书凡国君世子生则必举以世子生之礼此常事尔唐赵氏最善説春秋亦不过从左氏而曰太子生多矣书子同礼备故也余公皆不备礼记其是以着其非然据经但书子同生何以见其礼之备与不备盖惟谷梁传得圣人之意夫世适之生国统所系而同之母文姜其后与齐襄滛乱同既立为君矣犹不能制其母故时人有疑同为齐侯之子者今考之经鲁桓公三年九月文姜归鲁至十八年正月始与桓公偕如齐其间十五年文姜在鲁未尝适齐而子同之生在桓公六年之九月则同为鲁桓之子而非齐襄之子也明矣桓公十八年文姜始如齐而通于齐襄其时同之生已十有三年矣明年为鲁庄公元年文姜逊于齐二年冬防齐侯于禚四年春飨齐侯于祝丘五年夏如齐师七年春防齐侯于防冬防齐侯于谷八年冬齐侯被弑文姜滛乱放荡其恶播扬在此八年之内子同生之时未有此恶行也人见文姜后来之滛乱故当时有疑之者夫子志子同之生表其非齐侯之子而使后世无疑也此谷梁氏所谓疑故志之者欤齐之诗人刺鲁庄公不能防闲其母其诗乃曰展我甥兮诗人微意亦为鲁庄解释当时之诬谤作此诗者君子人也况圣人视鲁为父母邦宁不思为鲁君辨白诬谤之疑乎故以大公至正之直笔寓别嫌明微之深意辞简而义逺真如化工焉髙氏曰昏礼者上以事宗庙下以继后世也人疑庄公为齐侯之子审如所疑则周公之祀不传于鲁鲁之子孙乃齐之子孙岂不悖哉襄公文姜之滛乱葢在同生之后当同之生齐鲁未尝乱也谨子同之生月日则以庙祀世系之重在此故特书之使国统着明不书其生则其事不见此之谓微而显沙随程氏曰文姜滛在桓公既卒之后子同之生无嫌也所以辨猗嗟之刺着明国统也薛氏曰谨庄公之生决天下之疑也】
　　冬
　　纪侯来朝【左氏曰请王命以求成于齐公告不能杜氏曰纪微弱不能自通于天子欲因公以请王命公无宠于王故告不能澄曰齐祸迫矣纪侯仆仆防鲁朝鲁多方求自全之计而卒不能全上无明王贤伯而彊大肆意以吞噬小弱哀哉】
　　【经书月四书日二大衍歴正月戊寅大甲申冬至二月戊申小三月丁丑大四月丁未大五月丁丑小六月丙午大七月丙子小八月乙巳大九月乙亥小经八月壬午在此月十月甲辰大经九月丁卯在此月十一月甲戌小十二月癸卯大长厯壬午八月八日丁卯九月二十四】
　　七年【丙子桓王十五年○蔡桓十○曹桓五十二○卫宣十四○晋小子四○郑庄三十九○陈厉二○武四十六○宋庄五○齐僖二十六○秦宁十一○楚武三十六】
　　春
　　□二月
　　己亥焚咸丘【杜氏曰焚火田也咸丘鲁地髙平钜野县南有咸亭程子曰古者昆虫蛰而后火田去莽翳以逐禽兽非竭山林而焚之也澄曰周之二月夏之十二月昆虫未出固可用火然古礼将有田事则先焚莱此不当田狩之月而火田又咸丘非狩地故讥】
　　夏
　　谷伯绥来朝
　　邓侯吾离来朝【杜氏曰谷国在南乡筑阳县北张氏曰今属襄阳府谷城县邓今之邓州澄曰二国之君皆称名者失地之君也两书朝特见之朝不同日也按二国去鲁絶逺葢以失国寄寓他国与鲁相近故因来朝鲁也】
　　□
　　□□
　　□
　　□□【阙秋冬义见四年】
　　【经书月一书日一大衍厯正月癸酉小己丑冬至二月壬寅大三月壬申小经二月己亥在此月四月辛丑大五月辛未小六月庚子大七月庚午小八月己亥大九月己巳小十月戊戌大十一月戊辰小十二月丁酉大长厯是年闰十二月己亥二月二十八日】
　　八年【丁丑桓王十六年○蔡桓十一○曹桓五十三○卫宣十五○晋侯缗元年○郑庄四十○陈厉三○杞武四十七○宋庄六○齐僖二十七○秦宁十二○楚武三十七】
　　春
　　□正月
　　己卯烝【公羊传曰烝冬祭也常事不书此何以书讥亟也程子曰冬烝非过也书之以见五月又烝为非礼赵氏曰周虽以建子为正祭祀则用夏时本月凡四时之祭皆用孟月若有故及日不吉即用仲月正月烝则夏之仲冬也】
　　天王使家父来聘【杜氏曰家氏父字澄曰此王朝大夫之四命称氏称字者】
　　夏
　　五月
　　丁丑烝【建子之月已烝矣建辰之月又再烝焉于春季而行冬祭非其时非其礼也程子曰非时复烝者必以前烝为不备也黩乱甚矣】
　　秋
　　伐邾【将卑师少】
　　冬
　　十月
　　雨雪【雨去声○程子曰建酉之月未霜而雨雪书异也】
　　祭公来遂逆王后于纪【祭则界切○祭国公爵王朝八命之公或是隠元年之祭伯进爵为公或是伯之子或是二人国邑同而爵异不可详也祭公本受王命逆后于纪而私行先至于鲁故先书来而以其正事为遂事齐侯之遂伐楚公子结之遂及齐侯宋公盟并同此例程子曰祭公受命逆后而至鲁先行私礼以逆后为遂事不防王命也赵氏曰遂逆者讥不躬白于王孙氏曰桓王娶后于纪命鲁主之故祭公来谋逆后之期既谋之则当复命天子天子命之逆则逆之不可专也祭公不复命于王专逆后于纪故曰遂或曰士昬礼纳征之后行请期之礼归期有定日而后亲逆重昏礼也天子之尊虽与士礼不同然亦必先知女归之期而后可徃逆也鲁媒纪女为王后葢已先报可于王矣虽已报可而未知纪国归女之日王遽遣祭公徃逆祭公不知其期故过鲁问期而后徃纪徃纪逆后者王命也过鲁问期者非王命也故春秋书法如此鲁为媒而不报归女之期于王鲁之慢也王未知后之归期而遽然遣使徃逆王之轻也祭公无王命而私过鲁问期祭公之专也参讥之公羊传以为祭公此来方是使鲁为媒若可则就徃逆果如此则轻遽尤甚疑不然也澄按此经程子一义赵孙一义或説与赵孙又微有不同今兼存之】
　　【经书月五书日二大衍歴正月丁卯大己卯十三日甲午冬至二月丁酉小乙丑大寒三月丙寅大乙未雨水闰月丙申小四月乙丑大丙寅春分五月乙未小六月甲子大经五月丁丑在此月七月甲午小八月癸亥大九月癸己小十月壬戌大十一月壬辰大十二月辛酉小长厯己卯正月十四日丁丑五月十四日】
　　九年【戊寅桓王十七年○蔡桓十二○曹桓五十四○卫宣十六○晋缗二○郑庄四十一○陈厉四○杞靖公元年○宋庄七○齐僖二十八○秦出子元年○楚武三十八】
　　春
　　纪季姜归于京师【纪季姜即祭公所逆纪国之女为桓王后者京师天子所居也上年祭公徃逆称王后者主王朝而言之也今归京师称季姜者主纪而言之也鲁为之媒故书】
　　夏
　　四月
　　秋
　　七月
　　冬
　　曹伯使其世子射姑来朝【射音亦又音夜○曹伯欲朝鲁有疾不能行乃使其世子代已行礼按周官言世子以皮币继小国之君则世子固有摄君行礼之时然必王朝大朝觐大防同诸侯皆徃而已独有疾则不得已而命世子摄行今曹之朝鲁非甚急之务不可缺之礼也君既有疾则不行可也而乃遣其世子摄君父以来是果不可以已乎】
　　【经书月二书日无大衍厯正月辛卯大庚子冬至二月辛酉小三月庚寅大四月庚申小五月己丑大六月己未小七月戊子大八月戊午小九月丁亥大十月丁巳小十一月丙戌大十二月丙辰小】
　　十年【己卯桓王十八年○蔡桓十三○曹桓五十五卒○卫宣十七○晋缗三○郑庄四十二○陈厉五○杞靖二○宋庄八○齐僖二十九○秦出子二○楚武三十九】
　　春
　　王正月
　　庚申曹伯终生卒【终生曹桓公也在位五十五年世子射姑嗣是为庄公】
　　夏
　　五月
　　葬曹桓公
　　秋
　　公防卫侯于桃丘弗遇【杜氏曰桃丘卫地济北东阿县东南有桃城卫侯与公为防期中背公更与齐郑故公独徃而不相遇也】
　　冬
　　十有二月
　　丙午齐侯卫侯郑伯来战于郎【常山刘氏曰春秋之中诸侯加兵于鲁者为不少矣而未有书来战者此不言侵伐而以来战为文则彼曲我直其义坦然经书月三书日二大衍厯正月乙酉大乙巳冬至二月乙卯小经正月庚申在此月三月甲申大四月甲寅大五月甲申小六月癸丑大七月癸未小八月壬子大九月壬午小十月辛亥大十一月辛巳小己酉霜降闰月庚戌大十二月庚辰小旦日小雪丙午二十七长歴庚申正月六日】
　　十有一年【庚辰桓王十九年○蔡桓十四○曹庄公射姑元年○卫宣十八○晋缗四○郑庄四十三卒○陈厉六○杞靖三○宋庄九○齐僖三十○秦出子三○楚武四十○】
　　春
　　□正月
　　齐人卫人郑人盟于恶曹【上年十二月三国之君来战于郎而今年之正月三君又使从行之大夫相与结盟以固其交永嘉陈氏曰有君在则大夫降称人胡氏曰三国既为郎之战又固党而为此盟】
　　夏
　　五月
　　癸未郑伯寤生卒【寤生郑庄公也在位四十三年世子忽嗣是为昭公髙氏曰昭公不终于位五世兵革不息自入春秋考庄公之心虑知其积非必有余殃矣】
　　秋
　　七月
　　郑庄公【髙氏曰郑忽既立不待五月而其父】
　　九月
　　宋人执郑祭仲【祭侧界切○祭氏仲字诸侯之卿四命命于天子者如宋国之孔父也郑庄公娶邓防生忽立为世子宋雍氏纳女于郑庄公生突庄公卒雍氏欲立其出而雍氏宗有宠于宋庄公冯宋公诱祭仲而执之曰不立突将死祭仲乃以突归郑而立之为君陆氏曰执大夫例称人诸国大夫王赐之畿内邑为号令归国者皆书族书字同于王大夫郑祭仲鲁单伯陈女叔是也】
　　突归于郑【突不系国庶孽簒立者也自宋而归于郑归易辞也自外入内以簒夺世嫡事之难也而今则易者祭仲挈之以归而立之故易也】
　　郑忽出奔卫【忽系之郑正也郑忽以世子嗣位既其父君郑厯五月矣出奔而不称子位未定也百官总已以聴命于祭仲祭仲既立突而不君忽则忽无其位矣】
　　柔防宋公陈侯蔡叔盟于折【折之设切又音舌○柔鲁再命之大夫蔡叔蔡侯之弟摄君者凡诸侯之弟摄君则称字大夫防诸侯自此始张氏曰自去年鲁与齐卫郑为讐至今年桓公欲合党以敌之于是结宋与陈蔡要言防血初无忠信诚慤相与之心又以大夫盟宋公陈侯故不足恃以久而桓公又与宋公屡防求以补前之失坚突之合也】
　　公防宋公于夫钟【夫音扶钟公作童杜氏曰夫钟郕地】
　　冬
　　十有二月
　　公防宋公于阚【阚口暂切○杜氏曰阚鲁地在东平须昌县东南】
　　【经书月五书日一大衍厯正月己酉大庚戌冬至二月己卯小三月戊申大四月戊寅小五月丁未大六月丁丑小经五月癸未在此月七月丙午大八月丙子大九月丙午小十月乙亥大十一月乙巳小十二月甲戌大长厯是年闰正月】
　　十有二年【辛巳桓王二十年○蔡桓十五○曹庄二○卫宣十九卒○晋缗五○郑厉公突元年○陈厉七卒○杞靖四○宋庄十○齐僖三十一○秦出子四○楚武　十一○】
　　春
　　□正月
　　夏
　　六月
　　壬寅公防纪侯莒子盟于曲池【纪左作杞曲池公作敺蛇○纪为齐难危急甚矣鲁桓切切为纪谋故屡防齐而大国无与同心者此防也仅能与小弱之莒偕其不能为助而无救于纪之亡也葢可知矣杜氏曰曲池鲁地鲁国汶阳县北有曲水亭】
　　秋
　　七月
　　丁亥公防宋公燕人盟于谷丘【杜氏曰燕人南燕大夫谷丘宋地张氏曰南燕姞姓国汉属东郡今滑州昨城县谷丘在今应天府谷熟县澄曰南燕大夫一命固当称人或是再命称名之大夫以鲁侯宋公二君在故降而称人也左氏以此盟为鲁欲平宋郑杜氏云宋多责赂于郑郑人不堪葢宋纳郑突多责其赂于郑郑不能偿鲁桓郑庄前此本有战郎之怨郑庄既卒而突得国突见鲁宋数数盟防将谓其相得也故释前怨而通好于鲁欲借鲁以杀宋之赂鲁桓郑厉皆簒贼也以气类合故欲为郑祈恳于宋以杀其赂然此盟必是鲁宋燕三国别有他事相要约非为郑赂之事盟也因是盟与宋公相见而为郑致请焉尔宋未尝许纳故以后鲁桓又与宋防至再至三也】
　　八月
　　壬辰陈侯跃卒【跃陈厉公也在位七年子完不嗣其弟林立是为庄公不书鲁不防也】
　　公防宋公于虗【虚去于切公作郊○杜氏曰虚宋地髙氏曰宋益疎公而公强従之不已祗自辱也】
　　冬
　　十有一月
　　公防宋公于【左传曰宋成未可知也故既防于虚又防于张氏曰虚皆宋地盖桓公欲成宋之急而屈已连徃宋地与之为防故春秋详书以讥之髙氏曰公六出与宋防不惮屈辱力为郑请公为郑而数出防宋宋公亦为求赂而数与公防皆非为国为民其罪均尔】丙戌公防郑伯盟于武父【左传曰宋公辞平故与郑伯盟于武父遂帅师而伐宋杜氏曰武父郑地陈留济阳县东北有武父城髙氏曰公自还遽防郑伯而谋伐之夫宋郑之事公何预焉而同恶相济一至于此澄曰宋公贪得郑赂之多而不许鲁桓之请郑厉遂忘宋立已之恩与鲁结党将为同伐之举鲁桓亦弃屡防屡盟之好乃与旧怨之郑结盟而与旧好之宋为仇交道之翻覆不常在匹夫犹不可况国君乎吕氏曰是年书盟防之数如此见诸侯无王放恣之极也襄陵许氏曰王迹既熄伯统未兴诸侯自擅无所禀命观隠十年见兵革之乱也桓十一年十二年见盟防之乱也伯统兴则诸侯有所一无复此乱矣是以君子不得已而与桓文】丙戌卫侯晋卒【谷梁传曰再称日决日义也范氏曰明二事皆当日也孙氏曰经未有一日而再书者书丙戌羡文也澄按盟当书日卒亦当书日若史文有阙则无如之何卫侯之卒与上武父之盟同日不再书丙戌则恐后人不知卫侯之以是日卒也疑非羡文盖谷梁疑是晋卫宣公也在位十九年子朔立是为惠公】
　　十有二月
　　及郑师伐宋
　　丁未战于宋【将皆微者而郑用重师战于宋鲁郑曲而宋直与来战于郎同义张氏曰郑突借宋之力以簒国宋人责赂则背之而结鲁鲁桓为突比与宋防及宋辞平鲁不反已遽然连郑以伐之故书及郑师伐宋罪鲁郑也胡氏曰来战者罪在彼战于郎是也徃战者罪在内战于宋是也】
　　【经书月五书日六大衍厯正月甲辰小乙卯冬至二月癸酉大三月癸卯小四月壬申大五月壬寅小六月辛未大七月辛丑小经六月壬寅在此月八月庚午大经七月丁亥在此月壬辰二十三日九月庚子小十月己巳大经十一月两书丙戌皆在此月十一月己亥小经十二月丁未在此月十二月戊辰大长厯壬寅六月二日丁亥七月十八日壬长不在八月在七月二十三日丙戌十一月十八日丁未十二月十日】
　　十有三年【壬午桓王二十一年○蔡桓十六○曹庄三○卫惠公朔元年○晋缗六○郑厉二○陈庄公林元年○杞靖五○宋庄十一○齐僖三十二○秦出子五○楚武四十二】
　　春
　　□二月
　　公防纪侯郑伯【公先与纪郑防而后与齐宋卫燕战者葢齐连三国之兵将以灭纪纪知之而求援于鲁鲁侯乃偕郑伯先至纪相防以待齐兵之至及四国兵至而遂与之战也】己巳及齐侯宋公卫侯燕人战齐师宋师卫师燕师败绩【谷梁传曰战称人败称师重众也其不地于纪也赵氏曰内兵以纪为主外兵以齐为主盖齐以三国之师伐纪欲灭之公与郑救之而胜也澄曰昔郑庄助齐谋纪者也鲁桓数数为郑防宋继又同郑伐宋郑厉徳鲁故助鲁救纪而反其父之所为沙随程氏曰齐有灭纪之志合四国之兵以临之今一战而胜故终公之世而纪不亡或谓纪侯不当主于鲁桓郑厉且溺人近死何暇论援者之贤否乎卫朔以谗得国又背殡即戎不以义举罪不容于诛矣杜氏曰卫宣公未惠公称侯以接隣国襄陵许氏曰赵氏谓凡诸侯在丧而有境外之事以丧行者称子以吉行者称爵志恶之浅深也】
　　三月
　　卫宣公【张氏曰方与卫战徃防其怨不废义也澄按二月己巳之战齐纪为敌怨卫助齐灭纪鲁为纪御齐鲁卫非敌怨也故不废防之礼】
　　夏
　　大水
　　秋
　　七月
　　冬
　　十月
　　【经书月四书日一大衍歴正月戊戌大辛酉冬至二月戊辰小经己巳二日三月丁酉大四月丁卯小五月丙申大六月丙寅小七月乙未大癸亥夏至闰月乙丑小八月甲午大甲午大暑九月甲子小十月癸巳大十一月癸亥小十二月壬辰大长歴是年闰正月二月无己巳】
　　十有四年【癸未桓王二十二年○蔡桓十七○曹庄四○卫惠二○晋缗七○郑厉三○陈庄二○杞靖六○宋庄十二○齐僖三十三卒○秦出子六○楚武四十三】
　　春
　　□正月
　　公防郑伯于曹【前年鲁郑同救纪而败齐卫之师葢虞齐卫之报怨也故为防以谋之曹素与鲁恊故鲁防郑于其地杜氏曰为曹与防按左传但言曹人致饩其与防不与防不可知也】
　　无冰【何氏曰周之正月夏之十一月法当坚冰无冰者温也】
　　夏
　　五□【孙氏曰夏五无月者后人传之脱漏尔岂其旧史日月之有阙文而孔子不刋正之哉】郑伯使其弟语来盟【语谷作御○左传曰脩曹之防澄曰是年正月鲁郑二君防于曹而未盟故郑伯使弟语来鲁与公盟也使弟语与齐侯使弟年义同赵氏曰来盟彼欲之也不书其谁敌者也苏氏曰凡外大夫来盟于鲁内大夫涖盟于他国皆盟其君也程子曰使来盟盟前定矣与髙子不同胡氏曰来盟称使则前定之盟也其不称使如楚屈完齐髙子则权在二子盟不盟特未定也】
　　秋
　　八月
　　壬申御廪灾【君之在车与御者最相亲近故君所亲近之人谓之御御史御妻之类是也君所亲用之物亦谓之御后世所谓御食御书御药之类及此御廪是也御廪者以贮人君躬耕籍田之米专供宗庙之粢盛而不敢他用者灾天火也】
　　乙亥尝【谷梁传曰未易灾之余而尝不敬也孙氏曰尝秋祭也周八月夏六月也不时而尝与以灾之余而尝不恭甚矣澄曰不俟秋而先尝御廪灾才四日遽以灾余之米供粢盛匆遽苟简以毕事而已】
　　冬
　　十有二月
　　齐侯禄父卒【禄父僖公也在位三十三年世子诸儿嗣是为襄公】
　　宋人以齐人蔡人卫人陈人伐郑【公蔡人在卫人下○左传曰宋人以诸侯伐郑报宋之战也焚渠门及大逵伐东郊取牛首以大宫之椽归为卢门之椽张氏曰郑突赖宋之力得入簒国归而背其赂宋人因此与为仇讐鲁桓平之宋人不从郑遂与鲁伐宋为丁未之战宋以郑突入用其宠而背之且见伐积其忿怒乞师于齐秦陈卫盖师虽四国之赋而惟宋人之为聴比于平曰诸侯各帅其师以伐人者不同故书之赵氏曰凡不用我师而用彼师曰以言用齐蔡等兵而不自交锋也经书以者惟此与僖二十六年公以楚师伐齐取谷定四年蔡侯以呉子及楚人战于柏举三处而已柏举之战左氏所叙事并呉楚自战蔡不交锋下文呉入楚亦不言蔡师胡氏曰宋怨郑突之背已故以四国伐郑鲁怨齐人之侵已故以楚师伐齐蔡怨囊瓦之拘已故以吴子伐楚蔡弱于呉鲁弱于楚宋与蔡卫陈敌而弱于齐乃用其师故特书曰以经书月四书日二大衍歴正月壬戌小丙寅冬至二月辛夘大三月辛酉小四月庚寅大五月庚申小六月己丑大七月己未小八月戊子大九月戊午小经八月壬申乙亥在此月十月丁亥大十一月丁巳小十二月丙戌大经丁巳在十一月朔及明年正月二日长歴壬申八月十五日乙亥十八日丁巳十二月二日】
　　十有五年【甲申桓王二十三年崩○蔡桓十八○曹庄五○卫惠三○晋缗八○郑厉四○陈庄三○杞靖七○宋庄十三○齐庄公诸儿元年○秦武公元年○楚武四十四】
　　春
　　□二月
　　天王使家父来求车【左氏曰诸侯不贡车服天子不私求财澄曰家氏父字王朝四命之大夫古者诸侯有功天子赐之乗车诸侯九贡有常制无有以车供王室之用者车重器也天子可以之锡下诸侯不可以之贡上也使当贡之物诸侯不供而天子乏用犹不当遣使以私求况诸侯不当贡之物而可求乎哉】
　　三月
　　乙未天王崩【桓王也在位二十三年世子佗嗣是为庄王庄公三年始书葬】
　　夏
　　四月
　　己巳齐僖公
　　五月
　　郑伯突出奔蔡【左传曰祭仲专郑伯患之使其壻雍纠杀之将享诸郊雍姬知之以告祭仲杀雍纠尸诸周氏之汪厉公出奔蔡程子曰避祭仲而出非国人出之也澄按凡诸侯不生名失地则名啖氏曰君奔例名者言其失地非复诸侯也张氏曰国君失位书爵而不名者其位为未絶突以庶孽夺嫡初与权臣比而簒位又谋杀之为盗贼之计以自取亡书名絶之也髙氏曰前年蔡从宋伐郑突曷为出奔蔡曰宋人以蔡伐郑而蔡聴命焉蔡之于突实无憾】
　　郑世子忽复归于郑【复归者言复其位而归也张氏曰世子忽自十一年五月庄公卒而得位至九月奔卫五年于外乃得复归不从卫侯朔术之例称爵乃称世子者忽之所以得归者以其尝为世子也不称郑伯者以其不能君也故程子曰忽称世子本当嗣位不能保其位故不爵陆氏曰复归之正者莫过于郑忽】
　　许叔入于许【许叔许庄公之弟叔字也凡诸侯之弟贰君者例称字郑庄公以隠十一年入许许庄公奔卫郑悉有许之土地矣而使许叔居许东偏以奉其祭祀郑取许地逐许君使其君之弟摄君以奉宗庙而不得有其国是年突出忽归郑国乱许叔度郑之力不能与已争故自入其国而君之以恶入非以善归故书入而不书归也刘氏曰称入何难也何难焉郑乱而后入也】公防齐侯于艾【艾公作鄗谷作蒿○左传曰谋定许也张氏曰入许之役郑庄以壤地相接欲兼并之故纠合齐鲁之力而同伐既入之后齐鲁俱让而不受乃与郑人今郑既不能有则齐鲁遂为之谋以定许叔之位此许之所以复存也】
　　邾人牟人葛人来朝【来朝者国君也荒裔以号举君臣皆称人牟葛号举故其君称人邾附庸国当称名以其同于牟葛二国旅见故亦降从二国之例而称人也张氏曰牟国今登州牟平县葛古葛伯国今拱州宁陵县】
　　秋
　　九月
　　郑伯突入于栎【左传曰郑厉公因栎人杀檀伯而遂居栎张氏曰栎郑别都也在阳翟县今属颍昌府按春秋书郑伯突入于栎自此以后十七年髙渠弥弑昭公而立公子亹十八年齐人杀子亹祭仲逆郑子于陈而立之庄十四年郑傅瑕杀郑子及其二子而纳厉公厉公入忽亹仪之事皆不书昭十一年申无宇对楚子防曰郑庄公城栎而置子元焉使昭公不立盖大都耦国既入于栎则郑国之命已制于突与入其国无异忽亹仪之为君末矣不足纪也薛氏曰栎者郑之大都也入于栎将逼郑也郑忽反矣突因栎以有郑忽浸微而不见矣春秋着大都之害闵忽之不足以有立也胡氏曰制邑之死虢君京城之叛太叔皆庄公所亲戒也又城栎而寘子元何谋国之误卫有蒲戚而出献公楚有陈蔡不羮而叛弃疾厉公既入于栎则其国已复矣故夫子曰古者邑无百雉之城欲堕三都以张公室明强干弱枝以身使臂之义为来世鉴也襄陵许氏曰郑乱如此春秋弗志志突入栎而已语曰栎人实使郑子不得其位言邑国之大也忽不能制突使析郑而居之以生民心此乱根也】
　　冬
　　十有一月
　　公防宋公卫侯陈侯于袲伐郑【宋公卫侯上公有齐侯字袲昌氏切公作侈○左传曰防于袲谋伐郑将纳厉公也弗克而还谷梁传曰地而后伐疑辞也非其疑也胡氏曰昭公之与突是非邪正亦明矣然昭公虽正其才不足以君国复归于郑日以微弱厉公虽簒其智足以结四邻之援既入于栎日以强盛诸侯不顾是非而计其强弱始疑于辅正终变而与邪谷梁传所谓非其疑者非其疑于为义而果于为不义相与连兵动众纳簒国之公子也故书其防地而后言伐以讥也张氏曰鲁桓宋庄卫朔皆以不正得国其为突谋乃水流湿火就燥独陈侯疑之尔然寡不胜众所以疑而遂合也】
　　【经书月六书日二大衍歴正月丙辰大辛未冬至二月丙戌小三月乙卯大四月乙酉小经三月乙未在此月五月甲寅大经四月己巳在此月六月甲申小七月癸丑大八月癸未大九月癸丑小十月壬午大十一月壬子小十二月癸巳大长厯乙未三月十一日己巳四月十五日】
　　十有六年【乙酉庄王元年○蔡桓十九○曹庄六○卫惠四○晋缗九○郑厉五○昭公忽元年○陈庄四○杞靖八○宋庄十四○齐襄二○秦武二○楚武四十五】
　　春
　　□正月
　　公防宋公蔡侯卫侯于曹【左传曰谋伐郑也孙氏曰未能纳突故复防于此张氏曰于此又邀蔡党益张矣】
　　夏
　　四月
　　公防宋公卫侯陈侯蔡侯伐郑【杜氏曰蔡尝在卫上今序陈下葢后至吕氏曰防曹蔡先卫伐郑卫先蔡葢当时诸侯皆以一切强弱目前利害为先后不复用周班也胡氏曰王制诸侯之爵先后有序周官大司马设仪辨位以等邦国不可乱也春秋时伯者以意之向背为升降诸侯以势之强弱相上下蔡尝先卫今序陈下者先儒以为后至也以至之先后易其序是以利率人而不要诸礼也程子曰突善结诸侯故皆为之致力屡伐郑也张氏曰自郑突入国之后即比鲁而仇宋及其出奔乃能使鲁与宋自冬及夏悉力伐郑所谓善结也卫朔与母构兄奸恶之雄因同恶之合陵蔡而居其上当时王政不行伯者未作小人恃强众陵寡弱如此及桓文之兴而后少抑焉王氏曰突之未出也宋尝伐之既出也又求纳之始宋不和而公以郑伐宋及突既出而公与宋伐郑向也相戾之深今也相用之固岂无自而然哉盖以正继正礼之常诸侯无所求以乱易乱国之衅诸侯有所责故利其乱幸其危贪其贿党其邪自突入栎公与宋公三防诸侯而再伐郑无他焉贿故也】
　　秋
　　七月
　　公至自伐郑【公至亦常事书者皆讥也程子曰见其勤劳于郑突也孙氏曰助簒夺正逾时而返】
　　冬
　　城向【向失亮切○沙随程氏曰下书十一月而先书冬者非十月能毕工也郯氏曰下有十一月则此乃十月也纵是同月亦今之九月农功未毕不可兴役胡氏曰八月则妨田事九月则夺农收唯十月则依于诗礼合于传例十二月而城者时也十月十一月不时也】
　　十有一月
　　卫侯朔出奔齐【左传曰初卫宣公烝于夷姜生急子属诸右公子为之娶于齐而美公取之生寿及朔属寿于左公子夷姜缢宣姜与公子朔构急子公使诸齐使盗待诸萃将杀之寿子告之使行不可曰弃父之命恶用子矣有无父之国则可也及行饮以酒寿子载其旌以先盗杀之急子至曰我之求也彼何罪又杀之二公子怨惠公立公子黔牟惠公奔齐公羊传曰卫侯朔得罪于天子也张氏曰朔立已五年二公子逐之必因其陵蔑天子而后得以行其志公羊氏之説必有所本传所以庄六年王人子突救卫】
　　【经书月四书日无大衍歴正月辛亥小丙子冬至二月庚辰大三月庚戌小四月己夘大丙申春分闰月己酉小五月戊寅大旦日谷雨六月戊申小七月丁丑大八月丁未小九月丙子大十月丙午大十一月丙子小十二月乙巳大】
　　十有七年【丙戌庄王二年○蔡桓二十卒○曹庄七○卫惠五黔牟元年○晋缗十○郑厉六昭二○陈庄五○杞靖九○宋庄十五○齐襄三○秦武三○楚武四十六】
　　春
　　□正月【桓公十八年唯元年二年十年十八年嵗之首月书王九年嵗首书时不书月其余春之首月不书王者十三】
　　公防齐侯纪侯盟于黄【左传曰平齐纪且谋卫故也任氏曰公十三年防纪侯败齐师以益其怨今乃盟之岂足以释前憾乎张氏曰又欲纳朔一动而二失也杜氏曰黄齐地】二月
　　丙午公及邾仪父盟于趡【及左作防趡翠执切○左传曰寻蔑之盟也薛氏曰初与邾平也杜氏曰趡鲁地澄按隠公元年及邾盟蔑七年而隠公渝盟伐邾桓公八年又伐邾鲁邾之不通好者十有余年矣至桓公十五年邾同牟葛朝鲁既朝之后二国欲寻蔑盟而平其再伐之怨故邾来鲁地受盟而公及之盟也髙氏曰趡我地彼来而我及之也与蔑之盟同邾来朝鲁畏彊也至是来为此盟岂非诸侯有谋邾者欲求鲁之援耶】
　　夏【公阙夏字】
　　五月
　　丙午及齐师战于奚【奚公作郎○左传曰齐人侵鲁疆疆吏来告公曰疆场之事慎守其一而备其不虞事至而战又何谒焉杜氏曰奚鲁地澄曰此齐师来侵鲁境而鲁与之战也盟黄未防而齐来侵境平纪之信岂可恃乎】
　　六月
　　丁丑蔡侯封人卒【封人桓侯也在位二十年其弟献舞立是为哀公】
　　秋
　　八月
　　蔡季自陈归于蔡【左传曰蔡人召蔡季于陈杜氏曰桓侯无子故召季而立之髙氏曰季蔡侯之弟即献舞也蔡桓侯无子未知谁之立也季于是避于陈今蔡侯卒国无正嗣兄终弟及于礼为顺于是献舞自陈归于蔡见其顺而易也澄曰季字也诸侯之弟贰君者例称字何氏曰公羊传注以蔡季与献舞为二人非也】
　　癸已蔡桓侯【杜氏曰称侯盖谬误澄按诸儒之説皆以侯伯子男而称公者为私諡之僣今检寻古书所载未见有子男之国君以諡配其爵而曰某子某男者刘卷天子之大夫其爵曰子而其亦称刘文公彼王朝所諡岂私谥乎齐鲁皆侯爵而太公之子諡丁公伯禽之子諡考公此周室盛时非东迁以后岂亦僣諡乎二公去始封之君才一世太公伯禽之遗教犹在岂遽僣諡乎盖公侯伯子男者五等之爵有尊卑也而公之爵为最尊故在其国虽侯伯子男亦称曰公举爵之尊者以称其君臣子辞也及其死也諡之虽侯伯子男亦曰公者犹生时之称公也圣人制礼縁人情故顺忠臣孝子之情使之生死皆得称公以尊其君也杜氏以侯字为谬误者得之其以蔡季为贤独能请諡而不私諡者其説有所不通矣况季归至未逾月也而遽能请諡于天子乎】
　　及宋人卫人伐邾【左传曰宋志也杜氏曰邾宋争彊鲁从宋志背趡之盟襄陵许氏曰正月与齐为黄之盟而五月战焉二月与邾为趡之盟而八月伐之张氏曰桓公春与齐邾盟既而皆背之战奚伐邾并见于一年之中反顾前日刑牲诏神弃如敝屣渎信而不仁甚矣】
　　冬
　　十月
　　朔日有食之【左传曰不书日官失之也】
　　【经书月六书日五大衍厯正月乙亥小壬午冬至二月甲辰大丙午三日经正月丙辰在此月三月甲戌小四月癸卯大五月癸酉小六月壬寅大经五月丙午在此月七月壬申小经六月丁丑在此月八月辛丑大九月辛未小经八月癸巳在此月十月庚子大十一月庚午小朔日食经书十月朔食十二月己亥大长歴丙辰正月十三日丙午二月四日又丙午五月五日丁丑六月六日癸巳八月十三日】
　　十有八年【丁亥庄王三年○蔡哀侯献舞元年○曹庄八○卫惠六黔牟二○晋缗十一○郑厉七子亹元年○陈庄六○杞靖十○宋庄十六○齐襄四○秦武四○楚武四十七】
　　春
　　王正月
　　公防齐侯于泺【泺卢笃切又音洛○左传曰公将有行遂与姜氏如齐申繻曰女有家男有室无相渎也谓之有礼易此必败杜氏曰泺水在济南厯城县西北入济张氏曰泺之防不言夫人者夫人不与行防礼也】
　　公与夫人姜氏遂如齐【公下公无与字○谷梁传曰不言及夫人夫人伉也陆氏曰妇人从夫者也何夫人之伉公失为夫之道也张氏曰如齐不言及而言与者刘氏以为犹匹夫匹妇之相与云尔夫不夫妇不妇进退制于夫人也澄曰此行公徃防齐侯尔夫人欲同徃公不能制既于防见齐侯矣防礼毕而夫人又欲从齐侯至齐夫妇既同出公不可独返国故遂与之同如齐也】
　　夏
　　四月
　　丙子公薨于齐【左传曰文姜如齐齐侯通焉公谪之以告享公使公子彭生乗公公薨于车公羊传曰夫人譛公齐侯怒与饮酒于其出使公子彭生送之于其乘焉拉干而杀之张氏曰春秋书鲁君见杀之例有二在内则不书地以存其实在外则不容不书其地而以上下文之特异者见之此先书与夫人姜氏如齐而明年书夫人孙于齐则桓公之不得其死昭然矣】丁酉公之丧至自齐【左氏曰其至痛之也】
　　秋
　　七月
　　冬
　　十有二月
　　己丑我君桓公【左传曰鲁人告于齐曰寡君畏君之威不敢宁居来修旧好礼成而不返无所归咎恶于诸侯请以彭生除之齐人杀彭生澄按君弑贼不讨不书而此书者葢鲁之臣子不敢讐齐襄而但指彭生为贼齐既为鲁杀彭生则鲁人以为贼已讨矣安然而与正终者无异见鲁之臣子忘君之讐而无复有与齐不共戴天之痛也张氏曰称我君而后举諡赵氏以为臣子之敬辞不然则恐涉他国之君】
　　【经书月四书日三大衍歴正月己巳小丁亥冬至二月戊戌大三月戊辰小四月丁酉大五月丁夘小经四月丙子在此月丁酉疑差六月丙申大七月丙寅小八月乙未大九月乙丑小十月甲午大十一月甲子小十二月癸巳大经己丑在十一月二十六日长歴丙子四月十日丁酉当为五月朔己丑十二月二十六日】










　　春秋纂言卷二
<经部,春秋类,春秋纂言>
　　钦定四库全书
　　春秋纂言卷三　　　　　　元　吴澄　撰
　　庄公【名同桓公之子母文姜夫人哀姜在位三十二年】
　　元年【戊子庄王四年○蔡哀二年○曹庄九年○卫惠七年黔牟三年○晋缗十二年○郑厉八年子仪元年○陈庄七年卒○杞靖十一年○宋庄十七年○齐襄五年○秦武三年○楚武四十八】
　　春
　　王正月【谷梁传曰继弑君不即位先君不以其道终则子不忍即位也澄曰以先君之不得正终故不忍行即位之礼】
　　三月
　　夫人孙于齐【孙去声○公羊传曰不称姜氏与弑公也或曰防前年夫人姜氏遂如齐之文依前目后凡之例故不称姜氏以见今日孙于齐之夫人即前年遂如齐之夫人也或曰文阙也杜氏曰夫人庄公母也鲁人责之故出奔内讳奔谓之孙犹孙让而去澄曰夫人在齐盖随桓公之防归鲁矣鲁人以桓公之弑实由夫人众怒羣诮夫人内慙不安故出奔齐因以遂其奸也】
　　夏
　　单伯逆王姬【单音善后并同逆左作送○公羊传曰天子嫁女于诸侯必使诸侯同姓者主之诸侯嫁女于大夫必使大夫同姓者主之澄曰王将嫁女于齐以尊卑不敌不自主昏而命鲁主之故鲁遣单伯徃逆王姬于周俾先至于鲁而后徃归于齐也单氏伯字鲁四命之卿天子所命者张氏曰常事不书而此特书之斩衰而主昏固已非礼况齐乃不可同天之雠奈何为之主昏】
　　秋
　　筑王姬之馆于外【谷梁传曰衰麻非所以接弁冕也仇雠非所以接昏姻也髙邮孙氏曰桓公见杀于齐仇雠未复天王遽使鲁主王姬之昏庄公当辞期于得请而后已是时非无同姓之诸侯盖庄公未知辞尔辞之不固与不辞同知主昏之非政筑王姬之馆于外孰与辞之不筑也澄曰鲁为王姬主昏非自今日始王姬所舘固有尝处矣盖馆于庙也时公在谅闇虑齐侯亲迎若就以嘉服接见于庙则于心有所不安然又不敢辞主昏之事故特筑馆于外以为王姬之舍而侯齐侯之逆因其变常而书之以讥也】
　　冬
　　十月
　　乙亥陈侯林卒【林庄公也在位八年其弟杵臼立是为宣公按庄公与桓王同时王名林公亦名林君臣同名也】
　　□王使荣叔来锡桓公命【曰不书天者脱荣叔夫荣氏叔字澄曰称氏称字者天子四命之大夫赐也苏氏曰锡命者命之以策也卫襄公之殁王使成简公追命之髙氏曰礼诸侯嗣位三年防毕以士服朝天子天子锡之黼冕圭璧然后归以临其民谓之受命桓簒弑未尝入朝受命王命鲁主昏故追锡桓公以宠之张氏曰庄公主王姬之昏故王宠嘉其父桓公已终而遣使赐之策命若昭七年王使成简公追命卫侯之比也桓弑隠在王法有贼杀其亲之罪乃司马九伐之所宜加王不能讨又示褒嘉啖氏以为宠篡弑以渎三纲得春秋之旨矣】王姬归于齐【张氏曰王姬来而不书至别于鲁之夫人也澄曰书归于齐鲁既主昏则同乎内女也赵氏曰凡外女归皆以非常乃书】
　　齐师迁纪郱鄑郚【郱音平鄑音兹郚音吾○杜氏曰郱在东莞临朐县东南北海都昌县西有訾城郚在朱虚县东南齐欲灭纪故徙其郡邑之民而取其地常山刘氏曰迁者廹逐之也沙随陈氏曰土地人民尽有之曰取逐其人有其地曰迁张氏曰迫迁三邑之民不服者取其地实以齐之民胡氏曰迁不言师其以师迁之者见纪民犹足与守而齐人彊暴用大众以迫之也经书月三书日一大衍歴正月癸亥大壬辰冬至闰月癸巳小二月壬戌大旦日大寒三月壬辰小四月辛酉大五月辛卯小六月庚申大七月庚寅大八月庚申小九月己丑大十月己未小乙亥十七日十一月戊子大十二月戊午小长歴是年闰十月】
　　二年【己丑庄王五年○蔡哀三○曹庄十○卫惠八黔牟四○晋缗十三○郑厉九子仪二○陈宣公杵臼元年○杞靖十二○宋庄十八卒○齐襄六○秦武六○楚武四十九年】
　　春
　　王二月
　　陈庄公
　　夏
　　公子庆父帅师伐于余丘【公子氏庆父名鲁三命之卿于发语辞余丘小国之近戎者其曰于余丘犹曰于越盖夷俗所称杜氏曰庄公时年十五则庆父庄公庶兄于余丘国名沙随程氏曰书伐国也二传以为邾邑盖邾附庸啖氏曰按前后未有邑言伐者故仍依左氏旧説为国】
　　秋
　　七月
　　齐王姬卒【公羊传曰外夫人不卒此何以卒我主之也谷梁传曰为之主者卒之也范氏曰主其嫁则有兄弟之恩死则服之故书卒礼记曰齐告王姬之防鲁庄公为之大功薛氏曰檀弓谓由鲁嫁故为之服则主昏之为服自庄公始也其以説齐乎沙随程氏曰礼于舅之妻无服外祖父母才小功尔今以世雠而厚其防非礼也不然外夫人卒不书】
　　冬
　　十有二月
　　夫人姜氏防齐侯于禚【禚音灼公作郜○左传曰奸也杜氏曰姜前与公如齐后出奔至此始防防非夫人之事比年书防其义皆同禚齐地澄曰元年正月夫人既奔齐矣其后复归鲁而今年冬又自鲁徃防也赵氏曰着姜氏齐矦之恶亦以病公也曰子可以制母乎夫死从子通乎其下况国君乎君者人神之主风化之本也不能正家如正国何若庄公哀痛以思父诚敬以事母威刑以督下车马仆御莫不从命夫人徒徃乎夫人之徃也则公威命之不行哀敬之不至尔】
　　乙酉宋公冯卒【冯庄公也在位十八年子捷嗣是为闵公髙氏曰考观宋庄忮求败类则穆公之不以其国与子有以知之矣】
　　【经书月三书日一大衍歴正月丁亥大丁酉冬至二月丁巳小三月丙戌大四月丙辰小五月乙酉大六月乙卯小七月甲申大八月甲寅小九月癸未大十月癸丑大十一月癸未小十二月壬子大月内无乙酉长歴乙酉十二月四日】
　　三年【庚寅庄王六年○蔡哀四○曹庄十一卫惠九黔牟五○晋缗十四○郑厉十子仪三○陈宣二○杞靖十三○宋闵公捷元年齐襄七○秦武七○楚武五十】
　　春
　　王正月
　　溺防齐师伐卫【溺鲁大夫再命者孙氏曰朔在齐故溺防齐伐卫谋纳朔也髙氏曰卫朔奔齐齐欲纳之然天王已絶朔而立公子黔牟为衞矦鲁輙兴兵防仇雠之人抗天子之命纳不义之君其罪大矣】
　　夏
　　四月
　　宋庄公
　　五月
　　桓王【左传曰缓也公羊传谷梁传曰改杜氏曰以桓十五年三月崩七年乃葬髙氏曰平王之崩求赙于诸侯然后克葬至于桓崩七年乃克葬者盖承诸侯背叛王师伤败之后力益不足矣夫以天下而葬一人安可缓也圣人书之以着天下臣子之罪若曰改则圣人明书之矣薛氏曰王升遐七年然后克闵王室也沙随程氏曰周人东迁之初尚有志于归已而侵削益甚故于此始葬】
　　秋
　　纪季以酅入于齐【酅戸圭切○谷梁传曰酅纪之邑也入于齐者以酅事齐也公羊传曰请后五庙以存姑姊妹左传曰纪于是乎始判杜氏曰酅在齐国东安平县澄曰纪侯无子其弟为君之贰而别居于酅前年齐取纪三邑纪之土地无几矣季知纪之亡在旦夕故先以其所居邑入于齐为附庸之国而存先祀也陆氏曰纪季以君之邑入于它国不书曰叛其有兄之命矣沙随程氏曰纪侯迫于彊齐之暴自度不能支命其弟以酅下齐将委国而去之不勦民以鬬暴逊贤弟以存祀其与力屈而请降国灭而出奔者有间矣】
　　冬
　　公次于滑【滑公谷作郎○左传曰一宿为舍再宿为信过信为次次于滑将防郑谋纪也郑辞以难谷梁传曰次止也有畏也欲救纪而不能也胡氏曰伐而书次以次为善救而书次以次为讥次于滑讥也澄曰纪将亡矣以昏姻之故告急于鲁鲁荘不能自已故出次于滑将防郑伯为纪谋而祈哀乞怜于齐郑伯知齐之灭纪不可止也故辞而不防杜氏曰滑郑地在陈留襄邑县西北】
　　【经书月三书日无大衍歴正月壬午小癸卯冬至二月辛亥大三月辛巳小四月庚戌大五月庚辰小六月己酉大七月己卯小八月戊申大九月戊寅小丙午处暑闰月丁未大十月丁丑小旦日秋分十一月丙午大十二月丙子小】
　　四年【辛卯庄王七年○蔡哀五○曹庄十二○卫惠十黔牟六○晋缗十五○郑厉十一子仪四○陈宣三○杞靖十四○宋闵二○齐襄八○秦武八○楚武五十一】
　　春
　　王二月
　　夫人姜氏飨齐侯于祝丘【飨左作享○谷梁传曰飨甚矣澄曰何待至于飨而后为甚哉古者饮酒之礼有三飨食燕也燕礼最轻盖主于饮酒而食物不盛食礼次之食物甚盛而不饮酒飨礼最重饮酒如燕礼之多食物如食礼之备虽君大夫亦无行飨食燕之礼于野者况妇人乎然此亦不足责也吕氏曰前此尝防矣而未之享也今享矣又复如齐师矣人之为不善一纵之后如水方至莫知所极杜氏曰祝丘鲁地】
　　三月
　　纪伯姬卒【谷梁传曰外夫人不卒此其言卒何也吾女也适诸侯则尊同以吾为之变卒之也范氏曰礼诸侯絶旁朞姑姊妹女子嫁于国君者尊与已同则变不服之例为之服大功九月啖氏曰内女为诸侯之夫人则书卒以公为之服故也孙氏曰伯姫隐二年纪裂繻所迎者内女嫁国君则服大功常事也此卒者盖为下纪侯去国齐纪伯姬起义】
　　夏
　　齐侯陈侯郑伯遇于垂【襄陵许氏曰齐与陈郑遇垂盖谋取纪是以纪侯见难而去也苏氏曰郑伯郑子仪也桓十五年五月书郑伯突出奔蔡九月书郑伯突入于栎十八年齐襄公杀子亹郑人立子仪庄十四年突使傅瑕弑子仪而入则遇于垂者子仪也然则郑有二君矣春秋有一国而二君者郑突与仪卫衎与剽是也突衎始终为君子仪之君郑十有四年剽之君卫十有一年皆能君者也故春秋因其实而君之然则孰与曰皆不与也突之入也以篡衎之出也以恶仪剽虽国人之所立而突衎在焉非所以为安也故四人者春秋莫适与也皆不没其实而已胡氏曰苏子由以郑伯为子仪谓春秋有一国二君其説辨其理通善发春秋之意者然而郑伯实厉公终始能君故不没其实非与之也惟不没其实故出奔蔡入于栎防于垂皆书其爵惟非与之也故归于郑出奔蔡入于栎皆书其名春秋于世子忽犹不书爵而况子仪之微者乎髙氏曰或以此郑伯为子仪非也忽世子再出奔犹不得称子其复归犹不得称爵子仪虽乗间得立其为君微矣岂敢轻去国都而与诸侯防乎故知此郑伯即突也齐恐陈郑救纪故求结二国欢心先过于垂使纪失其援也】
　　纪侯大去其国【左传曰纪侯不能下齐以与纪季去其国违齐难也程子曰大名也常山刘氏曰纪侯名大生名之着失地也去其国自去也澄曰诸侯失地名纪侯去其国而纪遂亡故名之纪之郱鄑郚为齐所取纪季又以酅入于齐纪之土地盖仅有国外近郊之境而亦无人民可以自守齐又将以兵力取之故自去其国而齐遂有其地也言去其国而不言出奔某国者盖自逃于民伍而不复适他国或入山林或入河海也】
　　乙丑齐侯纪伯姬【伯姬卒值纪侯去国不能自齐侯既取纪地遂其防书以闵之也啖氏曰凡内女之不书书者皆非常也胡氏曰齐襄迫逐纪侯使之去国虽其夫人在殡而不及葬陆氏曰者臣子之事非由隣国也齐侯并人之国而礼葬其妻是谓豺狼之行而为妇人之仁也】
　　秋
　　七月
　　冬
　　公及齐人狩于禚【禚公谷作郜○于本国而非狩地且讥况越境而与邻国之微臣狩于彼国之地乎此四年冬公及齐人所狩之地即二年冬姜氏与齐侯所防之地也庄公于是乎无羞恶之心矣】
　　【经书月四书日一大衍歴正月乙巳大戊申冬至二月乙亥大三月乙巳小四月甲戌大五月甲辰小六月癸酉大七月癸卯小经六月乙丑在此月八月壬申大九月壬寅小十月辛未大十一月辛丑小十二月庚午大长歴是年闰四月乙丑六月三日】
　　五年【壬辰庄王八年○蔡哀六○曹庄十三○卫惠十一黔牟七○晋缗十六○郑厉十二子仪五○陈宣四○杞靖十五○宋闵三○齐襄九○秦武九○楚文王熊赀元年】
　　春
　　王正月
　　夏
　　夫人姜氏如齐师【时齐侯帅师出外而夫人徃与之防也不言地师行而不次也】
　　秋
　　郳黎来来朝【郳公作倪○杜氏曰郳附庸国也东海昌虑县东北有郳城黎来名澄曰附庸之君未爵例称名其后齐桓图霸以王命爵之为子改国号为邾经书曰小邾以别于邾也】
　　冬
　　公防齐人宋人陈人蔡人伐卫【左传曰纳惠公也澄曰齐宋陈蔡皆卿也以公在故降称人三年春齐师防鲁伐卫以纳朔而未克纳故今又防四国之兵以纳之也经书月一书日无大衍歴正月庚子小癸丑冬至二月己巳大三月己亥小四月戊辰大五月戊戌小六月丁卯大七月丁酉小八月丙寅大九月丙申小十月乙丑大十一月乙未小十二月甲子大】
　　六年【癸巳庄王九年○蔡哀七○曹庄十四○卫惠十二黔牟八○晋缗十七○郑厉十三子仪六○陈宣五○杞靖十六○宋闵四○齐襄十○秦武十○楚文二】
　　春
　　王正月
　　王人子突救卫【王人王朝一命之下士子王之子突名也一命者称人而不得称名以王子之贵同于三命故称属称未尝去王今王子突子上无王字者防上文王子者文也盖以官则卑而为王之人以属则贵而为王之子故称人而又称名也五国伐卫纳朔王命突救之欲存黔牟而拒朔也】
　　夏
　　六月
　　卫侯朔入于卫【左传曰卫侯入放公子黔牟于周放甯跪于秦杀左公子泄右公子职澄曰五国之兵破卫而朔得入也朔搆兄篡国天讨所当加又得罪于王王当明正其罪布告诸侯乃不能然遂使齐与四国敢抗王命而纳之王人之救不能明示天子之命自同于列国之兵争以力为强弱卒不能救而五国竟破卫纳朔王室之不竞而威令不行于诸侯可悲也夫】
　　秋
　　公至自伐卫【庄之出十有九其至之者五讥也其不至者十有四常事不书张氏曰书至与至自唐意同王诛若行齐鲁宋卫皆有当诛之罪故书至以危之】
　　螟
　　冬
　　齐人来归卫俘【俘公谷作宝○左传曰文姜请之也澄曰俘伐卫所俘获之臣虏财物也五国共伐卫而齐主兵故四国所俘获不敢有而悉以与齐文姜丑行自知鲁人所不与故请于齐侯使以伐卫所俘获之民物归于鲁以恱鲁人也】
　　【经书月二书日无大衍歴正月甲午大戊午冬至二月甲子小己丑大寒三月癸巳大四月癸亥小五月壬申大庚寅谷雨闰月壬戌小六月辛夘大辛卯小满七月辛酉小八月庚寅大九月庚申大十月庚寅小十一月己未大十二月己丑小】
　　七年【甲午庄王十年○蔡哀八○曹庄十五○卫惠十三○晋缗十八○郑厉十四子仪七○陈宣六○杞靖十七○宋闵五○齐襄十一○秦武十一○楚文三】
　　春
　　夫人姜氏防齐侯于防【左传曰齐志也杜氏曰防鲁地文姜数与齐侯防至齐地则奸发夫人至鲁地则齐侯之志】
　　夏
　　四月
　　辛卯夜恒星不见夜中星陨如雨【辛卯夜谷夜作昔见音现中如字又去声陨音尹公作霣后凡陨字并同○谷梁传曰恒星经星也左传曰不见夜明也啖氏曰星陨如雨谓奔流众如雨之多李陵云谋臣如雨皆言多尔澄曰恒星谓有名之经星星谓无名之众星夜无日光则暗而星见昼有日光则明而星不见恒星不见夜明如昼故也天星之恒见者不见则小星之无名者亦无也陨谓自天而陨没于半空而不至地如雨言众多不可为数也小星之无名者陨则大星之常见者自若也】
　　秋
　　大水
　　无麦苗【周之秋夏之五月麦熟而黍稷粱之苗将秀大水漂尽故麦与苖俱无也】
　　冬
　　夫人姜氏防齐侯于谷【胡氏曰防鲁地也谷齐地也初防于禚次享于祝丘又次如齐师又一嵗而再防焉其为恶益逺矣明年无知弑诸儿其祸淫之明验也杜氏曰谷济北谷城县张氏曰今属郓州东阿县文姜元年以罪孙于齐后复宣滛自二年至今详书于策敝笱载驱录于齐风论其时世与卫之鹑之奔奔墙有茨诸篇皆一时之事鲁卫先王之后妇行放逸同播其恶于万民夫子曰鲁卫之政兄弟也盖不特周公康叔之盛而其世衰俗末政之陵夷亦相似也其后庆父乱鲁齐几取之与卫灭同时圣人以鲁事详于春秋而齐诗及鲁事者不删夫二南之风后妃不待闲而徳足以化天下后世闲有家之道废而亡国败家之祸同一轨辙诗春秋之旨盖相为表里也】
　　【经书月一书日一大衍歴正月戊午大甲子冬至二月戊子小三月丁巳大四月丁亥小辛卯五日五月丙辰大六月丙戌小七月乙卯大八月乙酉小九月甲寅大十月甲申小十一月癸丑大十二月癸未小长歴是年闰四月】
　　八年【乙未庄王十一年○蔡哀九○曹庄十六○卫惠十四○晋缗十九○郑厉十五子仪八○陈宣七○杞靖十八○宋闵六○齐襄十二弑○秦武十二○楚文四】
　　春
　　王正月
　　师次于郎以俟陈人蔡人【师次之将卑而师众也杜氏曰期共伐郕陈蔡不至故驻师于郎以待之】
　　甲午治兵【治公作祠○俟陈蔡不至故治兵于郎周官大司马因秋狝而治兵以教战此常礼也微者帅师在外因有所俟旷日持久见师徒之不整而擅举治兵之礼不于猎所则非其地不于仲秋则非其时微者擅举则非其人皆非常也故书】
　　夏
　　师及齐师围郕【郕公作成○郕者郕叔所封周公与郕叔皆文王之子鲁兄弟之国也齐贪其地而连鲁陈蔡之兵伐之鲁庄事齐奉命惟谨期与陈蔡防齐伐郕而陈蔡不至于是鲁之师独与齐师围郕也鲁庄忘亲而奉仇雠以伐同姓不义之甚陈蔡善于鲁多矣説者谓鲁欲取郕而结陈蔡同伐陈蔡既不至乃借力于齐按鲁弱国也安能搂诸侯以伐诸侯乎齐彊国也岂肯为鲁役鲁亦何敢役之哉盖齐欲围郕而征兵于鲁与陈蔡尔惟李杜二说近是李氏尧俞曰鲁不应与齐伐同姓之国杜氏谔曰鲁兵出无名止为彊齐围郕国畏齐之暴横而防之也】郕降于齐师【降奚江切○欲得郕者齐也郕畏齐而不畏鲁故齐鲁同围而郕独降齐也鲁之兴师为齐出力而已】
　　秋
　　师还【还音旋后并同○见其劳民于外歴三时而后还也】
　　冬
　　十有一月
　　癸未齐无知弑其君诸儿【左传曰齐侯使连称管至父戍葵丘请代弗许故谋作乱僖公之母弟曰夷仲年生公孙无知有宠于僖公襄公绌之二人因之以作乱齐侯田于贝丘反贼遂弑之而立无知张氏曰齐襄之见弑以祸本言之则无知之乱适积渐于僖公之时而襄公之恶迹不可揜如抗王伐卫杀鲁桓公色荒禽荒昵比小人以至祸发萧墙身殱贼手考其即位至今所书齐事无非亡国戕身之媒所谓积不善之余殃也澄曰诸儿襄公也在位十二年明年弟小白立是为桓公】
　　【经书月二书日二大衍歴正月壬子大己巳冬至二月壬午大经正月甲午在此月三月壬子小四月辛巳大五月辛亥小六月庚辰大七月庚戌小八月己卯大九月己酉小十月戊寅大十一月戊申小十二月丁丑大经十一月癸未在此月长歴甲午正月十三日癸未十一月六日】
　　九年【丙申庄王十二年○蔡哀十○曹庄十七○卫惠十五○晋缗二十○郑厉十六子仪九○陈宣八○杞靖十九○宋闵七○齐桓公小白元年○秦武十三○楚文五】
　　春
　　齐人杀无知【左传曰初无知虐于雍廪雍廪杀无知杜氏曰雍廪齐大夫刘氏曰雍廪杀之其称人何讨贼之辞也】
　　公及齐大夫盟于蔇【蔇公作暨○左传曰襄公无常鲍叔牙曰乱将作矣奉公子小白出奔莒乱作管夷吾召忽奉公子纠来奔谷梁传曰齐人杀无知而迎公子纠于鲁国语韦氏注曰齐逆子纠鲁庄公不即遣而盟以要之齐大夫归迎小白于莒髙氏曰此盟盖公意杜氏曰小白僖公庶子纠小白庶兄蔇鲁地琅琊齐县有蔇亭张氏曰今沂州承县也大夫齐太宰是时齐无君太宰任国事故不名与文七年扈之盟赵盾书大夫同澄按纠与小白皆襄公之庶弟而纠为长齐人择君先自长始故大夫自至鲁地请纠于鲁且观纠之可立与否鲁既要之以盟而齐大夫之意已不在纠矣姑狥鲁而与之盟非其本心故归即背之若是齐不来请鲁自欲纳纠则齐大夫安肯至鲁地而受盟乎齐大夫既自至鲁地请纠而复中变改图背盟失信始谋之不审可罪也大夫不氏名者齐无君而以当国之大夫敌君也】
　　夏
　　公伐齐纳纠【纳纠左作纳子纠○高氏曰齐大夫既归遂背蔇之盟隂召小白而不迎纠鲁始引兵伐齐而纳纠方其纳也小白犹未入于齐齐不受纠而公尚以蔇之盟强欲纳之夫顿子比燕伯失地之君内为彊臣所拒非假大援不可复其位故经书纳若出奔之子则异此矣既素无位又在外焉必有君父之命乃可以还否则国人义欲奉之庶乎其可苟非此二者而隣国以兵来胁必欲其立岂王法所容乎晋纳捷菑虽弗克犹贬伐齐纳纠罪公也】
　　齐小白入于齐【左传曰桓公自莒先入澄按襄公诸儿公子纠公子小白皆齐僖公之子襄公遭弑而无嗣则纠与小白皆可君齐齐人初欲迎纠既而当国者知纠之不如小白故拒纠而召小白先入于国而奉以为君小白之立盖齐国公议为社稷计也则小白乃齐国之所共戴而纠特鲁君之所私纳故曰齐小白言其当为齐君也入者难辞虽齐大夫之所欲立然有鲁兵见伐奉纠争国故小白亦借莒兵防送而后得入齐非如归之易也】
　　秋
　　七月
　　丁酉葬齐襄公【贼已讨而弟立九月乃得葬】
　　八月
　　庚申及齐师战于干时我师败绩【干音干○公亲将兵纳纠小白既定犹不退师此战书及书齐师盖公不自战微者与齐微者战而鲁败也杜氏曰干时齐地时水在乐安界岐流旱则竭故曰干时】
　　九月
　　齐人取子纠杀之【左传曰鲍叔帅师来言曰子纠亲也请君讨之管召雠也请受而甘心焉乃杀子纠于生窦公羊传曰胁我使我杀之也谷梁传曰犹曰取其子纠而杀之云尔范氏曰言齐之子纠今取而杀之鲁不能救防也赵氏曰论语云桓公杀公子纠则知齐自杀之非鲁杀也若实鲁杀则当书云齐人使我杀子纠不应云取也澄曰赵说盖非当从三传未逾年之君称子齐立小白鲁亦立纠以与小白争国书子纠以见鲁庄擅立邻国君之罪小白立而鲁师还则纠乃一亡公子寄寓于鲁者尔何罪而齐欲杀之乎今齐有君而鲁又立纠是齐有二君矣势固不两立也鲁兵战败力不敌齐故齐声子纠争国之罪逼鲁杀之鲁不能庇遂杀之于生窦杀之者虽鲁从齐令也是犹齐人取之于鲁鲁以畀齐而杀之焉尔所以着子纠之死皆鲁之罪也】
　　冬
　　浚洙【公羊传曰畏齐也张氏曰洙水在鲁城北齐伐鲁之道也鲁虽杀子纠而犹有畏齐之心故浚而深之以备齐师之至】
　　【经书月三书日二大衍歴正月丁未小甲戌冬至二月丙子大甲辰大寒三月丙午小甲戌雨水闰月乙亥大四月乙巳小旦日春分五月甲戌大六月甲辰大七月甲戌小丁酉二十四日八月癸卯大庚申十八日九月癸酉小十一月壬申小十二月辛丑大长歴是年闰八月】
　　十年【丁酉庄王十三年○蔡哀十一○曹庄十八○卫惠十六○晋缗二十一○郑厉十七子仪十○陈宣九○杞靖二十○宋闵八○齐桓二○秦武十四○楚文六】
　　春
　　王正月
　　公败齐师于长勺【勺市若切○左传曰齐师伐我澄曰齐师来伐以报干时之战而公败其师也偏战曰败彼未陈而我薄之也啖氏曰凡鲁胜则曰败某师张氏曰战法定日刻期两阵相向以决胜负虽败而奔亦无多杀之祸偏战则出于本意侥幸一胜也】
　　二月
　　公侵宋【潜师掠境曰侵庄公侥幸得志于齐遂举无名之师以掠宋境此所以召郎之师也】三月
　　宋人迁宿【赵氏曰徙而臣之曰迁某陆氏曰移入封内以为附庸也襄陵许氏曰迁之使未失其国家以行其义犹有所难则是王泽之未竭也僖文以后有灭国无迁国矣澄曰使宿之民从其君迁它处宋遂有其旧都之地】
　　夏
　　六月
　　齐师宋师次于郎【鲁庄以正月败齐二月侵宋故齐宋二国合兵报鲁驻兵于郎而未名所伐可见其师出之无名也】
　　公败宋师于乗丘【乗绳证切○左传曰齐师宋师次于郎公子偃曰宋师不整可败也宋败齐必还自雩门窃出防臯比而先犯之公从之大败宋师于乗丘齐师乃还杜氏曰乗丘鲁地刘氏曰齐宋兵整旅经人之国欲窥利乗便攻取使鲁人惧疑出竒计诈谋覆灭其军以自救此轻用其众之罪也鲁人偷得一时之胜非弭患止乱安国使民之道襄陵许氏曰齐桓始入未抚其民而轻用之是以再不得志于鲁晋文公之入五年而后用其民盖监此也】
　　秋
　　九月
　　荆败蔡师于莘以蔡侯献舞归【舞谷作武○杜氏曰荆楚本号后改为楚莘蔡地献舞蔡季名啖氏曰蔡侯失地故名澄曰荆之下不书其君臣者狄之也荆为中国患久矣宣王时已伐之入春秋遂僭称王猾夏弥甚残灭小国以广其土地者非一也其事不闻于鲁故不书于春秋之经蔡与齐鲁宋卫陈郑皆中国之望蔡见楚之浸彊前此与郑防于邓传以为始惧楚至此蔡果首受其祸此经书荆蛮猾夏之始盖荆举兵犯蔡至莘地蔡侯御之为荆所败蔡侯师败为荆所获而以之归也蔡侯献舞哀公也留于楚九年至鲁庄十九年卒子嗣是为穆公】
　　冬
　　十月
　　齐师灭谭谭子奔莒【左传曰齐侯之出也过谭谭不礼焉及其入也诸侯皆贺谭又不至杜氏曰谭国在济南平陵县西南张氏曰今济南府歴城县澄曰灭者夷其社稷絶其宗祀也齐桓方欲图霸而首以私憾灭小国所以为三王之罪人也谭子爵而不名者盖是小国史策不详其名或曰为彊大所吞虽失国而非其罪然圣笔决不以名不名而定其有罪无罪也奔不言出者国已灭矣无复有归入之地也】
　　【经书月六书日无大衍歴正月辛未小己卯冬至二月庚子大三月庚午小四月己亥大五月己巳小六月戊戌大七月戊辰小八月丁酉大九月丁卯小十月丙申大十一月丙寅小十二月乙未大】
　　十有一年【戊戌庄王十四年○蔡哀十二○曹庄十九○卫惠十七○晋缗二十二○郑厉十八子仪十一○陈宣十○杞靖二十一○宋闵九○齐桓三○秦武十五○楚文七】
　　春
　　王正月
　　夏
　　五月
　　戊寅公败宋师于鄑【鄑音兹○左传曰宋为乗丘之役故侵我公御之宋师未阵而薄之败诸鄑杜氏曰鄑鲁地张氏曰宋师再至再败鲁虽再胜国亦困于兵矣】
　　秋
　　宋大水【左传曰宋大水公使吊焉曰天作淫雨害于粢盛若之何不吊对曰孤实不敬天降之灾又以为君忧拜命之辱杜氏曰公使吊之故书陆氏曰外灾来告则书】
　　冬
　　王姬归于齐【左传曰齐侯来逆共姬张氏曰即齐侯之夫人王姬是也澄曰齐桓公娶王女以为夫人而鲁主其昏故书归同于内女不书来逆常事无讥也】
　　【经书月四书日一大衍歴正月乙丑大乙酉冬至二月乙未小三月甲子大四月甲午小丙辰春分五月癸亥大戊寅十六日六月癸巳小七月壬戌大八月壬辰小九月辛酉大十月辛卯小己未秋分十一月庚申大己丑霜降闰月庚寅小十二月己未大长歴是年闰三月】
　　十有二年【己亥庄王十五年崩不书○蔡哀十三○曹庄二十○卫惠十八○晋缗二十三○郑厉十九子仪十二○陈宣十一○杞靖二十二○宋闵十弑○齐桓四○秦武十六○楚文八】
　　春
　　王二月
　　纪叔姬归于酅【公羊传曰隐之也何氏曰痛其国灭无所归也澄曰纪无国矣而曰纪叔姬者録其旧也按伯姬鲁女为纪侯大之夫人叔姬其娣也纪国既亡纪侯又死叔姬无所依纪季以酅为齐附庸犹存纪之宗祀欲归就纪国宗祀所存之处而终其身得妇人从一而终之义焉然纪侯去国九年之后乃始归酅者俟季之位定也惟恐齐不能容季而纪祀不可存则酅不可依也又见其谨审逺辱之几焉贤哉叔姬也杜氏曰纪侯去国而死叔姬归鲁纪季自定于齐而后归之全守节义以终妇道故系之纪啖氏曰非嫁而归故加纪字称纪言纪之妇也盖纪侯去国之后死于它而叔姬还鲁至是乃归于酅胡氏曰鲁为宗国妇人有来归之义纪既亡矣不归于鲁全节守义不以亡故而亏妇道也夏侯令女曹爽之弟妇寡居守志曰曹氏全盛之时尚欲保终况今衰亡何忍弃之其闻叔姬之风者也】
　　夏
　　四月
　　秋
　　八月
　　甲午宋万弑其君捷及其大夫仇牧【捷公作接○左传曰乗丘之役公以金仆姑射南宫长万公右歂孙生搏之宋人请之宋公靳之曰始吾敬子今子鲁囚也吾弗敬子矣病之弑闵公于防泽遇仇牧于门批而杀之遇太宰督于东宫之西又杀之张氏曰仇牧遇弑君之贼不畏彊御死于其难故书及华督弑君乱臣死不偿责故不书澄曰公羊传言庄公获万舍诸宫中数月然后归之归反为大夫于宋按万称名是自鲁归宋而为再命之大夫也万有力无德战败免罪已幸矣又以之为大夫宋闵用人如此其遭弑也自取之也】
　　冬
　　十月
　　宋万出奔陈【左传曰立子游羣公子奔萧公子御説奔亳南宫牛猛获帅师围亳萧叔大心及戴武宣穆庄之族以曹师伐之杀南宫牛于师杀子游于宋立桓公猛获奔卫南宫万奔陈宋人请猛获于卫卫人归之亦请南宫万于陈以赂皆醢之胡氏曰宋人醢万则贼已讨矣不书杀万特书万出奔陈以着陈人党恶之罪张氏曰陈容其奔罪已大矣受赂而后归之与所谓杀其人污其宫而潴之之意何如澄曰陈之人当如昔年之执州吁者以执万今乃受其奔是为逆贼之逋逃主也宋臣虽能败贼而立君然贼既逸去后始得而诛之视石碏讨州吁之义则有愧矣故不言宋人杀万】
　　【经书月四书日一大衍歴正月己丑大庚寅冬至二月己未小三月戊子大四月戊午小五月丁亥大六月丁巳小七月丙戌大八月丙辰小九月乙酉大经八月甲午在此月十月乙卯小十一月甲申大十二月甲寅小长歴甲午八月九日】
　　十有三年【庚子僖王元年○齐霸桓公五年○蔡哀十四○曹庄二十一○卫惠十九○晋缗二十四○郑厉二十子仪十三○陈宣十二○杞靖二十三○宋桓公御说元年○秦武十七○楚文九】
　　春
　　齐侯宋人陈人蔡人邾人防于北杏【齐侯谷作齐人○左传曰防于北杏以平宋乱杜氏曰北杏齐地澄曰是时管仲为政四年矣教齐桓纠合诸侯以图霸而始为此防也按上年宋有弑君之乱萧叔大心仅能率五族殄乱贼立桓公御説平宋乱者定御説之位也以平宋乱防诸侯其名正矣然列国仅有陈蔡小国仅有邾并宋四国而已又君不躬至而卿代行若鲁若卫最近于齐而皆不防是齐桓之信未能申于诸侯也宋陈蔡以卿防君故降而称人春秋之世以诸侯而主天下盟防由此北杏之防始以大夫而主天下盟防由文七年扈之盟始张氏曰宋弑君之首恶方诛嗣君新立合诸侯定宋乱陈蔡邾并来受命齐桓苟能于宋万初弑君之时举兵讨之则不劳告谕而天下翕然宗齐矣齐桓欲合诸侯行霸事恐诸侯之未喻故未欲烦其君而使其臣来防告以平宋乱之事晋悼公合诸侯于邢丘命朝聘之数使诸侯之大夫听命郑伯之外齐宋卫邢皆称人殆齐桓故事欤】
　　夏
　　六月
　　齐人灭遂【管仲相桓公方将纠合诸侯以图霸而前此灭谭今又灭遂不仁甚矣此孔门所以羞称齐桓曾西所以不为管仲也杜氏曰遂国在济北蛇丘县东北张氏曰蛇丘属汉泰山郡隧乡故遂国也】
　　秋
　　七月
　　冬
　　公防齐侯盟于柯【左传曰始及齐平也孙氏曰公不及北杏之防桓公既灭遂惧其见讨故盟于此杜氏曰柯齐之阿邑张氏曰今郓州东阿县鲁庄自齐桓入国屡与之战虽一再胜而齐方修军政以图霸鲁有见伐之虞至此始及齐平公谷所载曹子之事齐桓捐小利以收鲁容或有之皆霸术也但公羊言之过其实尔赵氏曰按桓公未尝侵鲁地盟后未尝归鲁田其事妄经书月二书日无大衍歴正月癸未大乙未冬至二月癸丑小三月壬午大四月壬子小五月辛巳大六月辛亥大七月辛己小八月庚戌大九月庚辰小十月己酉大十一月己卯小十二月戊申大】
　　十有四年【辛丑僖王二年○齐霸桓六○蔡哀十五○曹庄二十二○卫惠二十○晋缗二十五○郑厉二十一子仪十四○陈宣十三○杞共公元年○宋桓二○秦武十八○楚文十】
　　春
　　齐人陈人曹人伐宋【左传曰宋人背北杏之防诸侯伐宋取成而还澄按北杏之防齐侯在以定宋君之位而宋即背之盖假仁义非诚心故人心不予也张氏曰伐宋用陈曹皆宋之邻不勤逺国简便之规抚也程子曰齐自管仲为政庄十一年而后未尝兴大众也其赋于诸侯亦寡矣终管仲之身息养天下厚矣至于秦晋使之不竞而已不彊致也是以其功卑而易成】
　　夏
　　单伯防伐宋【伐宋之役齐止用近宋之陈曹而不烦逺兵然鲁方从霸故齐虽不征于鲁而鲁自遣单伯以兵徃防也张氏曰鲁自盟柯已平于齐而未从其役故因齐讨宋命上卿率师徃防示从霸之意齐桓方兴理势当从固异于翚防宋殇党乱贼伐无罪矣故书防伐而不再叙诸国也】
　　秋
　　七月
　　荆入蔡【左传曰蔡哀侯娶于陈息侯亦娶焉息妫过蔡蔡侯止而见之弗宾息侯闻之怒使谓楚文王曰伐我吾求救于蔡而伐之楚子从之败蔡于莘以蔡侯归蔡哀侯为莘故绳息妫以语楚子楚子如息以食入享遂灭息以息妫归生堵敖及成王未言楚子问之对曰吾一妇人而事二夫纵弗能死其又奚言楚子以蔡侯灭息遂入蔡张氏曰息之亡蔡之入皆哀侯致之蔡自防邓惧楚之后非但不为彻桑土绸缪牖户之谋而以妇人之故再召楚师始则身虏继以国破楚熊赀兴兵以恱妇人是时齐桓之业未成遂致其横行淮汉侵及中国也澄曰齐虽图霸力未能以帖荆十年荆方败蔡而虏其君今又破蔡而入其国春秋屡书痛中国之不竞也】
　　冬
　　单伯防齐侯宋公卫侯郑伯于鄄【鄄戈见切○左传曰宋服故也杜氏曰鄄卫地张氏曰今濮州鄄城县澄曰春齐陈曹三国之人伐宋其夏鲁单伯方徃防伐时宋已成而三国还师单伯不及至宋境矣故冬而单伯复防齐宋之君以结成而卫郑之君亦来防也此衣裳之防之一齐霸盖略定矣若陈蔡曹邾已归齐者不复与防盖齐之霸政务简便不欲烦诸侯也】
　　【经书月一书日无大衍歴正月戊寅小庚子冬至二月丁未大三月丁丑小四月丙午大五月丙子小六月乙巳大传甲子二十日七月乙亥小八月甲辰大癸酉大暑闰月甲戌大九月甲辰小旦日处暑十月癸酉大十一月癸卯小十二月壬申大长歴是年闰五月】
　　十有五年【壬寅僖王三年○齐霸桓七○蔡哀十六○曹庄二十三○卫惠二十一○晋缗二十六○郑厉二十二○陈宣十四○杞共二○宋桓三○秦武十九○楚文十一】
　　春
　　齐侯宋公陈侯卫侯郑伯防于鄄【左传曰齐始霸也张氏曰传谓始覇指诸侯始定而言然鲁未信服自后宋人犹或主兵卫郑未免复叛盖齐霸骎骎而定而诸侯之心犹未一也刘氏曰伯则主诸侯诸侯莫先焉此年伐郳宋序齐上明年伐郑宋亦序齐上齐之未主诸侯明矣然则齐始霸在十六年九国盟于幽之时自此始为诸侯主矣襄陵许氏曰十三年十四年防至是又防三合诸侯而不盟以示慎重是以盟则众信莫敢渝也】
　　夏
　　夫人姜氏如齐【张氏曰文姜播恶齐襄之世不如齐八年矣至此复如齐桓公欲求鲁好以定覇业而不之非襄陵许氏曰鄄之防鲁尚未从桓公未能比近无以示逺务求合于鲁是以受文姜以昭亲亲而齐鲁之交卒合然而礼坊一弛夫人复啓越竟之恣遂成如莒之奸】
　　秋
　　宋人齐人邾人伐郳【郳公作儿○左传曰诸侯为宋伐郳张氏曰小邾宋之附庸不服宋桓公为宋伐之宋序齐上盖齐桓霸体未全正此役为宋而兴亦犹伐宋之师邾人为道而序郑之上也刘氏曰此齐桓之师何以不先诸侯犹未成乎霸也明年防幽为九合之始九者始于幽终于淮澄按九合之数説各不同故朱子以为九当作纠杜氏谔曰齐桓内不能率诸侯以朝天子外不能攘夷狄以救中国为宋讨一附庸以求其服从斯德之小乎】
　　郑人侵宋【左传曰郑人间之而侵宋张氏曰间诸侯伐郳而侵宋不诚服齐而背二鄄之防郑之反覆于齐楚之间盖始于此】
　　冬
　　十月
　　【经书月一书日无大衍歴正月壬寅小丙午冬至二月辛未大三月辛丑小四月庚午大五月庚子小六月己巳大七月己亥小八月戊辰大九月戊戌小十月丁卯大十一月丁酉小十二月丙寅大】
　　十有六年【癸卯僖王四年○齐霸桓八○蔡哀十七○曹庄二十四○卫惠二十二○晋武公称三十八年○郑厉二十三○陈宣十五○杞共三○宋桓四○秦武二十○楚文十二】
　　春
　　王正月
　　夏
　　宋人齐人卫人伐郑【左传曰宋故也孙氏曰郑背鄄之防侵宋故齐桓帅诸侯伐之齐序宋下者与伐郳义同张氏曰伐郑不止为宋而已盖郑不服则诸侯之心未一也襄陵许氏曰中国诸侯宋为大既为之服郳又为之报郑宋盖自是与齐为一宋亲而中国诸侯定矣】
　　秋
　　荆伐郑【左传曰郑伯自栎入缓告于楚楚伐郑及栎孙氏曰桓未能救中国也张氏曰盖齐霸未定楚之威侵及中国自桓二年郑已惧楚防邓至此三十余年而后受兵楚之威不轻用盖如此师氏曰自桓公之立而荆为中国患矣十年败蔡师十四年又入蔡今复伐郑而桓不能讨圣人详而书之以罪桓也】
　　冬
　　十有二月
　　公防齐侯宋公陈侯卫侯郑伯许男曹伯滑伯滕子同盟于幽【左谷无公字许男下左无曹伯字○齐自北杏以后屡合诸侯有防无盟者诸侯之心未一也至此而郑服始合九国之君而为此盟此桓公纠合诸侯一匡天下之始自入春秋以来所未尝有之事也诸侯尊桓公为霸而主盟然桓公执谦未敢专主盟之权故曰同盟同者列国相与盟而莫适为主及二十七年再盟于幽齐亦未专主盟也至僖二年宋江黄盟贯齐始为盟主而自此以后不复书同矣杜氏曰陈国每盟防皆在卫下齐桓始霸楚亦始彊陈介于二大国之间而为三恪之客齐桓因而进之班在卫上终于春秋滑国都费河南缑氏县幽宋地】邾子克卒【克邾仪父也盖齐桓请命于王爵之为子而仪父改名克也子琐嗣经书月二书日无大衍歴正月丙申大辛亥冬至二月丙寅小三月乙未大四月乙丑小五月甲午大六月甲子小七月癸巳大八月癸亥小九月壬辰大十月壬戌小十一月辛卯大十二月辛酉小】
　　十有七年【甲辰僖王五年崩不书○齐霸桓九○蔡哀十八○曹庄二十五○卫惠二十三○晋武三十九○郑厉二十四○陈宣十六○杞共四○宋桓五○秦德公元年○楚文十三】
　　春
　　齐人执郑詹【詹公作瞻○詹者郑再命之大夫郑尝再防鄄又背之而侵宋今虽盟幽然其心必又有不诚服于齐者故齐执其大夫不知当时指何罪而执之左氏以为郑不朝也孔氏曰齐以不朝责郑郑命詹诣齐谢罪齐人执之襄陵许氏曰宋大郑小齐桓盖徳宋而威郑文王之兴大邦畏其力小邦懐其德而桓反之是以为霸道也至于宋襄执鄫之虐则桓不为矣】
　　夏
　　齐人殱于遂【殱公作瀐○左传曰遂因氏领氏工妻氏须遂氏飨齐戍醉而杀之齐人殱焉澄曰殱者尽杀之之辞齐桓霸事方兴而以彊大吞小弱灭遂而虑遂之遗民不服故遣齐之民戍守其地以无罪灭遂固已失遂人之心矣而齐之戍遂者或又凌蔑其旧民故遂人愤怒而尽杀之也张氏曰不言遂人殱齐戍而书其自殱所以伸遂人复雠之志而着桓公不仁以至于自殱其众也襄陵许氏曰齐师灭谭谭子奔莒着其君不诎也齐人灭遂齐人殱于遂着其民不归也孟子谓霸者以力服人非心服也力不赡也荀子谓桓诈邾袭莒并国三十五则所灭葢不尽书书灭谭灭遂上下一见之也】
　　秋
　　郑詹自齐逃来【常山刘氏曰詹为郑卿见执于齐不能自辨以理取直而归反如匹夫之逃越在他国斯可贱也苏氏曰詹之义当身任齐责以纾国患而逃遁自免书逃来贱之也胡氏曰齐桓始霸同盟于幽而鲁首叛盟受其逋逃亏信义矣张氏曰执叛国大夫逾歴三时不令其服罪而去致防闲弛慢国囚亡逸齐之罪也窃身逃窜同于苟免之匹夫无大夫之行失节辱国詹之罪也为逋逃主以取伐于霸主鲁之罪也】
　　冬
　　多麋【麋鹿之大者鲁地所有昔不如是之多而今之多过于常时异也故书髙邮孙氏曰以有为灾则书有有蜮是也以无为异则书无无氷是也麋者常有之物惟其多则书之】
　　【经书月无书日无大衍歴正月庚寅大丙辰冬至二月庚申小三月己丑大四月己未小丁亥春分闰月戊子大五月戊午小旦日谷雨六月丁亥大七月丁巳小八月丙戌大九月丙辰小十月乙酉大十一月乙卯小十二月甲申大长歴是年闰六月】
　　十有八年【乙巳惠王元年○齐霸桓十○蔡哀十九○曹庄二十六○卫惠二十四○晋献公佹诸元年○郑厉二十五○陈宣十七○杞共五○宋桓六○秦徳二○楚文十四】
　　春
　　王三月
　　日有食之【孙氏曰不日不朔日朔俱失也吕氏曰史失之春秋无由追攷也】
　　夏
　　公追戎于济西【戎即隠公桓公与之盟者追谓于其已退而蹑其后以追之也戎入鲁境鲁将御之而戎遄退故鲁庄以兵逺追逐之至于济水之西也孙氏曰僖二十六年齐人侵我西鄙公追齐师至酅先言侵而后言追此不言侵伐者明不觉其来已去而追之也】
　　秋
　　有【谷梁传曰一有一亡曰有蜮射人者也公羊传曰记异也何氏曰以有为异也杜氏曰蜮短狐含沙射人张氏曰蜮能含沙射水中人影中之辄病或至于死江淮以南水滨有之鲁所无也】
　　冬
　　十月
　　【经书月二书日无大衍歴正月甲寅大辛酉冬至二月甲申小三月癸丑大四月癸未小五月壬子大日食沈括谓春秋日食三十六淮南卫朴能推算三十五犹不得庄十八年三月者一杜预长歴三月癸未朔不入食限刘孝孙以为五月壬子朔食与大衍歴合经书三月闰差也六月壬午小七月辛亥大八月辛巳大九月辛亥小十月庚辰大十一月庚戌小十二月己卯大】
　　十有九年【丙子惠王二年○齐霸桓十一○蔡哀二十○曹庄二十七○卫惠二十五○晋献二○郑厉二十六○陈宣十八○杞共六○宋桓七○秦宣公元年○楚文十五】
　　春
　　王正月
　　夏
　　四月
　　秋
　　公子结媵陈人之妇于鄄遂及齐侯宋公盟【公子结鲁三命大夫鲁因受郑詹之逃疑得罪于齐霸故命公子结与齐宋二君会鄄而盟冀以释前罪而鄄之巨室有嫁女为陈人之妇者结以庶女媵之因有盟鄄之便而送其女于鄄然后与齐宋盟春秋以其不敬君命故先书其私事而反以君命之正事为遂事例与祭公来遂逆王后于纪同结以私家之鄙事参防霸之大盟不惟不足以释齐之怒而又以重鲁之罪是以致齐之来伐也】夫人姜氏如莒【夫人自齐襄既弑之后八年不出因十五年又一至齐盖假托国事以愚其昏懦之子庄公不能制因此又复纵恣故于今如莒也妇人既嫁不逾境父母没不得归宁虽兄弟之国且不可徃况徃它国乎】
　　冬
　　齐人宋人陈人伐我西鄙【鲁之臣送已女为媵而遂与霸主大国之盟不恭也是以声其罪而伐之陈亦以结媵其国人之妇而轻慢霸主故与齐宋同兴问罪之师结不知礼而为私为公两失欢好礼之不可不谨也如是】
　　【经书月二书日无大衍歴正月己酉小丁卯冬至二月戊寅大三月戊申小四月丁丑大五月丁未小六月丙子大七月丙午小八月乙亥大九月乙巳小十月甲戌大十一月甲辰小十二月癸酉大】
　　二十年【丁未惠王三年○齐霸桓十二○蔡穆侯肹元年○曹庄二十八○卫惠二十六○晋献三○郑厉二十七○陈宣十九○杞共七○宋桓八○秦宣二○楚堵敖熊囏元年】
　　春
　　王二月
　　夫人姜氏如莒【比年书夫人徃它国以奸而鲁庄若罔闻知昔年犹可诿曰年未长也今既年长矣而如此其不子也甚矣哉】
　　夏
　　齐大灾【张氏曰天火曰灾书大志其甚也齐人来告鲁徃吊之故书】
　　秋
　　七月
　　冬
　　齐人伐戎【戎谷作我○张氏曰齐桓于是有安诸夏之志戎在徐州之域最近于鲁故先治之也】
　　【经书月二书日无大衍歴正月癸卯大壬申冬至闰月癸酉小二月壬寅大三月壬申小四月辛丑大五月辛未小六月庚子大七月庚午小八月己亥大九月己巳小十月戊戌大十一月戊辰小十二月丁酉大长歴是年闰十二月】
　　二十有一年【戊申惠王四年○齐霸桓十三○蔡穆二○曹庄二十九○卫惠二十七○晋献四○郑厉二十八卒○陈宣二十○杞共八○宋桓九○秦宣三○楚堵敖二】
　　春
　　王正月
　　夏
　　五月
　　辛酉郑伯突卒【突郑厉公也在位二十八年子捷嗣是为文公张氏曰突郑庄公之孽子庄公既殁夺忽之位其后虽为蔡仲所逐旋入于栎卒取郑国故不复着忽亹仪之在位以其不能君也论者以为突始终能君夫簒弑窃国之人而春秋终始君之且记其卒于位所以着小人肆志乱贼得终王法不行而世之所由乱也】
　　秋
　　七月
　　戊戌夫人姜氏薨【夫人桓公之夫人庄公之母也】
　　冬
　　十有二月
　　葬郑厉公
　　【经书月四书日二大衍歴正月丁卯小丁丑冬至二月丙申大三月丙寅小四月乙未大五月乙丑大六月乙未小经五月辛酉在此月七月甲子大八月甲午小经七月戊戌在此月九月癸亥大十月癸巳小十一月壬戌大十二月壬辰小长歴辛酉五月二十七日戊戌七月五日】
　　二十有二年【己酉惠王五年○齐霸桓十四○蔡穆三○曹庄三十○卫惠二十八○晋献五○郑文公捷元年○陈宣二十一○杞惠公元年○宋桓十○秦宣四○楚堵敖三】
　　春
　　王正月
　　肆大眚【眚公作省○肆谓纵放之也眚谓过误而犯者虞书言眚灾肆赦眚固可赦而不言大圣人虽至仁然赦人之罪亦必有所剂量于其间不一槩也今书肆大眚则是罪之大而不当赦者亦赦之讥其惠奸佚罚也】
　　癸丑葬我小君文姜【髙氏曰妇人无爵何諡之有先王之制但取夫之諡冠于姓之上以明所属诗所谓庄姜宣姜共姜经所书宋共姫是也岂有不系其夫而别自为谥者哉夫人姜氏弑逆滛乱之人得罪于宗庙国人之所不容今也云亡虽以母子之故不忍弃絶则之足矣又迫于大义不敢加以夫之諡别为之諡曰文而不复系于桓公将以掩其恶也然而弃天罔民壊先王之制则其罪又不若从其夫之諡耳自是鲁国从而效尤凡夫人之死皆为之别立諡后世因循不改大失春秋之旨矣沙随程氏曰妇人之諡从夫文姜别作諡以其得罪于先公也其后或妾母僭称夫人或虽正嫡亦不能从夫諡者着礼之变也】
　　陈人杀其公子御冦【御上声○谷梁传曰言公子而不言大夫公子未命为大夫也其曰公子何也公子之重视大夫孙氏曰春秋之义非天子不得专杀二百四十二年无天王杀大夫文书诸侯杀大夫者四十七古者诸侯之大夫皆命于天子诸侯不得专命也大夫有罪则请于天子诸侯不得专杀也大夫犹不得专杀况世子母弟乎春秋之世国无小大其卿大夫士皆专命之有罪无罪皆专杀之其无王也甚矣陈人杀其公子御冦者讥专杀也称君称国称人虽有轻重其专杀之罪则一也胡氏曰杀而称君者独出于其君之意而大夫国人有不与焉如晋侯杀其世子申生之类是也称国者国君大夫与闻其事而不请于天子如郑杀其大夫申侯之类是也称人有二义其一国乱无政众人擅杀而不出于其君则称人如陈人杀其公子御寇之类是也其一弑君之贼人人之所得讨背叛之臣国人之所同恶则称人如卫人杀州吁郑人杀良霄之类是也澄曰公子言其属也非称其氏也属之下单称名与再命之大夫同故谷梁以为公子之重视大夫】
　　夏
　　五月【孙氏曰春秋未有以夏五月首时者此盖五月之下文有脱事尔或曰书时之首月而四讹为五也】
　　秋
　　七月
　　丙申及齐高傒盟于防【及髙傒盟盖求昏于齐也髙傒齐三命之卿当国者岂吾微者可与之盟哉孰及之公也赵氏以为凡盟不目内皆指公也】
　　冬
　　公如齐纳币【谷梁传曰纳币大夫之事也公亲纳币非礼也赵氏曰昏礼有六一纳采二问名三纳吉四纳徴纳征即纳币也五请期六亲迎亲迎即逆女也春秋独书其二以纳币方契成逆女为事终举重之义也啖氏曰鲁徃它国纳币皆常事不书凡书者皆讥也它国来亦如之孙氏曰按桓六年九月丁卯子同生公十四嵗即位又二十四年如齐逆女年三十七始昏者文姜制之不得以时而昏尔故母防未终如齐纳币图昏之速也澄曰鲁庄受制于母年长而不得娶母既死急于娶故于防制中屈已与齐大夫盟而求昏焉齐之许未坚而公自如齐纳币纳币非公所当自行也程子曰齐疑昏议故公自行纳币后二年方逆齐难之也】
　　【经书月三书日二大衍歴正月辛酉大壬午冬至二月辛卯小经正月癸丑在此月三月庚申大四月庚寅小五月己未大六月己丑小七月戊午大乙酉夏至八月戊子小经七月丙申在此月九月丁巳大丙戌处暑十月丁亥大丙辰秋分闰月丁巳小十一月丙戌大丁亥霜降十二月丙辰小长歴癸丑正月二十三日丙申七月九日】
　　二十有三年【庚戌惠王六年○齐霸桓十五○蔡穆四○曹庄三十一卒○卫惠二十九○晋献六○郑文二○陈宣二十二○杞惠二○宋桓十一○秦宣五○楚成王頵元年】
　　春
　　公至自齐【至之者讥之也讥其不当亲徃纳币也】
　　祭叔来聘【祭音债○祭者周畿内之国隠之时爵为伯桓之时爵为公叔者公之弟贰君者也例称字几内之国王臣也不当外交诸侯而祭国入春秋以来至今凡三交鲁矣伯之来公之来来下不书其事盖伯与公君也行两君相见之礼是朝鲁也王臣外交通问且不可况以畿内之国朝畿外之诸侯乌可哉故不书曰朝而但曰来祭叔臣也盖以臣礼见公然当时有介弟摄君行礼之事若不书聘则或疑其为摄君而行朝礼也故书来聘者见其奉君命以聘而非摄君事以朝此春秋别嫌明微之意若夫王臣私交之非礼则或朝或聘其罪一也】
　　夏
　　公如齐观社【公求昏于齐而齐之许未慤于是公屈尊亲徃纳币以致请而未得齐之诺欲再徃齐致请而无名遂托观社以行夫社者诸侯祭其土示之常事未闻邻国之君徃观之者如齐而曰观社此何礼哉按春秋外传载曹刿之言曰齐弃太公之法观民于社君为是举而徃观之非故业也又按襄二十四年齐社搜军实使客观之盖齐俗每因祭社则搜军以夸示威众而聚人观之故公得托此为名以如齐也程子曰昏议尚疑故以观社再徃诸议后一年方逆盖齐难之】公至自齐【其讥与前纳币之至同】
　　荆人来聘【按前书败蔡入蔡伐郑单书荆此于荆下加人字者啖氏曰若言荆来聘则似举州皆来故加人字以成文尔无它意也陆氏曰凡以号举者皆称人君臣同辞张氏曰楚自四五年来先加兵于郑蔡而聘使至鲁用逺交近攻之术】
　　公及齐侯遇于谷【昏议犹未定故又遇于谷以致请】
　　萧叔朝公【萧附庸国今徐州萧县叔萧君之弟贰君者摄君行朝礼朝公者朝公于谷也朝聘当庙受于野非礼也介弟摄君而朝又行朝礼于野萧之朝鲁之受皆非也交讥之】
　　秋
　　丹桓宫楹【谷梁传曰礼天子诸侯黝垩大夫仓士黈丹楹非礼也何氏曰楹柱也丹之者为将娶齐女欲以夸大示之】
　　冬
　　十有一月
　　曹伯射姑卒【射音亦○射姑庄公也在位三十一年卒世子覊嗣逾年而庶子赤篡立是为僖公史记世家赤作夷】
　　十有二月
　　甲寅公防齐侯盟于扈【遇谷以请而齐犹难之故又盟以要其信而后许也夫求昏者可求则求不可则已许昏者可许则许不可则郤鲁欲求齐婚不以媒妁徃觇其可不可公乃自与齐髙傒盟以求之未得齐诺而公遽请纳币是与彊委禽者同也躬纳币而犹未诺则又徃观社以请观社以请而犹未诺则又遇于谷以请遇谷之后宜若可矣又必盟于扈而后可焉何其难之之甚也二国之昏姻不以礼不以义如此哀姜之不终也宜哉杜氏曰扈郑地在荥阳卷县西北孙氏曰扈齐地】
　　【经书月二书日一大衍歴正月乙酉大戊子冬至二月乙卯小三月甲申大四月甲寅小五月癸未大六月癸丑小七月壬午大八月壬子小九月辛巳大十月辛亥小十一月庚辰大十二月庚戌大甲寅五日】
　　二十有四年【辛亥惠王七年○齐霸桓十六○蔡穆五○曹僖公赤元年○卫惠三十○晋献七○郑文三○陈宣二十三○杞惠三○宋桓十二○秦宣六○楚成二】
　　春
　　王三月
　　刻桓宫桷【谷梁传曰天子之桷斵之砻之加宻石焉诸侯之桷斵之砻之大夫斵之士斵本刻桷非正也杜氏曰刻镂也桷椽也澄曰于砻斵之外又加刻镂之功丹楹刻桷者以齐女将归见于祢庙故示此华废以夸之也】
　　葬曹庄公【曹覊嗣位而其父也】
　　夏
　　公如齐逆女【亲迎常事不书公纳币越三年而后得亲迎则非常也故书】
　　秋
　　公至自齐【纳币之久而后亲迎亲迎以非常而书故至之以示讥也】
　　八月
　　丁丑夫人姜氏入【孙氏曰公亲迎于齐不俟夫人而至失夫之道也妇人从夫者也夫人不从公而入失妇之道也澄曰凡卿为君逆夫人本非礼也犹且以夫人同至公亲徃逆而不与同至夫人后公而入盖夫人难之以要公也公羊谓夫人与公有所约而后入所谓有所约者杜氏曰为以孟任故盖公嬖孟任必与公约不复嬖孟任而后入也入者非顺易之辞有阻难之意焉张氏曰见庄公不夫哀姜妬忌之情矣】
　　戊寅大夫宗妇觌用币【觌音迪○大夫宗妇者同宗大夫之妇也觌见也用币以币为贽也凡见必用贽卿贽以羔大夫贽以鴈士贽以雉妇人之贽榛栗枣脩而已夫人姜氏既入庄公欲夸宠之故使同宗大夫之妇用币为贽以见也】
　　大水【隂盛所致也】
　　冬
　　戎侵曹【侵曹葢纳赤也】
　　曹覊出奔陈【杜氏曰覊葢曹世子微弱不能自定澄按上年十一月曹庄公射姑卒今年三月而葬则覊以世子嗣位其先君至今年冬在位期年矣为戎所逐而出不书爵而书名义与郑忽同】
　　赤归于曹【赤曹僖公名葢曹庄公之庶子覊之弟也归者易辞为戎所纳故易义与突归于郑同但彼先书突归而后书忽出盖祭仲在宋挈突以归而后忽出此则覊避戎兵出而赤乃得归也张氏曰覊系于曹与郑忽同明其正也赤不系国庶孽也赤以庶逐适戎以裔谋夏天子方伯不能正】
　　郭公【郭国名或云即虢也公爵畿内八命之国也公下文缺或云公字疑是亡字书郭亡义与梁亡同刘氏曰齐桓公之郭问父老曰郭何故亡曰以其善善而恶恶也公曰若子之言乃贤君也何至于亡父老曰郭君善善不能用恶恶不能去所以亡也考其时与事或然】
　　【经书月二书日二大衍歴正月庚辰小癸巳冬至二月己酉大三月己卯小四月戊申大五月戊寅小六月丁未大七月丁丑小八月丙午大九月丙子小经八月丁丑戊寅在此月十月乙巳大十一月乙亥小十二月甲辰大长歴是年闰七月丁丑八月三日戊寅四日】
　　二十有五年【壬子惠王八年○齐霸桓十七○蔡穆六○曹僖二○卫惠三十一卒○晋献八○郑文四○陈宣二十四○杞惠四○宋桓十三○秦宣七○楚成三】
　　春
　　陈侯使女叔来聘【女音汝○左传曰始结陈好也杜氏曰季友相鲁原仲相陈二人有旧故女叔来聘季友冬亦报聘髙邮孙氏曰诸侯之大夫天子赐之邑使之归国则书氏书字郑祭仲鲁单伯陈女叔是也澄曰女氏叔字天子所命四命之大夫陈三恪也其初公爵故有四命之孤】
　　夏
　　五月
　　癸丑卫侯朔卒【朔惠公也在位三十一年鲁不防故不书葬其子赤嗣是为懿公】六月
　　辛未朔日有食之鼓用牲于社【谷梁传曰鼓礼也用牲非礼也澄谓日食者隂盛阳微鼓声以助阳气】
　　伯姬归于杞【髙氏曰凡内女书归若时君之女则加子字以别之此伯姬葢桓公末嵗所生之女于今殆二十有余嵗失时而后嫁也陆氏曰不言逆者夫自逆常事不书澄以他书攷证葢归于杞惠公】
　　秋
　　大水鼓用牲于社于门【左传曰凡天灾有币无牲非日月之眚不鼔】
　　冬
　　公子友如陈【杜氏曰报女叔之聘】
　　【经书月二书日二大衍歴正月甲戌小戊戌冬至二月癸卯大三月癸酉小四月壬寅大五月壬申大庚子谷雨六月壬寅小庚午小满经五月癸丑在此月闰月辛未大日食经书六月朔置闰下同也七月辛丑小旦日夏至八月庚午大九月庚子小十月己巳大十一月己亥小十二月戊辰大长歴癸丑五月十二日】
　　二十有六年【癸丑惠王九年○齐霸桓十八○蔡穆七○曹僖三○卫懿公赤元年○晋献九○郑文五○陈宣二十五○杞惠五○宋桓十四○秦宣八○楚成四】
　　春【公脱春字】
　　公伐戎【张氏曰为追于济西之耻报怨也襄陵许氏曰隐桓世有戎盟至于庄公戎始变渝我是以有济西之役于此伐戎义已胜矣齐鲁伐戎而中国崇也】
　　夏
　　公至自伐戎【襄陵许氏曰以伐戎至大伐戎也杜氏谔曰伐戎无讥也所以至者公出师于外逾时而返必书至以危之】
　　曹杀其大夫【刘氏曰称国以杀而不名者大夫无罪而君杀之也张氏曰曹伯赤杀之也岂于覊赤出入之际或不附戎而杀之若郑厉杀原繁傅瑕与髙氏曰除覊之党恶其内应也澄曰大夫不书氏名被杀者无罪也惟此年曹杀大夫僖二十七年宋杀大夫文七年宋人杀大夫三条尔其他纵或无罪必有被杀之因是亦罪也纵或有罪亦当告之天子侯国不得专杀也】
　　秋
　　公防宋人齐人伐徐【张氏曰徐嬴姓国国近齐鲁今徐州彭城境也澄曰穆以后徐僭称王徐国虽小但春秋之前已甞僭称王号今见楚彊则服于楚国与宋邻必与宋有恶齐桓为宋伐之故命宋主兵而序齐上齐宋盖皆卿也以公在故降称人胡氏曰按书伯禽尝征徐戎则徐为鲁患旧矣是年春公伐戎狄又伐徐者必徐与戎合兵表里为鲁患也故虽齐宋师少而公独亲行】
　　冬
　　十有二月
　　癸亥朔日有食之
　　【经书月一书日一大衍歴正月戊戌小癸卯冬至二月丁卯大三月丁酉小四月丙寅大五月丙申小六月乙丑大七月乙未小八月甲子大九月甲午大十月甲子小十一月癸巳大十二月癸亥小日食】
　　二十有七年【甲寅惠王十年○齐霸桓十九○蔡穆八○曹僖四○卫懿二○晋献十○郑文六○陈宣二十六○杞惠六宋桓十五○秦宣九○楚成五】
　　春
　　公防杞伯姬于洮【洮音滔○陆氏曰参讥之沙随程氏曰与二年夫人姜氏防齐侯于禚之事同髙氏曰妇人无相防之礼伯姬既归于杞复来与公防是与文姜齐襄无异也杜氏曰洮鲁地张氏曰洮沟在济州今济南府也】
　　夏
　　六月
　　公防齐侯宋公陈侯郑伯同盟于幽【左传曰陈郑服也张氏曰再举同盟之礼以申霸令而一诸侯之心也鲁宋陈郑偕至而卫独不来故明年伐卫澄曰同盟者齐桓犹未专主防也】
　　秋
　　公子友如陈原仲【原仲陈大夫原氏仲字礼臣既没不名故称字犹管夷吾称管仲也按无防葬邻国大夫之礼季友与原仲有旧欲徃防其以大夫不可私行出境请于公而公命之行故书公子友如陈无以异于常时奉君命而使者大夫无私交公之遣行友之防原氏之受皆非礼也叅讥之】
　　冬
　　杞伯姬来【赵氏曰讥无父母而来凡内女称来不宜来也合礼者皆常事不书盖非礼而来故书尔髙氏曰伯姬春方出与公防而冬又来何其不安于杞也而杞伯不能制其妻如其国何】莒庆来逆叔姬【此亦是桓公之女昏姻失时年近三十而始嫁也大夫娶公女公不自主而使大夫主之凡书者讥尊卑不敌而公自主之也莒庆莒国之卿再命称名莒无三命之卿此其上卿也髙氏曰叔姬者伯姬之妹皆非庄公之女伯姬归于杞不以叔姬娣而以适莒庆者卑杞故也不曰逆女而曰逆叔姬以别卿为君逆者也庆不名者莒小国无三命卿与齐髙固异】杞伯来朝【髙氏曰致伯姬也杞伯不能制其内纵伯姬之数出又来朝而致之其卑弱可知矣】
　　公防齐侯于城濮【杜氏曰城濮卫地张氏曰齐欲讨卫而防鲁于此定其交而后加兵于人所以见其谋之审也】
　　【经书月一书日无大衍歴正月壬辰大己酉冬至二月壬戌小三月辛卯大四月辛酉小五月庚寅大六月庚申小七月己丑大八月己未小九月戊子大十月戊午小十一月丁亥大十二月丁巳大】
　　二十有八年【乙卯惠王十一年○齐霸桓二十○蔡穆九○曹僖五○卫懿三○晋献十一○郑文七○陈宣二十七○杞惠七○宋桓十六○秦宣十○楚成六】
　　春
　　王三月
　　甲寅齐人伐卫卫人及齐人战卫人败绩【左传曰王使召伯廖赐齐侯命且请伐卫以其立子頽也齐伐卫败卫师数之以王命取赂而还髙氏曰初蒍邉奉子頽犯王而不克奔卫卫兴兵助頽犯王而齐为霸主不能奔救及郑伯既纳王王乃锡齐侯命使讨之于是乎伐卫曰伐者讨得其罪也然既败卫乃取赂而还嗟夫齐侯以能尊王室覇诸侯而所为乃若是沙随程氏曰齐侯自去年已防公于城濮则驻师于卫地久矣而曰三月甲寅伐卫卫受子頽之奔王命齐侯伐之则齐侯待于城濮为有礼矣及卫人不服而战则前乎甲寅之日其伐未果也是宜以卫人主兵张氏曰卫尝受盟于幽前年同盟不至伐不服罪乃以齐来伐之日而急击之然不能敌齐节制之师而败以卫为主罪之也不地于卫都也澄曰前年冬齐侯出防鲁于卫地矣今年春伐卫称人者盖齐侯待于城濮但遣微者徃伐意欲以不战屈之也而卫不服罪敢与齐战轻躁寡谋不量其力自取败衂也】
　　夏
　　四月
　　丁未邾子琐卒【琐在位十二年其子蘧蒢嗣】
　　秋
　　荆伐郑【左传曰楚令尹子元以车六百乗伐郑入于桔柣之门众车入自纯门及逵市县门不发楚言而出子元曰郑有人焉胡氏曰子元无故伐郑是凌弱暴寡之师也澄曰齐霸已盛而楚犹敢伐其与国恃其彊而不畏齐也】
　　公防齐人宋人救郑【宋人下公有邾娄人三字○左传曰诸侯救郑楚师夜遁郑人将奔桐丘谍告曰楚幕有乌乃止谷梁传曰善救郑也胡氏曰得救急防邻之义桓公攘外冦安中国之事见矣澄曰齐宋皆卿压于公故称人张氏曰是时楚文王卒成王幼子元伐郑师出无名故郑人示以闲暇而不敢入闻诸侯之救而遂遁时桓公攘楚之计未定楚政适乱然自若敖蚡冒至于武文兵制尚在其后二年之间杀子元而授政令尹子文复修国政故召陵之师虽举而楚之君臣非此时比故仅能使之受盟终不足以大服之也】
　　冬
　　筑郿【郿音眉公作微○筑者创始造邑也夏时之冬用民力之时鲁之冬则是建酉建戌之月未可用民力也杜氏曰郿鲁下邑】
　　大无麦禾【此于冬后縂记一年之事夏秋之间既无麦秋冬之间又无禾禾黍稷稻粱也大无者言全无也苏氏曰是嵗未尝有水旱螟虫之灾而书大无麦禾刘向曰土气不养稼穑不成也沈约宋志言吴孙皓时尝有之苖稼丰美而实不成百姓以饥阖境皆然连嵗不已此所谓大无麦禾也】
　　臧孙辰告籴于齐【辰谷作臣○外传鲁语曰鲁饥臧文仲言于公曰夫为四邻之援固国之艰急是为铸名器藏寳财固民之殄病是待今国病矣盍以名器请籴于齐公曰谁使对曰国有饥馑卿出告籴古之制也辰也请如齐公使徃从者曰君不命而请之其为选事乎文仲曰贤者急病而让夷居官者当事不避难在位者恤民之患是以国家无违我不如齐非急病也在上不恤下居官而惰非事君也文仲以鬯圭与玉磬如齐齐人归其玉而予之籴刘氏曰君子之为国也务农重谷节用爱人则仓廪实不知为此事至而忧之以急病让夷为功何其末欤澄曰臧孙氏辰名鲁世卿三命古者一年耕必有三年之食三年耕必有九年之食故虽饥而民不害者蓄积多而偹先具也是年冬大无麦禾而臧孙即徃告籴于齐见鲁之无政事而财用不足也张氏曰一年不熟而上下相顾无以粒民重臣自徃告籴若不遇齐桓则鲁之民必至转死于沟壑矣经书月二书日二大衍歴正月丁亥小甲寅冬至二月丙辰大甲申大寒闰月丙戌小甲寅二十九日三月乙卯大旦日雨水四月乙酉小丁未二十三日五月甲寅大六月甲申小七月癸丑大八月癸未小九月壬子大十月壬午小十一月辛亥大十二月辛巳小长歴是年闰三月甲寅三月晦日】
　　二十有九年【丙辰惠王十二年○齐霸桓二十一○蔡穆十○曹僖六○徫懿四○晋献十二○郑文八○陈宣二十八○杞惠八○宋桓十七○秦宣十一○楚成七】
　　春
　　新延廐【谷梁传曰冬筑郿春新延廐其用民力为已悉矣孙氏曰大无麦禾告籴于齐则民饥矣延廐虽壊未新可也庄公不爱民力若此澄曰新有故而修之也延廐马闲也】
　　夏
　　郑人侵许【张氏曰许郑世雠也然许自盟幽之后不与齐桓之防郑人侵之或齐之命与自后许始从中国襄陵许氏曰许以近楚未防诸侯故郑侵之以求好焉】
　　秋
　　有蜚【蜚音吠○公羊传曰记异也何氏曰恶臭之虫南粤所生非中国所有书有言本无也澄曰书螟书螽止言螟螽为灾则书也蟳曰生麋曰多蜚曰有不常多而今多不常生而今生不常有而今有也鹳鹆亦昔无而今有书来者以其自它国而来也蜚蜮他处所有而此地今自生其有非自彼来故谷梁以为一有一亡是也】
　　冬
　　十有二月
　　纪叔姬卒【啖氏曰内女为诸侯之夫人则书卒以公为之服也礼诸侯絶朞服惟适国君者为之服大功九月尊卑敌故也许嫁为夫人者亦然其为媵及嫁大子公子大夫则不书澄按叔姫娣也自隠公厚于先君之女以夫人之礼而归之于纪自此以后鲁纪二国之待叔姬叔姬之所以自待其身皆与伯姬同春秋备书之以见鲁之过于厚而非礼也然则此葢庄公以为姑而为服大功之服也与叔姬庄十二年归于酅此卒于酅也纪灭而犹系之纪者盖国亡无所倚托虽寄寓于酅以待死其为纪国夫人伯姬之娣则如初也】
　　城诸及防【杜氏曰诸防皆鲁邑张氏曰诸今密州诸城县县又有故防城及者别二邑也澄曰但言城诸防则似于邑然凡书土功虽时非善之也书之于农隙愈于非时者尔于春夏书讥可知也其间亟兴土功而亟书之者不系乎时与不时皆贬也若此前年冬筑郿大饥而告籴此年春新延廐于是又城诸及防岂不为亟而讥之乎】
　　【经书月一书日无大衍歴正月庚戌大己未冬至二月庚辰小三月己酉大四月己夘大五月己酉小六月戊寅大七月戊申小八月丁丑大九月丁未小十月丙子大十一月丙午小十二月乙亥大】
　　三十年【丁巳惠王十三年○齐霸桓二十二○蔡穆十一○曹僖七○卫懿五○晋献十三○郑文九○陈宣二十九○杞惠九○宋桓十八○秦宣十二○楚成八】
　　春
　　王正月
　　夏
　　师次于成【左无师字○师少将卑师众也张氏曰成鲁地地谱今泰山钜平县东南赵氏曰鲁葢欲防齐围鄣至成待命闻鄣已降不复行尔】
　　秋
　　七月
　　齐人降鄣【降奚江切鄣音章○杜氏曰鄣纪附庸国东平无盐县东北有障城小国孤危不能自固盖齐遥以兵威胁使降附赵氏曰降服而为附庸也常山刘氏曰不书鄣降而曰降鄣齐肆彊力胁而服之也髙邮孙氏曰郕降于齐师是时齐鲁之师相防围郕郕不降我而独降齐非齐师能使之降郕自降尔齐人降鄣非鄣欲降也齐降之尔】
　　八月
　　癸亥葬纪叔姬【鲁之徃皆以正夫人礼】
　　九月
　　庚午朔日有食之鼔用牲于社【孙氏曰书鼔用牲者讥其用牲尔非谓九月不鼓也】
　　冬
　　公及齐侯遇于鲁济【济上声○左传曰谋山戎也以其病燕故张氏曰简礼以议军旅之事杜氏曰济水歴齐鲁界在齐为齐济在鲁为鲁济盖鲁地襄陵许氏曰齐桓伐郳伐郑伐徐皆以宋人主兵与公防城濮而后伐卫与公遇鲁济而后伐戎以是知桓公之霸不自恃也用兵行师每资武于宋桓取防于鲁庄其治国也一则仲父二则仲父用人之能以为能集人之功以为功遂能力正天下泽被生民】
　　齐人伐山戎【公羊传曰此齐侯也赵氏曰伐山戎当书齐侯献戎捷当书齐人交互致误尔程子曰盖互错一字杜氏曰山戎北狄】
　　【经书月四书日二大衍歴正月乙巳小甲子冬至二月甲戌大三月甲辰小四月癸酉大五月癸卯小六月壬申大七月壬寅小八月辛未大九月辛丑小经八月癸亥在此月十月庚午大日食经书九月置闰不同也十一月庚子大闰月庚午小十二月己亥大长歴是年闰二月癸亥八月二十三日】
　　三十有一年【戊午惠王十四年○齐霸桓二十三○蔡穆十二○曹僖八○卫懿六○晋献十四○郑文十○陈宣三十○杞惠十○宋桓十九○秦成公元年○楚成九】
　　春
　　筑台于郎【何氏曰四方而髙曰台礼天子有灵台以天地诸侯有时台以四时登髙望逺人情所乐动而无益于民者虽乐不为也刘氏曰去国而筑台是乐而已矣讥厉民也】
　　夏
　　薛伯卒【薛侯爵今称伯降班而告终也小国无可攷不知其名】
　　筑台于薛【杜氏曰薛鲁地】
　　六月
　　齐侯来献戎捷【侯字当从赵氏作人齐之将伐戎也甞与鲁庄遇于鲁济以谋之伐而得胜故使人献捷于鲁以嘉其谋之中也】
　　秋
　　筑台于秦【杜氏曰东平范县西北有秦亭张氏曰寰宇记范县今属濮州亭尚存庄公一嵗三筑台政所谓及是时般乐怠敖者】
　　冬
　　不雨【盖歴建酉建戌建亥之月凡三月无雨也】
　　【经书月二书日无大衍歴正月己巳小己巳冬至二月戊戌大三月戊辰小四月丁酉大五月丁卯小六月丙申大七月丙寅小八月乙未大九月乙丑小十月甲午大十一月甲子小十二月癸巳大】
　　三十有二年【己未惠王十五年○齐霸桓二十四○蔡穆十三○曹僖九○卫懿七○晋献十五○郑文十一○陈宣三十一○杞惠十一○宋桓二十○秦成二○楚成十】
　　春
　　城小谷【范氏曰小谷鲁地孙氏曰曲阜西北有小谷城永嘉薛氏曰庄公六年后无麦苗大无麦禾螟麋蜚相继而有大水者三中君尚当少警而公之侈心日起因娶而观社丹楹刻桷告籴之时有筑郿之役次年新廐城诸防去年三筑台而不雨今春又城小谷平嵗犹不可况荐饥而轻用民力乎澄按左传云城小谷为管仲也而杜氏注谓公感齐桓之徳故为管仲城私邑且释此地名为在齐之济北谷城县唯泰山孙氏以为在鲁之曲阜西北胡氏曰孙鲁人也而终身学春秋其攷此详矣髙氏曰先儒以小谷为齐邑鲁为管仲城之若然圣人亦当异其文而系之齐且公虽感齐桓之私岂肯为管仲城邑乎昭十一年传云齐桓城谷而寘管仲焉齐自有谷如文十一年公及齐侯盟于谷宣十四年公孙归父防齐侯于谷此齐谷也非鲁之小谷沙随程氏曰齐地别有谷在济北有管仲井非小谷也文十七年宣十四年盟防者乃济北之谷也】
　　夏
　　宋公齐侯遇于梁丘【左传曰齐侯为楚伐郑之故请防于诸侯宋公请先见于齐侯张氏曰齐不以霸主自居以梁丘近宋而先之也梁丘在济州昌邑县西南髙氏曰梁丘宋地齐侯将防诸侯为郑谋楚而宋公先遇于梁丘宋序齐上者地主也用兵则以主兵者为先盟防则以主盟者为先若相遇则以地为宾主皆非其地莫适为主则序以爵而已】
　　秋
　　七月
　　癸巳公子牙卒【左传曰初公筑防临党氏见孟任从之生子般公疾问后于叔牙对曰庆父材问于季友对曰臣以死奉般公曰乡者牙曰庆父材成季使以君命命僖叔待于鍼巫氏使鍼季酖之归及逵泉而卒公羊传曰公病召季子曰牙谓我曰鲁一生一及君知之矣庆父也存季子曰是将为乱乎俄而牙弑械成季子和药而饮之公子牙今将尔将而诛焉诛不避兄君臣之义也行诛乎兄隐而逃之使若以疾死然亲亲之道也沙随程氏曰牙叔孙氏之祖也左氏以为欲立庆父而季友酖杀之时公年四十有五距薨时尚一月苟以是诛牙则庆父何为尚执国柄而二传以为将弑公又不近理盖是见闵公不书即位考例不合故为是异説牙实善终也髙氏曰左氏具载季友杀叔牙之事考之于经全不寓微意以此言之公子牙盖自卒尔】
　　八月
　　癸亥公薨于路寝【书月书日谨之书其所详凶变也路寝正寝也公病迁居正寝而于正寝终焉礼也】
　　冬
　　十月
　　己未子般卒【己未公谷作乙未般音班○左传曰子般即位次于党氏共仲使圉人荦贼子般成季奔陈立闵公孙氏曰子般庄公太子未逾年之君也庄公未故名不薨不地者降成君也此与襄三十一年秋九月癸巳子野卒义同沙随程氏曰般之卒书日辰书名与襄三十一年子野同盖亦令终也文十八年冬十月子卒不书日辰不名则故可知也先儒谓君薨子名既称子然景王既矣王子猛犹名是此例不通也胡瑗谓子般非遇弑信然髙氏曰新君未逾年称子庄公薨般既立不幸而卒三传皆以为庆父所杀考之于经所书与子野同若以子般为被弑则子野亦岂被弑乎惟文十八年书子卒而不名者乃被弑也何则既书子卒即书夫人姜氏归于齐盖文公既薨子赤为宣公襄仲所弑而弑君之贼自立哀姜不能容自归于父母之国也子般子野皆非被弑而子般特以哀姜庆父之故疑若为其所弑尔春秋别嫌明微深辨乎疑似之际岂有实弑其君而全不寓意哉乃区区曲为之讳乎】
　　公子庆父如齐【沙随程氏曰公薨子般卒庆父以国统未定请于霸主而国人立闵公髙氏曰若以庆父弑君而出奔则圣人岂不着其出奔之罪乎知此非出奔也盖公薨子卒继嗣未定庆父虽有侥幸之心而身为国卿加以公子之贵有嫌疑之避于是如齐告难盖以桓公始霸谋定其君及自齐归鲁已立闵庆父始有簒弑之意故明年齐侯使仲孙湫来省难而仲孙谓不去庆父鲁难未已也澄按诸说误谓庆父弑般故有以此为出奔齐者亦有以此谓自托于齐者窃详闵二年庆父哀姜弑闵公庆父不容于鲁国遂出奔莒哀姜于齐亲也亦有所惮而不敢归齐逃罪于邾竟不免于死齐桓霸令如此设使庆父实弑子般果何所恃而遽敢如齐乎齐桓亦何所顾惜何所阿徇而不问其罪乎以此知子般之非弑也不然齐桓寛纵于般之弑而严察于闵之弑何其用刑之颇也因左传事逆失实误以子般为被弑遂使鲁臣虚负纵贼之罪霸主亦受佚罚之诬得孙胡程髙四家一正前误则见齐桓霸令之光明无可讥者矣】
　　狄伐邢【狄北狄杜氏曰邢姬姓周公之国在广平襄国县张氏曰今邢州龙冈县狄前此虽未见于经然自伐邢而灭卫三年之间涂炭两国首以伐书着其彊已髙氏曰谓之伐者当时诸侯素不能治自正故也襄陵许氏曰春秋戎先见荆次之狄次之而荆暴于戎狄又暴于荆当惠王世戎狄荆楚交伐诸国使无齐桓攘服定之将伊于何底哉】
　　【经书月三书日三大衍歴正月癸亥大乙亥冬至二月癸巳小三月壬戌大四月壬辰小五月辛酉大六月辛卯小七月庚申大八月庚寅小经七月癸巳在此月九月己未大经八月癸亥在此月十月己丑小十一月戊午大经十月己未在此月十二月戊子小长歴是年闰三月癸巳七月四日癸亥八月五日己未十月二日】


　　春秋纂言卷三
　　钦定四库全书
　　春秋纂言卷四　　　　　　元　吴澄　撰
　　闵公【名启方庄公子母哀姜之娣叔姜在位二年史记云名开】
　　元年【庚申惠王十六年○齐霸桓二十五年○蔡穆十四年○曹昭公班元年○卫懿八年○晋献十六年○郑文十二年○陈宣三十二年○杞惠十二年○宋桓二十一年○秦成三年○楚成十一年】
　　春
　　王正月【沙随程氏曰不书即位与隐公同】
　　齐人救邢【左传曰管敬仲言于齐侯曰戎狄豺狼不可厌也诸夏亲昵不可弃也宴安酰毒不可懐也诗云岂不懐归畏此简书简书同恶相恤之谓也请救邢以从简书张氏曰管仲请救邢桓公始兴救邢之师论语以九合一匡之功归管仲盖救诸夏防同患皆管仲发其端也】
　　夏
　　六月
　　辛酉葬我君庄公【十一月乃葬】
　　秋
　　八月
　　公及齐侯盟于落姑【落公谷作洛○左传曰请复季友也杜氏曰落姑齐地澄按左传所载去年成季奔陈窃意子般卒后庆父哀姜专国故季友出以避祸此时庆父秉外权哀姜为内主盖唯恐季友之归闵公八嵗尔孰能奉之出防霸主而为国计者必鲁之世臣有不当权而忠于国能如卫之石碏深谋秘计告于霸主请复季友故桓公以霸令召闵公至齐地而与之盟使若复季友之意出于齐而不出于鲁故盟以要其信而使鲁复之既盟之后桓公使召诸陈而闵公次于郎以待之若不敢背霸主之盟而使季友得以归鲁者季友以霸主之重则庆父不敢去之矣春秋书公及齐侯盟于落姑所以着鲁大臣之有谋也】
　　季子来归【季者公子友字子者天子大夫之爵而当时诸侯之大夫僭以为称也凡诸侯之大夫无君在上者不称名当时闵公幼弱政在大夫鲁虽有君若无君然故季友至国庆父接之以大夫见大夫无复有以君召臣之礼此虽庆父之无君而友不露其谋亦姑徇之也君前臣名友不书名所以着鲁臣之不知有君也】
　　冬
　　齐仲孙来【季友既归而齐桓遣仲孙湫来省鲁难书氏不书名者盖鲁臣以两臣相见之礼接而不复以之见君来下不书其事非聘也其时庆父专权本国之季子归他国之仲孙来皆大夫自相交际不复知有君矣故上书季子此书仲孙皆不书名以着鲁臣无君之罪沙随程氏曰书仲孙与文十五年华孙同】
　　【经书月三书日一大衍歴正月丁巳大庚辰冬至二月丁亥小三月丙辰大四月丙戌大五月丙辰小六月乙酉大七月乙卯小经六月辛酉在此月八月甲申大癸丑大暑闰月甲寅小九月癸未大癸未处暑十月癸丑小十一月壬午大十二月壬子小长歴辛酉六月八日】
　　二年【辛酉惠王十七年○齐霸桓二十六○蔡穆十五○曹昭二○卫懿九○晋献十七○郑文十三○陈宣三十三○杞惠十三○宋桓二十二○秦成四○楚成十二】
　　春
　　王正月
　　齐人迁阳【迁者强以兵力刼迁之也与宋人迁宿同谓迁其民于他处而取其地杜氏曰阳国名张氏曰汉志东海郡阳都县是其国也】
　　夏
　　五月
　　乙酉吉禘于庄公【吉者言防制中未可以吉祭也禘者言羣公庙不当用禘乐也主未入庙故不称庄宫而但称庄公也张氏曰禘为天子宗庙之大祭不王不禘诸侯不得用之鲁有禘乐虽先王所赐止可用于周公之庙不可施于庄公况防礼二十五月而祥又两月而禫然后以吉祭易防祭今庄公之薨才二十二月主未迁附嗣君幼弱而以吉礼盛乐用于神主盖出于哀姜庆父乐哀谋篡而为之又非他日僭礼之所得比矣】
　　秋
　　八月
　　辛丑公薨【左传曰公傅夺卜齮田公弗禁共仲使卜齮贼公于武闱澄按弑而书薨而不地义与隐公同】
　　九月
　　夫人姜氏孙于邾【孙去声○左传曰共仲通于哀姜哀姜欲立之闵公之死也哀姜与知之故孙于邾澄按夫人不奔齐而奔邾者盖有淫行与弑谋身负二恶自歉于心而畏齐桓故不敢归齐也】
　　公子庆父出奔莒【左传曰成季以僖公适邾共仲奔莒乃入立之以赂求共仲于莒莒人归之及宻使公子鱼请不许哭而徃共仲曰奚斯之声也乃缢张氏曰庆父与哀姜谋弑闵公欲自立而不遂此鲁国秉礼之验也方季友适邾之时使鲁国无人安能逐姜氏庆父哉季友既立僖则当正庆父之罪致辟于甸人以致两弑其君之讨乃以赂求于莒不许其入而已又立孟氏与叔牙同无轻重之别岂非邦宪之失与】
　　冬
　　齐高子来盟【来盟盖与季友盟立僖公也髙傒不书名而书子者其时鲁无君季友接之以二臣相见也】
　　十有二月
　　狄入卫【左传曰卫懿公及狄人战于荥泽卫师败续遂灭卫卫之遗民男女七百有三十人益之以共滕之民为五千人立戴公以庐于曹齐侯使公子无亏帅车三百乗甲士三千人以戍曹归公乗马祭服五称牛羊豕鸡狗皆三百与门材归夫人鱼轩重锦三十两杜氏曰戴公其年卒立文公孔氏曰此年之末文公即位戴公为君不过十数日尔张氏曰卫之灭非特懿公好鹤失人心自惠公即位宣姜淫恣耽乐忘政习贯为常公又重之亡形已具故狄人一至而涣然离散国随以亡非齐桓救而封之则康叔之后至此无唯类矣桓公迎其遗民立文公而为之建国家社稷此所以止书入也以卫懿春秋初时大国方兴齐侯胥命欲为方伯才四十年沦于亡灭故治国必先齐家而乱之祸不篡则灭可不戒哉】
　　郑弃其师【左传曰郑人恶髙克使帅师次于河上久而弗召师溃而归髙克奔陈澄闻之吾夫子曰以不教民战是为弃之古人视民如赤子故平日教之习战一旦不得已而用之于军旅欲其完师而归一无所损也今郑无战鬬之事乃使其臣将兵于外久而弗得归致其众溃散非弃其民而何哉】
　　【经书月五书日二大衍歴正月辛巳大乙酉冬至二月辛亥小三月庚辰大四月庚戌小五月己卯大乙酉七日六月己酉小七月戊寅大八月戊申大九月戊寅小经八月辛丑在此月十月丁未大十一月丁丑小十二月丙午大长厯是年闰五月辛丑八月二十五日】















　　春秋纂言卷四
<经部,春秋类,春秋纂言>
　　钦定四库全书
　　春秋纂言卷五　　　　　　元　呉澄　撰
　　僖公【名申庄公子闵公庶兄母成风夫人声姜在位三十三年】
　　元年【壬戌惠王十八年○齐覇桓二十七年○蔡穆十六年○曹昭三年○衞文公燬元年○晋献十八年○郑文十四年○陈宣三十四年○杞惠十四年○宋桓二十三年○秦穆公任好元年○楚成十三年】
　　春
　　王正月
　　齐师宋师曹师次于聂北救邢【曹师左作曹伯○左传曰诸侯救邢邢人溃出奔师师遂逐狄人杜氏曰聂北邢地次者按兵观衅以待事也张氏曰次于聂北屯兵便利以援邢而惧狄桓公用兵之规模主于持重故不遽决于一战而持乆以待之澄按庄三十二年冬狄伐邢闵元年春齐救邢盖齐师进而狄师退故不言战狄师虽不逼邢然両年之间以兵徃来蹂践邢衞之境邢虽未破亦岌岌矣至二年冬破衞国死衞君则狄之势愈张既入衞又移师于邢故齐桓率诸侯次于聂北救邢邢不能支狄众溃而出奔就诸侯之师诸侯遂以师逐狄人而退之】
　　夏
　　六月
　　邢迁于夷仪【夷仪公作陈仪后同○左传曰其邢器用而迁之师无私焉杜氏曰夷仪邢地张氏曰按舆地广记河北龙冈县北一百五十里有夷仪岭澄曰邢人頼诸侯救援之力众虽自溃而非为狄所入也诸侯逐退狄师然邢国遭狄人二年攻伐之余不复可立国矣故诸侯之师具邢噐用而迁之于夷仪然后邢得以复存也邢迁者邢自欲迁也故不曰迁邢】
　　齐师宋师曹师城邢【邢即夷仪也邢既迁则夷仪乃邢国之所在故不书城夷仪而曰城邢也张氏曰邢虽已迁无力自城诸侯若不城之终未能以自定桓公因其既迁命三师为之版筑使之足以守而居之安】
　　秋
　　七月
　　戊辰夫人姜氏薨于夷齐人以归【左传曰哀姜孙于邾齐人取而杀之于夷以其尸归沙随程氏曰夷齐地夫人薨不地今地何也齐为我讨也齐人以归者以其丧归于我或谓齐人取其尸归于齐者非也既薨于齐地则以归者归于我也张氏曰自文姜弑桓公得逃致辟而滛纵益甚使鲁国三四十年间浊乱昏迷卒成再弑其君之祸至此齐桓举方伯之軄庆父哀姜皆死然后三纲稍明人伦粗正此纵罪诛恶失得之明验也澄按自齐桓既覇之后诸侯无敢有弑君者仅鲁有弑闵一事然乱贼遄诛无得幸免霸政之有功于世道也哀姜或桓女或襄女虽己子兄子必杀无赦以义夺恩与石碏杀厚义同庄公求昬于齐当齐桓之世齐桓甚难其事庄公不惮屈辱求之始成昬鲁庄齐桓计其年当相若则哀姜决非桓女若以为僖女则必不娶其母之妹以为夫人故疑是襄女也然襄公弑庄公之父而后乃娶其女其忘雠不天鬼神所不祐哀姜之不得其死也宜哉】
　　楚人伐郑【孙氏曰庄十年荆败蔡师于莘始见于经十四年入蔡称荆二十三年来聘始进称人二十八年伐郑又称荆今曰楚人伐郑者以其兵众地大渐通诸夏复其旧封比之小国也故自此十数年侵伐用兵皆称人焉张氏曰荆至是称楚者盖荆乃州之名也商颂称奋伐荆楚则楚亦其国之旧名但自武文以来虽骎骎彊盛而未暇正其国之名号故以州称及熊頵即位令尹子文得政始定改号曰楚以交于中国前此独来聘称人其侵败中国皆以州举自此始称号称人则浸彊而陵驾中国然终齐桓世虽伐灭小国止称人者以桓之力犹足以制之也桓没而宋襄覇然后始列于防盟偃然主诸侯而春秋有以爵书者矣】
　　八月
　　公防齐侯宋公郑伯曹伯邾人于柽【柽公作朾○左传曰谋郑故也澄曰邾人邾卿也有国君在臣虽当称名亦降称人杜氏曰陈国陈县西北有柽城张氏曰今宛丘县也楚人伐郑桓公不遽救而防诸侯谋之盖楚方彊而公谋制楚十全之防也】九月
　　公败邾师于偃【偃公作缨○左传曰虚丘之戍将归者也杜氏曰邾人送哀姜还因戍虚丘欲以侵鲁邾人归公要而败之偃邾地沙随程氏曰以受哀姜之故是必请于防而伐之】
　　冬
　　十月
　　壬午公子友帅师败莒师于郦获莒挐【郦音狸公作犂谷作丽挐女居女加二切○杜氏曰莒既不能为鲁讨庆父受鲁之赂而又重来其求无厌张氏曰求赂而以兵至沙随程氏曰莒受庆父复侵我至郦故公子友帅师败之澄曰莒小国其卿一命称人挐国君之弟同于再命故称名】
　　十有二月
　　丁巳夫人氏之丧至自齐【沙随程氏曰齐鲁接境自薨于夷越一百七十日始至者鲁人迎之不亟也杜氏曰不称姜阙文】
　　【经书月七书日三大衍歴正月丙子小庚寅冬至二月乙巳大三月乙亥小四月甲辰大五月甲戌小六月癸卯大七月癸酉小八月壬寅大经七月戊辰在此月九月壬申小十月辛丑大十一月辛未小经十月壬午在此月十二月庚子大丁巳十八日长歴是年闰十一月戊辰七月二十七日壬午十月十二日】
　　二年【癸亥惠王十九年○齐覇桓二十八○蔡穆十七○曹昭四○卫文二○晋献十九○郑文十五○陈宣三十五○杞惠十五○宋桓二十四○秦穆二○楚成十四】
　　春
　　王正月
　　城楚丘【左传曰诸侯城楚丘而封卫焉不书所防后也谷梁传曰楚丘卫邑也其城何封卫也不言城卫何卫未迁也胡氏曰桓公率诸侯城之而封衞也沙随程氏曰闵二年十二月狄入卫至是逾年诸侯始城楚丘以处文公救患之师缓不及事且不反其旧都故不列所以城之者张氏曰卫灭之后齐桓公立戴公以庐于漕漕今滑州之白马其年戴公卒文公立桓公城楚丘而封之楚丘今开德府卫南县盖分版筑之役于诸侯而鲁徃城之也刘氏曰诗序谓文公徙居楚丘始建城市而营宫室由此而言文公先徙居而后建城市不得云卫未迁也薛氏曰楚丘卫之徙都也孰城之我城之也诗定之方中文公始作楚宫定星之中夏时之十月也十月迁楚丘俟卫迁而后鲁城之书之若内邑然桓公为有过矣澄曰胡程从左氏以为诸侯城之张薛以为鲁独力城之三传胡张皆以为城之而封卫刘薛以为卫迁而后城按卫之有国旧矣为狄所入而迁于楚丘曰封卫者缪也邢迁于夷仪而后诸侯城之此亦当是卫既迁楚丘而后城之也然城邢序诸侯而此不序城邢不言城夷仪而此言城楚丘刘薛程氏盖颇得经意又按闵二年十二月狄入卫其月文公即位观诗所谓作于楚宫皆文公自营其宫室岂待逾年之后鲁方徃城其邑乎况元年诸侯之城邢只是救邢之师就为之城鲁卫相去非接境诸侯皆燕兵投甲而鲁独兴众逺适卫地筑城齐桓之覇令应不如是疑当如庄三十二年城小谷之例楚丘亦是鲁地隠七年凡伯聘鲁而戎伐之于楚丘则楚丘之地在周东鲁西故近鲁之戎得就其地伐之但今无所考不见鲁地之楚丘的在何处尔张氏谓戎伐凡伯之楚丘非卫地者是矣而又以楚丘为梁国楚丘县属今之拱州则又不可以为鲁地也姑阙之】
　　夏
　　五月
　　辛巳葬我小君哀姜【哀姜有罪齐桓以覇令诛之者义也然姜实庄公之正配僖公之适母也子无绌母之道僖公以小君葬之者礼也】
　　虞师晋师防下阳【下公谷作夏○左传曰晋荀息以垂棘之璧与屈产之乘假道于虞以伐虢虞公许之且请先伐虢遂起师晋里克荀息帅师防虞师伐虢灭下阳谷梁传曰非国而曰灭重夏阳也夏阳者虞虢之塞邑也灭夏阳而虞虢举矣程子曰下阳邑也虢之亡由此故即书灭张氏曰下阳与上阳为对虢之塞邑在今陜州平陆县上阳在陜县虢所都也虞周太王子仲雍所封其都亦在平陆之地虢文王弟虢叔之后晋成王弟唐叔之后国都在今太原府晋献公佹诸武公之子也武公以曲沃伯篡晋献公嗣立浸以兵吞噬近地之小国晋与虞虢为邻自庄公末因虢人侵晋而谋于士蒍以圗虢为务今始与虞伐之盖先以璧马重赂间虞虢之交使虞人不知其谋忘辅车相依之势反道晋以灭下阳下阳者控制虞虢之要地晋取下阳而虞虢举矣故春秋于此书灭虞首兵盖以爵先晋亦如邾之道郑所以见虞之自取灭亡也】
　　秋
　　九月
　　齐侯宋公江人黄人盟于贯【贯公作贯泽○左传曰服江黄也杜氏曰江黄楚与国也始来服齐故为合诸侯张氏曰江在汝南安阳县今蔡州新息县之地黄嬴姓国在汝南弋阳县今光州定城县贯今兴仁府济隂县有贯城齐桓谋楚先服此二国皆迫近楚之境者所以逺交而孤楚势此桓公服楚之规模也唯宋与盟不烦诸侯也】
　　冬
　　十月
　　不雨【谷梁传曰不雨者勤雨也张氏曰书此以见鲁国上下皆以无雨为忧止书首时自酉至亥三月皆不雨也】
　　楚人侵郑【张氏曰楚自庄三十年楚頵已长杀子元用子文为令尹子文毁家以纾国难兵势浸彊故比年侵伐郑若非齐桓两嵗之间专以圗楚为事必未能制之于召陵而执宋公盟诸侯之事不在僖十九年之后矣】
　　【经书月四书日一大衍厯正月庚午大丙申冬至二月庚子小三月己巳大丁酉雨水四月己亥小五月戊辰大辛巳十四日丁酉谷雨闰月戊戌小六月丁卯大戊辰小满七月丁酉小八月丙寅大九月丙申小十月乙丑大十一月乙未小十二月甲子大】
　　三年【甲子惠王二十年○齐覇桓二十九○蔡穆十八○曹昭五○卫文三○晋献二十○郑文十六○陈宣三十六○杞惠十六○宋桓二十五○秦穆三○楚成十五】
　　春
　　王正月
　　不雨【杜氏曰一时不雨则书首月】
　　夏
　　四月
　　不雨【与上年冬十月不雨此年春王正月不雨义同】
　　徐人取舒【杜氏曰徐国在下邳僮县东南舒国今庐江舒县髙邮孙氏曰舒者附庸之国服属于楚徐人自楚取之使之属徐也取国而不言灭者舒之宗祀复存也襄陵许氏曰舒盖荆与国徐人取之盖倚齐鲁张氏曰齐桓方覇而不能戢诸侯之吞并小国盖方谋楚未暇讨之亦降鄣迁阳等事有以教之无以令之也】
　　六月
　　雨【左传曰自十月不雨至于五月不曰旱不为灾也赵氏曰明旱不终夏不为灾尔】
　　秋
　　齐侯宋公江人黄人防于阳谷【左传曰谋伐楚也张氏曰阳谷今东平府须成县北隋置阳谷县去年盟以定其交矣今嵗再防申伐楚之约也胡氏曰侵蔡次陉之师诸侯皆在江黄独不与焉安知其为谋伐楚乎曰诸侯大众同次于陉厚集其阵声罪致讨以震中国之威江人黄人各守其境按兵不动以为八国之援此克敌制胜之谋也观伐楚后令江人黄人伐陈则知侵蔡次陉二国不防而自为掎角之势明矣】
　　冬
　　公子友如齐涖盟【谷作公子季友○左传曰齐侯为阳谷之防来寻盟杜氏曰齐侯自阳谷遣人诣鲁求寻盟鲁使上卿诣齐受盟也襄陵许氏曰公盖有故不防阳谷是以季友如齐涖盟张氏曰鲁宋为一而列国无不从役矣】
　　楚人伐郑【左传曰郑伯欲成孔叔不可曰齐方勤我弃德不祥】
　　【经书月三书日无大衍厯正月甲午小辛丑冬至二月癸亥大三月癸巳大四月癸亥小五月壬辰大六月壬戌小七月辛卯大八月辛酉小九月庚寅大十月庚申小十一月己丑大十二月己未小】四年【乙丑惠王二十一年○齐覇桓三十○蔡穆十九○曹昭六○卫文四○晋献二十一○郑文十七○陈宣三十七○杞惠十七○宋桓二十六○秦穆四○楚成十六】
　　春
　　王正月
　　公防齐侯宋公陈侯卫侯郑伯许男曹伯侵蔡蔡溃遂伐楚次于陉【左传曰齐侯与蔡姬乗舟于囿荡公公惧变色禁之不可公怒归之未絶之也蔡人嫁之齐侯以诸侯之师侵蔡蔡溃遂伐楚楚子使与师言曰君处北海寡人处南海唯是风马牛不相及也不虞君之渉吾地也何故管仲对曰昔召康公命我先君太公曰五侯九伯女实征之以夹辅周室赐我先君履东至于海西至于河南至于穆陵北至于无棣尔贡包茅不入王祭不共无以缩酒寡人是征昭王南征而不复寡人是问封曰贡之不入寡君之罪也敢不共给昭王之不复君其问诸水滨师进次于陉澄曰楚之凭陵诸夏有年矣地大兵彊未易制也管仲为桓公谋之数年而后能兴伐楚之师此至重大之事岂可轻试其锋于它国桓公乃以一妇人之故憾蔡因行师过蔡顾以伐楚之兵小试于蔡以其师之无名故曰侵蔡小国也当此重兵如以石压故一侵而蔡即溃也或谓蔡文王之胄而自献舞以来甘心屈服于僣窃之楚桓公伐楚而先加兵于附楚之蔡蔡众既溃则威震而兵彊此説不然夫楚之肆虐先自蔡始虏献舞以归既而又入其国中国无能救援之者其附于楚岂能得已哉桓公不先治首祸之楚而先治不得已而附楚之蔡可谓失先后之宜轻重之序矣其威之震兵之彊岂待蔡溃而后震且彊也哉春秋书侵蔡者正以讥桓公兴义师而首为此不义之举也遂者继事之辞桓公合诸侯之师正为伐楚设而乃先用之以侵蔡故春秋书伐楚为遂事者若曰因侵蔡而遂以伐楚尔前经凡两书遂皆同此义陉楚地杜氏谓颍川召陵县有陉亭张氏谓今颍昌府郾城县也按孙子云百战百胜非用兵之善不战而屈人之兵者善也齐以楚之狂僭而声其罪以致伐然楚众方彊若不持重而轻进深入则胜负之数未可知也故次于陉以待其自来屈服所以为节制之师而合于不战屈人兵之善也】
　　夏
　　许男新臣卒【左传曰许穆公卒于师赵氏曰许国与楚近盖许男遇疾而归卒于国张氏曰召陵地属颖川颖川今之颍昌府长社县去许密迩故许男疾而归也刘氏曰卒于师当曰卒于师今无穪焉去其师而复也古者君即位为椑出疆必载椑卒于师曰师于防曰防正也澄按桓十五年书许叔入于许新臣即许叔也至此在位四十二年子业嗣是为僖公】
　　楚屈完来盟于师盟于召陵【屈氏完名其时楚未有三命大夫而此书氏名者盖因其来盟桓公以覇主奉王命命之为三命之卿若后世承制命官之类盖以奬进楚人也来盟者楚子遣之来受盟诸侯之师在陉于师者于陉也屈完既至陉桓公嘉其来服故退师召陵以礼楚而与之盟桓公之待楚进退有礼虽不足以尽王者之义而一匡天下民到于今受其赐亦二百四十年甚盛之举也张氏曰召陵在今郾城县汉颍川郡召陵县】
　　齐人执陈辕涛涂【辕公谷作袁○公羊传曰涛涂之罪辟军之道也桓公假涂于陈而伐楚陈人不欲其反由已谓桓公曰君既服南夷矣何不还师服东夷且归桓公于是还师滨海而东大防于沛泽之中执涛涂左传曰陈辕涛涂谓郑申侯曰师出于陈郑之间国必甚病若出于东方观兵于东夷循海而归其可也申侯曰善涛涂以告齐侯许之申侯见曰师老矣若出于东方而遇敌惧不可用也若出于陈郑之间共其资粮扉屦其可也齐侯説与之虎牢执辕涛涂孙氏曰桓公与陈侯南服彊楚归而返执陈辕涛涂其恶可知】
　　秋
　　及江人黄人伐陈【桓公怒陈辕涛涂欲利陈而误军道故既执涛涂又命鲁微者同江黄以伐陈时江黄之师在其国伐楚之役未尝劳之且以其国近于陈故令伐陈也必使鲁人及之者江黄远国不可无鲁主兵也张氏曰左氏与公羊所传辕涛涂之罪大同小异如左氏説则齐师终由陈反但怒辕涛涂之言耳若果由陈郑而归则何必鲁及江黄伐陈又再勤诸侯之师乎以此考之则知公羊大防沛泽之説为信所以桓公怒陈之深至于兴诸侯之师伐而又侵也】八月
　　公至自伐楚【公与齐桓为它防皆不至此独至者重大其事且以师出三时乆役之劳也】
　　葬许穆公
　　冬
　　十有二月
　　公孙兹帅师防齐人宋人卫人郑人许人曹人侵陈【兹公作慈后同○左传曰叔孙戴伯帅师防诸侯之师侵陈陈成归辕涛涂澄按陈与六国同伐楚成齐桓帖荆之功陈与有力一有误军道之罪既执其臣遄以三国伐之今又动七国之兵临其国厚人之功而薄人之过者盖不如此书侵者以见其师之无名也六国皆将卑师少独鲁以三命之卿帅大众以徃盖勤于奉覇令也苏氏曰伐陈侵陈皆讨涛涂之不忠也前曰伐当其罪也后曰侵以甚也胡氏曰桓公识明而量浅管仲器不足而才有余方楚人未帖而齐以为忧也致勤于郑振中夏之威防于阳谷得逺国之信按兵于陉修文告之词退舍召陵结防盟之礼何其念之深礼之谨也楚方受盟志已骄溢陈大夫一谋不协其身见执其国见伐见侵而怒犹未息也厚以责人而不自反其失在于量浅而器不宏也沙随程氏曰涛涂既执又再侵伐陈罪特暂谋之不善耳非有荆楚暴殄中国之罪也桓公责彊夷甚畧罪弱国甚备非道也】
　　【经书月三书日无大衍厯正月戊子大丙午冬至二月戊午小三月丁亥大四月丁巳小五月丙戌大六月丙辰小七月乙酉大八月乙卯大九月乙酉小十月甲寅大十一月甲申小辛亥霜降十二月癸丑大辛巳小雪】
　　五年【丙寅惠王二十二年○齐覇桓三十一○蔡穆二十○曹昭七○卫文五○晋献二十二○郑文十八○陈宣三十八○杞惠十八○宋桓二十七○秦穆五○楚成十七】
　　春
　　晋侯杀其世子申生【左传曰晋献公烝于齐姜生太子申生大戎狐姬生重耳小戎子生夷吾骊姬生奚齐其娣生卓子骊姬嬖欲立其子公使太子居曲沃重耳居蒲夷吾居屈羣公子皆鄙唯二姬之子在绛将立奚齐与中大夫成谋姬谓太子曰君梦齐姜必速祭之太子归胙于公公田姬寘诸宫六日公至毒而献之公祭之地地坟与犬犬毙与小臣小臣亦毙姬泣曰贼由大子大子奔新城公杀其傅杜原欵或谓太子子辞君必辨焉太子曰君非骊姬居不安食不饱我辞姬必有罪君老矣吾又不乐曰子其行乎太子曰君实不察其罪被此名也以出人谁纳我缢于新城姬遂譛二公子曰皆知之重耳奔蒲夷吾奔屈陆氏曰申生进不能自明退不能违难有爱父之心而乃防之于不义使谗人得志国以大乱所谓小仁大仁之贼也张氏曰申生为献公之嗣又嬖骊姬而欲立奚齐申生既死而公卒之后奚齐亦被杀徒设此心两俱弃之致晋乱二十余年所谓为人父而蒙首恶之名者此矣】
　　杞伯姬来朝其子【杞伯姬盖鲁桓公之女杞惠公之夫人也合它书参究鲁庄公二十二年为杞惠公元年鲁庄二十五年伯姬归杞生二子曰成公曰桓公自归杞至今十五年矣故杜预以为其子十歳左右又按鲁桓公九年曹伯有疾遣其世子射姑代父朝鲁春秋讥之杞惠公疑亦有疾伯姬以其子为鲁之甥故挟之至鲁就令摄父行朝礼是年杞惠公卒成公嗣位盖伯姬知其夫之将亡豫欲托其子于鲁也杞伯失君道失父道失夫道伯姬失妻道失母道其子失子道而鲁僖受其朝皆非礼也】
　　夏
　　公孙兹如牟【左传曰如牟娶焉杜氏曰卿非君命不越境故奉公命聘于牟因自为逆因聘而娶故传实其事澄按鲁公之如它国者徃朝也鲁臣之如它国者以公命徃聘也鲁于邻近大国未见使其臣以时徃聘牟小国也桓十五年尝朝于鲁自后并不再有邦交之礼今公孙兹乃徃聘于彼盖以其私事行而有请于公假托君命以徃故书以讥之】
　　公及齐侯宋公陈侯卫侯郑伯许男曹伯防王世子于首止【糓梁传曰及以防尊之也程子曰世子王之贰不可与诸侯列世子出诸侯防之故其辞异杜氏曰首止卫地陈留襄邑东南有首乡张氏曰襄邑今属拱州以为卫地非也王世子惠王之长子郑也初惠王取陈妫为后生子郑及叔带爱叔带欲立之齐桓公以其废长立幼将啓乱阶遂率诸侯防王世子于首止示天下戴之以为天王之贰所以尊国本絶乱阶也苏氏曰首止之防非王志也率诸侯而定世子义也然而诸侯不以王命而防世子世子不以王命而出防诸侯衰世之事也】
　　秋
　　八月
　　诸侯盟于首止【首止公谷作首戴○公羊传曰诸侯何以不序一事而再见者前目而后凢也张氏曰无中事而举诸侯者明世子之不与盟也此盟盖防世子之礼已毕约诸侯以同戴世子欤方伯者察天下之势而正救于未乱故桓公之谋寜周春秋之义举也】
　　郑伯逃归不盟【左传曰王使周公谓郑伯曰吾抚汝以从楚辅之以晋可以少安郑伯欲逃归孔叔止之曰国君不可以轻轻则失亲失亲患必至不聼逃其师而归张氏曰惠王狥后之意欲易世子故不悦桓公此举桓公之举天下之公义也惠王之命一人之私心也逃者匹夫之事郑伯背公狥私行同匹夫故书逃归以罪之澄按上书诸侯此书郑伯言七国诸侯之中独郑伯徇惠王之命不欲举尊戴王世子之盟而逃归也】
　　楚人灭子奔黄【左传曰楚闘糓于莵灭子奔黄于是江黄道栢方睦于齐皆婣也子恃之而不事楚又不设备故亡张氏曰闘糓于莵楚之名大夫也辅楚頵以当齐桓虽外受盟于召陵而内懐负固之心至此窥见王懐爱叔带之意而不悦桓公此举遂因王闲郑而亲帅师灭黄同壤而黄受子之奔楚之灭黄亦自此始桓公下能救以啓救郑围许之纷纷孙氏曰楚人灭恶桓不能救也十年狄灭温十二年楚人灭黄同此杜氏曰国在弋阳轪县东南任公辅曰地谱光州光山县故国澄曰子不称名小国纪载不备不可考其名也】九月
　　戊申朔日有食之
　　冬
　　晋人执虞公【左传曰晋侯复假道于虞以伐虢宫之竒谏曰虢虞之表也虢亡虞必从之晋不可啓防不可玩一之为甚其可再乎谚所谓辅车相依唇亡齿寒者虞虢之谓也弗聼许晋使晋侯围上阳灭虢虢公丑奔京师师还舘于虞遂袭虞灭之执虞公及其大夫井伯而修虞祀且归其軄贡于王澄曰虞天子畿内之国八命之公也畿内之国与外诸侯不同受地于天子食其所有而归其职贡晋执虞公则虞国所受之地为晋有矣故不书灭虞其不书灭虢者徃年取虢之下阳书灭于斯时虢已灭矣今再取上阳不过取其未尽之余邑而已】
　　【经书月二书日一大衍厯正月癸未小辛亥冬至二十九日传辛亥朔日南至盖周置闰在先故也闰月壬子大二月壬午小旦日大寒三月辛亥大四月辛巳小五月庚戌大六月庚辰小七月己酉大八月己卯小庚子立秋九月戊申大朔日食黄道翼七度十月戊寅大十一月戊申小丙辰立冬十二月丁丑大长厯是年闰十二月】
　　六年【丁卯惠王二十三年○齐覇桓三十二○蔡穆二十一○曹昭八○衞文六○晋献二十三○郑文十九○陈宣三十九○杞成公元年○宋桓二十八○秦穆六○楚成十八】
　　春
　　王正月
　　夏
　　公防齐侯宋公陈侯衞侯曹伯伐郑围新城【左传曰以其逃首止之盟故也杜氏曰新城郑新宻今荥阳密县胡氏曰以覇主诸侯之力围新造之邑围而不举有遗力者矣盖桓公欲待其自服也】
　　秋
　　楚人围许诸侯遂救许【左传曰楚子围许以救郑诸侯救许乃还张氏曰围许之役盖攻其所必救以觧新城之围也释郑而救许所以抑暴而救患此见桓公之急于义也】
　　冬
　　公至自伐郑【孙氏曰出逾三时】
　　【经书月一书日无大衍厯正月丁未小丁巳冬至二月丙子大三月丙午小四月乙亥大五月乙巳小六月甲戌大七月甲辰小八月癸酉大九月癸卯小十月壬申大十一月壬寅小十二月辛未大】
　　七年【戊辰惠王二十四年○齐覇桓三十三○蔡穆二十二○曹昭九卒○衞文七○晋献二十四○郑文二十○陈宣四十○杞成二○宋桓二十九○秦穆七○楚成十九】
　　春
　　齐人伐郑【张氏曰郑未服故复伐齐力足以制之故不烦诸侯也胡氏曰郑伯背盟党恶南与楚合而未离也故桓公复治之】
　　夏
　　小邾子来朝【小邾子即郳犂来也郳盖邾之别封齐桓请于王而爵之为子因改其国号曰邾上加小字者春秋以别于先封之邾也杜氏曰郳犂来始得王命而来朝也】
　　郑杀其大夫申侯【左传曰陈辕宣仲怨郑申侯之反已于召陵故劝之城其赐邑遂譛诸郑伯曰羙城其赐邑将以叛也齐人伐郑孔叔言于郑伯曰国危矣请下齐以救国公曰吾知其所由来矣杀申侯以説于齐用陈辕涛涂之譛也初申侯申出也有宠于楚文王文王将死与之璧使行曰唯我知女女专利而不厌予取予求不女疵瑕也后之人将求多于女女必不免我死女必速行无适小国将不女容焉既葬出奔郑又有宠于厉公子文闻其死也曰古人有言曰知臣莫若君弗可改也已张氏曰传载陈辕涛涂譛申侯之事盖未可信而言申侯自楚奔郑理或有之唯申侯不忘故国所以道郑伯背覇从楚以啓覇主讨郑而致杀身之祸与澄曰申侯名也再命之大夫郑伯因惠王有抚女从楚之命而逃首止之盟齐兴问罪之师郑服逃盟之罪则齐师息矣今不自下齐而乃归罪于申侯盖信谗而颇于刑也故春秋不罪申侯而责郑伯杀大夫之罪】
　　秋
　　七月
　　公防齐侯宋公陈世子欵郑世子华盟于寗母【寗谷作寜○左传曰谋郑故也管仲言于齐侯曰臣闻之招擕以礼懐逺以徳德礼不易无人不懐齐侯修礼于诸侯诸侯官受方物郑伯使太子华聼命于防言于齐侯曰氏孔氏子人氏三族实违君命君若去之我以郑为内臣君亦无所不利焉齐侯将许之管仲曰君以礼与信属诸侯而以奸终之无乃不可乎子父不奸之谓礼守命共时之谓信违此二者奸莫大焉子华既为太子而求介于大国以弱其国亦必不免齐侯辞焉子华由是得罪于郑郑伯使请盟于齐张氏曰传言齐侯因管仲之言而修礼于诸侯诸侯官受方物又不受郑世子为内臣之请以见管仲之于桓公正救多矣按陆氏纂例云公谷无郑世子华左氏有之误加之也今公谷皆有姑存之澄窃疑郑世子华虽聼命于防齐桓必未使之与盟故明年盟洮郑不与而郑伯乞盟也此经当以无郑世子华四字者为是杜氏曰寗母鲁地髙平方与县有泥母亭音如寗】
　　曹伯班卒【班公作般○班昭公也左位九年子襄嗣是为共公】
　　公子友如齐【公与齐桓盟未几而友复聘齐必有其故或疑其为请昏也】
　　冬
　　葬曹昭公
　　【经书月一书日无大衍厯正月辛丑小壬戌冬至二月庚午大三月庚子大四月庚午小五月己亥大六月己巳小七月戊戌大八月戊辰小九月丁酉大闰月丁卯小十月丙申大十一月丙寅小十二月乙未大长歴是年闰十一月】
　　八年【己巳惠王二十五年崩○齐覇桓三十四○蔡穆二十三○曹共公襄元年○衞文八○晋献二十五○郑文二十一○陈宣四十一○杞成三○宋桓三十○秦穆八○楚成二十】
　　春
　　王正月
　　公防王人齐侯宋公衞侯许男曹伯陈世子欵盟于洮【陈世子欵下公有郑世子华○左传曰襄王恶叔带之难惧不立而告难于齐盟于洮谋王室也澄按左氏以为七年之冬惠王已崩然经于今年之冬方书王崩天王之崩天下所闻岂有一年秘不发丧之理而春秋所书不考其实崩之日乃信其伪讣之日必不然也窃疑此时王虽未崩或是有疾襄王唯恐一旦大故而叔带篡立周之大臣亦有能为襄王谋者故遣下士告难于齐桓公于是合诸侯以谋之王人本不当与盟盖以所谋者王室之事而王人特为此事而来故亦与盟然非礼也至今年冬王崩而襄王得安其位者齐桓之力也王人者王朝一命之下士胡氏曰内臣之微者莫微于下士外臣之贵者莫贵于方伯公侯今以下士之微序方伯公侯之上尊君之义明矣杜氏曰洮音摇】
　　郑伯乞盟【郑伯前年狥惠王之邪心逃首止之盟盖不欲定王世子也今见齐桓再防诸侯结盟以定王世子之位襄王将嗣位为王矣故郑伯惧后祸悔前非而乞与此盟也胡氏曰乞者卑孙自屈之辞欲与是盟而未知可与否也始而逃归今则乞盟于此见人君之举动不可不慎也张氏曰郑伯欲与于盟而不可得足以见覇权之重而可以使郑伯之自反】
　　夏
　　狄伐晋【左传曰晋里克帅师败狄于采桑梁由靡曰狄无耻从之必大克里克曰惧之而已无速众狄虢射曰期年狄必至示之弱矣狄伐晋报采桑之役也澄按狄尝伐邢入衞齐桓虽能存邢衞而未尝挫狄师也故狄无所忌而其势益张至此虽晋之大国亦敢于伐之春秋伤齐覇之不能攘狄也】
　　秋
　　七月
　　禘于太庙用致夫人【赵氏曰讥禘又讥致也但云夫人者时君之妻陆氏曰声姜也澄曰太庙者周公庙也禘者于周公之庙禘文王而以周公配也致者至之也夫人者僖公所娶之夫人也夫人之归必因祭而见于太庙按士昬礼妇入三月然后祭庙诸侯之礼虽未之闻然必无初归即见庙之礼也僖公娶于齐夫人之至适当禘于太庙之期就以见于庙而与祭非礼也邀其至于此故曰致何以不穪姜氏言用致夫人姜氏则不成辞也纳币逆女何以不书得礼之正无讥焉则常事尔故不书唯此禘太庙致夫人为非礼故书也声姜盖齐桓公之女也】
　　冬
　　十有二月
　　丁未天王崩【按正月齐防诸侯谋王室之难至此始书王崩者盖惠王前嵗之冬有疾今年嵗终乃崩也】
　　【经书月三书日一大衍厯正月乙丑小丁卯冬至二月甲午大三月甲子小四月癸巳大五月癸亥小六月壬辰大七月壬戌大八月壬辰小九月辛酉大十月辛卯小十一月庚申大十二月庚寅小丁未十八日长厯是年又闰十一月】
　　九年【庚午襄王元年○齐覇桓三十五○蔡穆二十四○曹共二○衞文九○晋献二十六卒○郑文二十二○陈宣四十二○杞成四○宋桓三十一卒○秦穆九○楚成二十一】
　　春
　　王三月
　　丁丑宋公御説卒【御公谷作御○御説宋桓公也在位三十一年世子兹父嗣是为襄公】
　　夏
　　公防宰周公齐侯宋子衞侯郑伯许男曹伯于葵丘【左传曰防于葵丘寻盟且修好也王使宰孔赐齐侯胙澄曰宰冡宰天子之卿六命公爵天子之三公八命周扶风应县东北周城公所食之邑也宰名孔盖以三公为六卿之长杜氏曰陈留外黄县东有葵丘张氏曰今开封雍丘县也宋桓公卒未葬而襄公出防诸侯故曰子谷梁氏讥其背殡出防盖非有金革至急之事丧仅逾时岂可出乎比之以嘉礼行而称爵者均为非礼亦孟子所谓百歩五十歩之间尔宰周公天子之为政者下殊防之宰权虽重非世子贵有常尊之可比也】
　　秋
　　七月
　　乙酉伯姬卒【公羊传曰此未适人何以卒许嫁矣妇人许嫁字而笄之死则以成人之丧治之啖氏曰内女为诸侯夫人书卒许嫁为夫人者亦然其为媵及嫁太子公子大夫则不书孙氏曰直曰伯姬未适人也未适人卒者许嫁则服服则得常常则不书书者讥不服也十六年鄫季姬卒文十二年子叔姬卒皆此义也杜氏谔曰伯姬谓许嫁之内女若嫁为夫人则加某国之称澄曰伯姬盖庄公之女或以为僖公之女者非】
　　九月
　　戊辰诸侯盟于葵丘【左传曰宰孔先归谷梁传曰读书加于牲上壹明天子之禁孟子曰初命诛不孝无易树子无以妾为妻再命尊贤育材以彰有徳三命敬老慈幼无忘賔旅四命士无世官官事无摄取士必得无专杀大夫五命无曲防无遏籴无有封而不告胡氏曰观初命之辞则桓公翼戴襄王之事信矣张氏曰一命之辞三纲所系盖修身齐家之要自此以下尊贤敬臣子民柔逺人懐诸侯之意畧备其提挈纲领以正率人盖春秋之所未有然桓公于易树子以妾为妻之禁终不免躬自犯之则何以令诸侯乎盖道不足以治心诸侯方服而骄公羊氏以为震而矜之叛者九国左氏亦纪宰孔归遇晋侯如防而谓齐侯不务徳而勤逺畧遂止晋侯之行盖本原不正而骄吝形孙氏曰桓公内率诸侯外敌王忾讨逆诛乱以救中国经营驰骤三十年劳亦至矣然自服强楚其心乃盈不能朝于京师翼戴天子前致王世子于首止今致宰周公于葵丘盈已甚矣赵氏曰按此防唯有六国至十三年防于咸有七国十五年盟于牡丘亦七国并旧盟之国寕有九国叛乎陆氏曰盟称诸侯者前目后凡且明周公之不与盟也】
　　甲戌晋侯佹诸卒【甲戌左作甲子甲子不当在戊辰后今从公谷佹公作诡○佹诸晋献公也在位二十六年卒子奚齐卓子相继而立皆弑秦纳庶子夷吾是为惠公】
　　冬
　　晋里克杀其君之子奚齐【公羊传曰弑未逾年君之号也澄曰献公未葬故不曰弑其君而曰杀其君之子杜氏谔曰春秋杀它国未逾年之君有二此年书晋里克文十四年书齐公子商人也然齐舍称君奚齐穪君之子立皆未逾年而所称不同得无其防哉赵氏曰齐舍亦未逾年君也何不云其君之子乎故谷梁国人不子之义是也范氏曰诸侯在丧称子言国人不君之故系于其君】
　　【经书月三书日四大衍厯正月己未大壬申冬至二月己丑小三月戊午大丁丑二十日四月戊子小五月丁巳大六月丁亥小七月丙辰大乙酉三十日八月丙戌小九月乙卯大戊辰十四日甲戌二十日十月乙酉大十一月乙卯小十二月甲申大长厯七月无乙酉】
　　十年【辛未襄王二年○齐覇桓三十六○蔡穆二十五○曹共三○卫文十○晋惠公夷吾元年○郑文二十三○陈宣四十三○杞成五○宋襄公兹父元年○秦穆十○楚成二十二】
　　春
　　王正月
　　公如齐【孙氏曰公始朝齐也不至者朝桓安之与它国异也十五年如齐同此张氏曰庄公十三年柯之盟鲁已服齐虽庄公因昬姻一再如齐自此鲁下朝齐者几二十年盖桓公覇业未成不责诸侯以朝礼也今僖公始朝齐见于葵丘之后覇体渐肆诸侯不朝天子而朝覇主自此始矣】狄灭温温子奔衞【左传曰苏子叛王即狄又不能于狄狄人伐之王不救故灭张氏曰温今孟州温县周畿内国成王时司冦苏忿生之邑澄曰按狄于闵之季年伐邢入衞齐桓虽存邢卫而不加兵于狄盖其时方急图楚故心力未暇及狄狄因此愈肆前年敢伐大国之晋今又敢伐畿内之温岂特王灵之不振抑亦覇图之有阙也】
　　晋里克弑其君卓及其大夫荀息【君卓下公有子字○左传曰初献公使荀息傅奚齐公疾召之曰以是藐诸孤辱在大夫其若之何稽首而对曰臣竭其股肱之力加之以忠贞其济君之灵也不济则以死继之里克防郑欲纳文公故以三公子之徒作乱将杀奚齐先告荀息曰三怨将作秦晋辅之子将何如荀息曰将死之里克曰无益也荀息曰吾与先君言矣不可以贰能欲复言而爱身乎虽无益也将焉辟之里克杀奚齐荀息将死之人曰不如立卓子而辅之荀息立公子卓以葬里克杀卓荀息死之张氏曰按外传骊姬将杀申生而难太子之傅里克谋于优施饮里克酒为乌乌集枯之以感动里克里克欲中立以免难称疾不朝骊姬遂得以成其杀申生之谋里克当申生未死之前不能以死正谏而中立以求免坐视太子之无罪而死及献公卒乃杀奚齐卓子而欲纳重耳夫奚齐卓子虽庶孽而有先君之命以立乎其位则固里克之君也故正名其弑君荀息不失信于君得以死节书胡氏曰息从君于昬不食其言庸足取乎曰世丧道微孰有可以托六尺之孤寄百里之命临死节而不可夺如息者哉】
　　夏
　　齐侯许男伐北戎【杜氏曰北戎山戎也薛氏曰当是时患有大于戎者狄及晋楚是也晋灭虢灭虞狄尝入卫逼邢前年伐晋近又灭温召陵之后楚灭围许岂可置而不图舍彊图弱守卫固如是乎况许方患楚而敺以伐戎非用人之道也】
　　晋杀其大夫里克【左传曰晋郤芮使夷吾重赂秦以求入齐隰朋帅师防秦师纳惠公周公忌父王子党防齐隰朋立晋侯晋侯将杀里克使谓之曰微子则不及此虽然子弑二君与一大夫为子君者不亦难乎对曰不有废也君何以兴欲加之罪其无辞乎臣闻命矣服劔而死于是防郑聘于秦且谢缓赂故不及谷梁传曰里克所为弑者重耳也夷吾曰是又将杀我乎故杀之不以其罪也张氏曰里克再弑其君而其诛不以讨贼之辞言之盖里克在献公父子则为贼而惠公幸奚齐卓子之死而得立初未尝有讨里克之心独以其志在重耳而不在已惧其又将以已为奚齐卓子是以杀之盖其事与专杀大夫者无异故不得以讨贼之辞书之也】
　　秋
　　七月
　　冬
　　大雨雪【雨去替雪公作雹】
　　【经书月二书日无大衍厯正月甲寅小戊寅冬至二月癸未大三月癸丑小四月壬午大五月壬子小六月辛巳大庚戌小满闰月辛亥小七月庚辰大二日夏至八月庚戌小九月己卯大十月己酉小十一月戊寅大十二月戊申小】
　　十有一年【壬申襄王三年○齐覇桓三十七○蔡穆二十六○曹共四○卫文十一○晋惠二○郑文二十四○陈宣四十四○杞成六○宋襄二○秦穆十一○楚成二十三】
　　春
　　晋杀其大夫防郑父【左传曰防郑之如秦也言于秦伯曰吕甥郤穪冀芮实为不从若重问以召之臣出晋君君纳重耳蔑不济矣秦伯使冷至报问且召三子郤芮曰币重而言甘诱我也遂杀防郑祁举及七舆大夫左行共华右行贾华叔坚骓歂累虎特宫山祁皆里防之党也防豹奔秦苏氏曰防郑请秦伯出晋君而纳重耳郑则有罪然郑之谋犹杀里克致之也张氏曰惠公志于得国而无君人之度外则失信于秦内则忌克多杀故防郑虽有私谋贰心而春秋以累上之辞书之也髙氏曰防郑父者里克之党也惠公以私意杀里克故其党皆惧谋召重耳是懐贰心以事君也防郑父之死虽可伤亦可罪也澄按郑父名也传但穪郑不言父者从省以为字者非也】
　　夏
　　公及夫人防齐侯于阳谷【僖公夫人盖齐桓之女若归宁父母礼当就国亦不当与公同徃今与夫同行防其父于野渎乱甚矣沙随程氏曰公稔知桓庄之夫而不改其辙齐侯亲见両国之事亦循其迹以两君相防而使妇人厠于其间何以示侍卫仆从之臣乎】
　　秋
　　八月
　　大雩【诸侯旱而雩礼也大雩者祀及上帝非礼也】
　　冬
　　楚人伐黄【左传曰黄人不归楚贡澄按楚之彊暴凡近楚之国皆责之以纳职贡如事人君之礼黄既从齐覇故不归楚贡而楚伐之至于亡也】
　　【经书月一书日无大衍歴正月丁丑大癸未冬至二月丁未大三月丁丑小四月丙午大五月丙子小六月乙巳大七月乙亥小八月甲辰大九月甲戌小十月癸卯大十一月癸酉小十二月壬寅大】
　　十有二年【癸酉襄王四年○齐覇桓三十八○蔡穆二十七○曹共五○卫文十二○晋惠三○郑文二十五○陈宣四十五卒○杞成七○宋襄三○秦穆十二○楚成二十四】
　　春
　　王三月
　　庚午日有食之【杜氏曰不书朔官失之】
　　夏
　　楚人灭黄【左传曰黄人恃诸侯之睦于齐也不共楚职曰自郢及我九百里焉能害我楚灭黄谷梁传曰贯之盟管仲曰江黄逺齐而近楚楚若伐而不能救则无以宗诸侯矣桓公不聼遂与之盟管仲死楚灭江灭黄桓公不能救故君子闵之也张氏曰着荆楚之彊中国不救而黄君死于其位胡氏曰灭人之国其罪则一而见灭之君其例有三以归者贪生畏死甘就执辱许斯顿牂之类是也出奔者虽不死于社稷托于诸侯犹得寓礼子温子之类是也若夫国灭死于其位是得正而毙焉者矣于礼为合于时为不幸若江黄二国是也】
　　秋
　　七月
　　冬
　　十有二月
　　丁丑陈侯杵臼卒【杵公作处○杵臼陈宣公也在位四十五年世子欵嗣是为穆公】
　　【经书月三书日二大衍厯正月壬申小戊子冬至二月辛丑大三月辛未小四月庚子大五月庚午小日食经书三月食大衍厯与长厯朔每差一月而此差二月者盖杜氏以私意又于此年二月置闰故也六月己亥大七月己巳小八月戊戌大九月戊辰小十月丁酉大十一月丁卯小十二月丙申大经书十二月丁丑在十二月十一日长厯是年闰二月十二月丁丑在十一月十二日】
　　十有三年【甲戌襄王五年○齐覇桓三十九○蔡穆二十八○曹共六○卫文十三○晋惠四○郑文二十六○陈穆公欵元年○杞成八○宋襄四○秦穆十三○楚成二十五】
　　春
　　狄侵衞【胡氏曰楚人伐黄而救兵不起桓业怠矣然后狄人窥伺其衰今年侵卫明年侵郑近在王都之侧淮夷亦来病杞而不忌也澄按狄人之彊桓公未尝膺之管仲犹存覇业方盛狄人犹敢肆行伐邢入卫而灭温况今管仲已亡覇业侵衰则狄之无所顾惮固其宜也岂独因灭黄不救而后窥伺哉】
　　夏
　　四月
　　葬陈宣公
　　公防齐侯宋公陈侯衞侯郑伯许男曹伯于咸【左传曰淮夷病杞故且谋王室也澄曰谋王室者为王子带之难也杜氏曰咸卫地东郡濮阳县东南有咸城】
　　秋
　　九月
　　大雩【义已见前】
　　冬
　　公子友如齐【张氏曰阳谷寗母及咸之防其后公子友皆如齐盖伐楚服郑城縁陵之事鲁皆同之足以见友之专鲁政也】
　　【经书月二书日无大衍厯正月丙寅大癸巳冬至二月丙申小甲子大寒三月乙丑大甲午雨水闰月乙未小四月甲子大乙丑春分五月甲午小六月癸亥大七月癸巳小八月壬戌大九月壬辰大十月壬戌小十一月辛卯大十二月辛酉小】
　　十有四年【乙亥襄王六年○齐覇桓四十○蔡穆二十九卒○曹共七○卫文十四○晋惠五○郑文二十七○陈穆二○杞成九○宋襄五○秦穆十四○楚成二十六】
　　春
　　诸侯城縁陵【诸侯前年防咸之诸侯也按僖元年齐以救邢之诸侯城邢同在一年诸侯犹且再叙着齐桓之志方勤而覇业向盛也今以防咸之诸侯城縁陵各在一年而不重叙着齐桓之志已怠而覇业向衰也縁陵杞邑不曰杞縁陵者杞未迁也杜氏曰縁陵杞邑辟淮夷迁都于縁陵髙氏曰齐率诸侯城之将迁焉而不迁者城之之力也】
　　夏
　　六月
　　季姬及鄫子遇于防使鄫子来朝【鄫谷作绘后同○公羊传曰使来朝使来请己也赵氏曰穪季姬明鲁未嫁女也若是鄫夫人不当言与鄫子遇此时鄫子请娶之明年归鄫公谷説是孙氏曰季姬上无归鄫之文则是未嫁者此年六月季姬鄫子遇于防明年九月季姬归于鄫是季姬先与鄫子遇而后嫁也张氏曰鄫姒姓禹后汉属东海郡晋属琅琊今在沂州承县东北有鄫故城又有鄫山澄曰季姬盖亦庄公女九年所书伯姬之妹也不系国未嫁也张氏以为僖公之女按时君之女称子此不称子则知非僖公女也未嫁之女而与鄫子私相邂逅于防地是滛奔也姬既私遇之后使鄫子来朝鲁而请昬娶之为夫人也鄫子季姬滛行同于禽兽不足责也僖公为国君而不能正家如此何以居人上乎髙氏曰季姬许嫁邾子自是邾人怨鄫子両国祸难不觧由此】
　　秋
　　八月
　　辛卯沙鹿崩【谷梁传曰沙山名林属于山为鹿公羊传曰河上之邑也杜氏曰平阳元城县东有沙鹿土山在晋地刘氏曰曷为不系国名山大川不以封诸侯守之山不可以系国也澄曰鹿麓古字通用山足也易云即鹿无虞沙鹿崩者沙山连足而崩也】
　　狄侵郑【张氏曰狄数犯畿内之诸侯而齐桓不能治自入卫伐邢灭温而至此覇图弱而王室卑诸侯受祸着齐桓之怠也】
　　冬
　　蔡侯卒【许乙切○蔡穆公也在位二十九年子甲午嗣是为庄公】
　　【经书月二书日一大衍厯正月庚寅大己亥冬至二月庚申小三月己丑大四月己未小五月戊子大六月戊午小七月丁亥大八月丁巳小九月丙戌大经八月辛卯在此月十月丙辰小十一月乙酉大十二月乙卯小长厯辛卯八月六日】
　　十有五年【丙子襄王七年○齐覇桓四十一○蔡庄公甲午元年○曹共八○卫文十五○晋惠六○郑文二十八○陈穆三○杞成十○宋襄六○秦穆十五○楚成二十七】
　　春
　　王正月
　　公如齐【按僖十年朝齐今年又朝齐是用五年一朝之制同于事天子矣】
　　楚人伐徐【左传曰徐即诸夏故也澄按徐戎之首僣王楚效之也次僣王徐楚同恶者也因齐桓之合诸侯匡天下徐亦革面而即诸夏以即诸夏而为楚所伐可悲也夫】
　　三月
　　公防齐侯宋公陈侯卫侯郑伯许男曹伯盟于牡丘遂次于匡【左传曰寻葵丘之盟且救徐也澄按将救徐而先寻盟使葵丘之盟不寒则何以寻为哉张氏曰葵丘之盟诸侯既聼命矣此为楚人伐徐而合诸侯即驱之讨楚救徐可也又从而盟之诸侯不一故也人心已一而复贰非覇主救灾恤患之志怠而人心始懈乎牡丘齐地齐语曰筑五鹿中牟盖与牡丘以卫诸夏之地注云四塞诸夏之阙也地谱云与匡近匡卫地今开封府长垣县西南】
　　公孙敖帅师及诸侯之大夫救徐【帅公作率后并同○何氏曰讥诸侯救徐而不自徃遣大夫徃卒不能觧也胡氏曰徐在山东与齐宻迩楚都于郢距此逺矣今楚肆其凭陵暴横而桓公之救特勉彊不得已而应之耳书此所以着桓公之霸业已衰也】
　　夏
　　五月
　　日有食之【左传曰不书朔与日官失之也】
　　秋
　　七月
　　齐师曹师伐厉【左传曰以救徐也杜氏曰厉楚与国义阳随县北有厉乡张氏曰按兵法攻所必救厉在徐楚之间欲楚之必救以觧徐也然继此楚败徐于娄林则厉在所不必救明年不克救徐而还高氏曰诸侯大夫皆救徐而齐侯独帅曹同伐厉厉虽可讨然非所以救徐也见彊楚之难御而中国之威已顿矣】
　　八月
　　螽
　　九月
　　公至自防【公羊传曰桓公之防不致此何以致久也髙氏曰以防致者始于此春秋所书凡二十有三公自正月如齐因而防盟暴师于外已逾二时而以防致见救徐之无功也】季姬归于鄫【鄫子请娶季姬僖公许之而至此始归也】
　　己夘晦震夷伯之庙【左传曰于是展氏有隠慝焉赵氏曰晦晦朔之晦杜氏曰震者雷电击之也夷伯鲁大夫展氏之祖父夷諡伯字大夫既卒书諡字澄曰隠慝谓人所不知之罪恶张氏曰天之怒击每在于恶熟而人诛不加之后】
　　冬
　　宋人伐曹【左传曰讨旧恶也裘陆许氏曰同盟始自相攻桓不能已矣张氏曰庄十四年曹从齐桓伐宋宋至今憾之今诸侯始贰曹方有王事而襄公乘虚伐之尚可继桓而图霸乎】楚人败徐于娄林【杜氏曰娄林徐地下邳僮县东南有娄亭张氏曰今在泗州临淮县书以见楚兵之独胜而救徐之威不立伐厉之谋无补也】
　　十有一月
　　壬戌晋侯及秦伯战于韩获晋侯【胡氏曰不言师败绩君重于师也大夫战而见获必书师败绩师与大夫敌也张氏曰秦舎晋君于外已而归诸晋所以不书以归也韩今同州韩城县】
　　【经书月七书日二大衍厯正月甲申大甲辰冬至二月甲寅大三月甲申小四月癸丑大日食经书五月日食程氏公説曰十二年庚午日食后见一闰而杜预长厯无闰故四月癸丑乃春秋五月也五月癸未小六月壬子大七月壬午小八月辛亥大九月辛巳小十月庚戌大经九月己夘晦今在十月晦闰月庚申小十一月己酉大壬戌十四日十二月己卯小长厯五月壬子朔不入食限】
　　十有六年【丁丑襄王八年○齐霸桓四十二○蔡庄二○曹共九○卫文十六○晋恵七○郑文二十九○陈穆四○杞成十一○宋襄七○秦穆十六○楚成二十八】
　　春
　　王正月
　　戊申朔陨石于宋五【左传曰陨星也公羊传曰先言霣而后言石闻之磌然视之则石察之则五杜氏曰陨落也闻其陨视之石数之五各随其闻见先后而记之庄七年星陨如雨见星之陨于四远而不见其在地之验此则见在地之验而不见始陨之星澄按邵子曰星在地则为石石在天则为星此言天星陨落至地而化为石也】
　　是月六鹢退飞过宋都【鹢五歴切谷作鶂过五禾切○公羊传曰先言六后言鹢视之则六察之则鹢徐而察之则退飞左传曰风也杜氏曰鹢水鸟髙飞遇风而退孙氏曰书是月者所以别非戊申之日尔不书日者阙所不知也胡氏曰石陨鹢飞宋异也何以书于鲁史见当时诸侯有不当告而告者圣人因灾异以明天人感应之理宋襄以亡国之余欲图霸业后五年有盂之执又明年有之败天之示人显矣】
　　三月
　　壬申公子季友卒【胡氏曰季字也友名也大夫卒而书名曷为穪字闻诸师曰春秋时鲁卿有生而赐氏者季友仲遂是也生而赐氏者何命之世为卿也季友立僖公仲遂立宣公二君私情以异赏报之故皆生而赐氏俾世其官经于其卒各以氏书者志变法乱纪之端贻权臣窃命之祸澄按季友仲遂僖宣二公报其立己之恩故于其将卒赐之以氏命其子孙世世为卿其后宣公十七年书公弟叔肸卒亦是宣公宠爱其弟故肸身虽未为卿而于其将卒赐之以氏与季友仲遂同使其子孙世世为卿故肸之后叔氏世为鲁卿也是公族必待命之为三命之卿而后诸侯之子者得氏之曰公子公子之子者得氏之曰公孙公孙之子者得氏之以其王父之字而曰某氏不然则虽公子公孙皆不得称氏而况于公孙之后者乎友也遂也肸也二人以立君之功一人以宠弟之故于其将死而各赐以氏曰季曰仲曰叔是豫命其子孙世世为三命之卿也故春秋书季友仲遂叔肸之卒以讥其变法】
　　夏
　　四月
　　丙申鄫季姬卒【凡内女之卒葢非常者书常者不书季姬之非常比前事而观可知也】
　　秋
　　七月
　　甲子公孙兹卒【兹庆父之子也】
　　冬
　　十有二月
　　公防齐侯宋公陈侯卫侯郑伯许男邢侯曹伯于淮【左传曰防于淮谋鄫且东略也苏氏日淮夷病鄫故也杜氏曰淮临淮郡左右张氏曰后汉下邳国今泗州也师氏曰淮夷尝病杞而齐侯城缘陵以复杞今防诸侯于淮岂非谋淮夷以杜其后来耶】
　　【经书月五书日三大衍厯正月戊申大己酉冬至二月戊寅小三月丁未大壬申二十六日四月丁丑小丙申二十日五月丙午大六月丙子大七月丙午小甲子十九日八月乙亥大九月乙巳小十月甲戌大十一月甲辰小十二月癸酉大】
　　十有七年【戊寅襄王九年○齐霸桓四十三卒○蔡庄三○曹共十○卫文十七○晋惠八○郑文三十○陈穆五○杞成十二○宋襄八○秦穆十七○楚成二十九】
　　春
　　齐人徐人伐英氏【左传曰齐为徐伐英氏以报娄林之役也杜氏曰英氏楚与国张氏曰臯陶后之封也桓公之兴师末矣】
　　夏
　　灭项【张氏曰项国子爵汉属汝南今陈州项城县杜氏曰公在防别遣师灭项程子曰灭人之国在君则当讳故鲁灭国书取灭项君在防季孙所为也故不讳胡氏曰成公取鄟襄公取邿皆不言灭而书取讳也若夫灭项则执政之臣擅权为恶不与之讳】
　　秋
　　夫人姜氏防齐侯于卞【左传曰淮之防公有诸侯之事未归而取项齐人以为讨而止公声姜以公故防齐侯于卞张氏曰卞鲁地今在袭庆府泗水县大臣灭项而止僖公刑已偏颇又逺防妇人于鲁地此管仲既亡桓公怠荒之政也澄曰此盖防淮之后诸侯各归其国齐独止公者不许其归鲁将与之皆至齐也夫人齐女也闻公见止故要齐侯于路而防之于鲁地非齐侯已归至齐而再出至卞以防夫人也】
　　九月
　　公至自防【以夫人防齐侯故公于中路得释而归公未至齐故但云至自防也】
　　冬
　　十有二月
　　乙亥齐侯小白卒【小白齐桓公也即位五年而霸至此霸三十九年在位共四十三年长子无亏被杀宋襄公纳公子昭立之是为孝公】
　　【经书月二书日一大衍厯正月癸夘小甲寅冬至二月壬申大三月壬寅小四月辛未大五月辛丑小六月庚午大七月庚子小八月己巳大九月己亥小十月戊辰大十一月戊戌小十二月丁夘大乙亥九日长厯是年闰十二月】
　　十有八年【己夘襄王十年○宋霸襄公九年○蔡庄四○曹共十一○卫文十八○晋惠九○郑文三十一○陈穆六○杞成十三○齐孝公昭元年○秦穆十八○楚成三十】
　　春
　　王正月
　　宋公曹伯卫人邾人伐齐【宋公下公有防字○左传曰齐侯之夫人三王姬徐嬴蔡姬皆无子内嬖如夫人者六人长卫姬生武孟少卫姬生惠公郑姬生孝公葛嬴生昭公密姬生懿公宋华子生公子雍公与管仲属孝公于宋襄公以为太子雍巫有宠于卫共姬因寺人貂以荐羞于公亦有宠公许之立武孟管仲卒五公子皆求立桓公卒易牙与寺人貂因内宠以杀羣吏而立公子无亏孝公奔宋宋襄公以诸侯伐齐齐人杀无亏张氏曰长幼有定分桓公管仲不能自致其尊卑正否之辨而轻属幼少以为乱阶君臣既失其制命之义矣今桓公未葬长子既立宋襄不能从宜因势顺其少长以抚定之使得以终桓公之丧乃成桓之私意帅四国之诸侯奉少夺长大乱齐国春秋书宋公以为戎首深罪之也胡氏曰伐齐之丧奉少夺长其罪大或曰桓公管仲尝属孝公于宋襄以为世子矣则何以不可曰不能制命虽天王欲抚郑伯以从楚春秋犹以大义裁之而不与也桓公君臣乃欲以私爱乱长幼之节其可哉独不见宣王与仲山甫争鲁侯戏括之事其后如之何也】
　　夏
　　师救齐【谷梁传曰非伐丧善救齐也救者善则伐者不正矣杜氏谔曰传言三月齐人杀无亏则无亏已杀矣今鲁以师救之亦以志其缓也澄按救者为无亏也盖不知无亏之死其意虽善特缓不及事尔】
　　五月
　　戊寅宋师及齐师战于甗齐师败绩【甗鱼偃切○左传曰齐人将立孝公不胜四公子之徒遂与宋人战宋败齐师于甗杜氏曰无亏既死曹卫邾先去鲁亦罢归故宋师独与齐战不穪宋公不亲战也甗齐地王氏笺义曰无亏既立逾年之君也而宋人胁齐杀之将立孝公复与齐人战四公子之徒争国宋伐丧皆不义也澄按宋襄既以兵威胁齐人杀无亏将立孝公而四公子又欲与孝公争国故以齐师伐宋师而宋与之战也】
　　狄救齐【胡氏曰书狄救齐者许狄也许夷狄则罪诸夏矣常山刘氏曰齐新有丧而诸侯加兵不道如此狄乃能行义以兵救之圣人哀中国无王诸侯怙乱灭义夷狄之不若也杜氏曰救四公子之徒澄按书师救齐于伐齐之后则救者救无亏也书狄救齐于齐师败绩之后时无亏已死齐无君矣与宋战而败绩者四公子之徒也故杜氏云然虽缓不及事然亦书救终善之也】
　　秋
　　八月
　　丁亥葬齐桓公【杜氏曰十一月而葬乱故也八月无丁亥日误张氏曰桓公自入国以来急于功利不以正心正家为务肉未及寒而庶孽争国宋伐其丧冡子见杀国几于亡胡氏曰桓公九合诸侯威令加乎四海虽名方伯实行天子之事然而付托非人柩方在殡四邻谋动其国家而莫之恤至逾于九月而后葬以此见功利之在人浅矣】
　　冬
　　邢人狄人伐卫【高邮孙氏曰卫尝见灭于狄而齐桓封之齐桓死未逾年尔而卫人与诸侯伐之邢人自以复存者桓公也于是不忍齐之见伐而卫之无恩也与狄人伐之张氏曰邢党狄以伐卫然论其曲直则卫之忘恩背霸以伐丧夺长宜得声罪致讨之师澄按邢为周公之卫为武之穆皆尝亡于狄赖齐而复存今卫伐齐丧固有罪矣然为宋所驱非主兵首恶也狄既救齐而又责卫伐齐丧之罪以狄为之亦可伤当世之无人矣敌国不相征凡兴师以伐人者皆不义也况邢小国犹不当党非族之狄伐同姓之卫或者逼于狄之命而不得已也与然其后卫竟灭邢其怨雠未必不基于此狄穪人者非进之也按赵氏曰有邢人若言邢人狄伐卫则不成辞矣经书月三书日二大衍厯正月丁酉大庚申冬至二月丁夘小三月丙申大四月丙寅小五月乙未大六月乙丑小经五月戊寅在此月七月甲午大壬戌夏至闰月甲子小经八日丁亥在此月二十四日八月癸巳大癸巳大暑九月癸亥小十月壬辰大十一月壬戌小十二月辛夘大长厯戊寅五月十五日八月癸巳朔月内无丁亥在七月二十四日九月二十五日】
　　十有九年【庚辰襄王十一年○宋霸襄十○蔡庄五○曹共十二○卫文十九○晋惠十○郑文三十二○陈穆七○杞成十四○齐孝二○秦穆十九○楚成三十一】
　　春
　　王三月
　　宋人执滕子婴齐【宋襄志在继齐桓之霸然去春首伐齐丧奉少以簒长今春首执滕子恃彊而凌弱如此欲霸得乎盖以桓霸之盛而滕子自盟幽之后不与盟防者几四十年故执之以威诸侯滕子因以失国故名】
　　夏
　　六月
　　宋公曹人邾人盟于曹南【宋公公作宋人○曹南曹国之南按桓公初霸自北杏始防者仅三国皆大夫聴命宋蔡之大夫亦称人者以齐有君在故也此宋襄初霸自曹南始盟者仅二国盖曹往年被伐畏其威故去年从宋伐齐今又从宋盟于国之南也邾则国小力弱不敢不从此亦以大夫聴命而曹大夫称人者以宋有君在与北杏宋人蔡人义同】
　　鄫子防盟于邾【公羊传曰言防盟后防也杜氏曰不及曹南之盟诸侯既罢鄫子乃防之于邾澄按此盖邾子如防适遇宋公归国及邾之境故言防盟于邾】
　　己酉邾人执鄫子用之【左传曰宋公使邾文公用鄫子于次雎之社澄曰用之者杀之而用其尸为牲以祭神刘氏曰鄫子为季姬所使而朝鲁春秋尚书使鄫子来朝岂宋公使之用鄫子而不书乎张氏曰盖鄫子防曹南之盟而后期宋公使邾执之邾鄫世雠因附势而肆虐用之也观后曰戕鄫子亦出于邾则邾之虐鄫必自用鄫子何休以为鲁本许嫁季姬于邾季姬淫佚使鄫子请己因此二国交忿临江刘氏亦信其説未知然否】
　　秋
　　宋人围曹【左传曰讨不服也澄曰宋襄以威迫曹而与之盟曹不心服故虽盟于其国之南而曹君不出但使大夫聴命而已故围之张氏曰齐桓之霸屈意去忿盟鲁平宋以致诸侯先近故也今襄公欲图诸侯近于宋者莫如曹滕滕既执矣曹方与盟已而图之不从子鱼内省徳之言而亟事干戈宜其不遂霸也】
　　卫人伐邢【左传曰以报莵圃之役张氏曰卫不自省其从宋伐丧之罪而以报复为事】
　　冬
　　公防陈人蔡人楚人郑人盟于齐【左谷无公字○左传曰陈穆公请修好于诸侯以无忘齐桓之徳盟于齐修桓公之好也澄按陈蔡郑三国皆服于楚者鲁畏楚之彊志亦欲从之陈蔡楚郑皆大夫也以公在故称人张氏曰楚欲得志于中国久矣齐桓讨而攘之其后桓志稍衰灭黄败徐骎骎抗衡然尚有所惧也桓公既没宋襄欲图霸而诸侯不服故楚假不忘桓徳之説求参预中国之盟防陈蔡及郑近楚而素降服者故先受其谋齐孝公亲见其父极力攘楚聴其甘言纳之国都而与盟不知非我族类其心必异楚因是以行其志于中国明年为鹿上之盟及盂之防因执宋公春秋书之以谨楚人与盟之始也】
　　梁亡【左传曰梁伯好土功亟城而弗处民罢而弗堪则曰某冦将至乃沟公宫曰秦将袭我民惧而溃秦遂取梁张氏曰梁嬴姓伯爵虞伯翳之后梁地今属同州韩城县澄按梁伯不能君国子民以致民逃其上秦因得以取其地故不书秦灭梁而以梁自亡为文】
　　【经书月二书日一大衍厯正月辛酉大乙丑冬至二月辛夘小三月庚申大四月庚寅小五月己未大六月己丑小己酉二十一日七月戊午大八月戊子小九月丁巳大十月丁亥小十一月丙辰大十二月丙戌小】
　　二十年【辛巳襄王十二年○宋霸襄十一○蔡庄六○曹共十三○卫文二十○晋惠十一○郑文三十三○陈穆八○杞成十五○齐孝三○秦穆二十○楚成三十二】
　　春
　　新作南门【谷梁传曰作为也有加其度也言新有故也非作也杜氏曰鲁城南门也本名稷门僖公更髙大之令独不与诸门同改名髙门孙氏曰讥其侈泰妨农功改旧制按新延廏不言作此言作改旧可知】
　　夏
　　郜子来朝【郜谷作邾○郜文王之子所封杜氏曰郜姬姓国张氏曰后汉志济隂城武北有郜城】
　　五月
　　乙巳西宫灾【公羊传曰西宫小寝也有西宫则有东宫矣诸侯有三宫杜氏曰西宫公别宫也天火曰灾】
　　郑人入滑【左传曰滑人叛郑而服于卫郑公子士泄堵冦帅师入滑张氏曰记天王出居郑之始衅也】
　　秋
　　齐人狄人盟于邢【左传曰为邢谋卫难也于是卫方病邢按邢狄尝共伐卫为齐故也卫人已尝报伐而病邢犹未已也故齐狄同为邢谋赵氏曰凡狄与诸侯列叙皆称人以便文但君臣同辞】
　　冬
　　楚人伐随【左传曰随以汉东诸侯叛楚楚鬬谷于莵帅师伐随取成而还张氏曰楚力方彊随欲复汉东诸侯于中国而徳不足以胜之此其所以召兵而自屈也左氏罪其不量力未若孟子师文王之论襄陵许氏曰楚既服随则将争衡于上国矣而宋欲盟之其能绌乎】
　　【经书月一书日一大衍厯正月乙夘大庚午冬至二月乙酉小三月甲寅大四月甲申小五月癸丑大六月癸未大经五月乙巳在此月七月癸丑小八月壬午大九月壬子小十月辛巳大十一月辛亥小十二月庚辰大长厯是年闰二月乙巳五月二十三日】
　　二十有一年【壬午襄王十三年○宋霸襄十二○蔡庄七○曹共十四○卫文二十一○晋惠十二○郑文三十四○陈穆九○杞成十六○齐孝四○秦穆二十一○楚成三十三】
　　春
　　狄侵卫【按天下无霸而狄得假名义以侵诸国因宋曹卫邾伐齐丧则狄兴义师以救齐又声卫伐丧之罪而与邢协力以伐卫卫因邢之党狄伐已而伐邢以报怨且憾邢之心未已则狄又援齐而盟以为邢谋至此遂为邢而侵卫前之伐以卫伐丧之恶有罪可数故称伐今之侵以卫有灭邢之心无事可指故称侵侵者言其师之无名也伐卫盟邢与中国之邢齐并叙则称人此独侵卫则还其本号而止称狄】
　　宋人齐人楚人盟于鹿上【左传曰宋为鹿上之盟以求诸侯于楚公子目夷曰小国争盟祸也宋其亡乎幸而后败杜氏曰鹿上宋地汝隂有原麓县澄按宋襄欲图霸合诸侯而徳义不足以感人曹南之盟仅能迫胁至近之曹至小之邾以同于己其余诸侯无更从之者楚人亦乘间合诸侯而其势力足以威人齐之盟不特陈蔡郑从之而鲁亦从之此宋襄之所愿欲而不可得者故求之于楚欲借楚之合而使从楚之诸侯从已曽不思楚彊夷也齐桓之霸如此其盛犹敢时出而猾夏与齐抗衡齐桓既没诸侯皆畏其彊而从楚矣宋襄既无楚頵之势力又无齐桓之徳义乃倚楚为重而欲得其所从服之诸侯是所谓求肉于虎其为楚所侮而遭执辱也宜哉楚君既称人则齐宋二君与之列叙者亦降称人若宋齐皆称爵则疑楚人之为大夫而不见其为君也】
　　夏
　　大旱
　　秋
　　宋公楚子陈侯蔡侯郑伯许男曹伯防于盂执宋公以伐宋【孟公作霍谷作雩又作宇○公羊传曰宋公与楚子期以乘车之防公子目夷諌曰楚夷国也彊而无义请君以兵车之防往宋公曰不可吾与之约以乘车之防自我为之自我堕之不可终以乘车之防往楚人果伏兵车执宋公以伐宋杜氏曰楚始与中国行防礼盂宋地澄曰宋襄求诸侯于楚而楚许之故为此防以合所求之诸侯也当时楚最彊盛诸侯服之宋则国弱而诸侯不从故求于楚宋为首事故先之然能致诸侯之来者实楚也夫楚以国则夷狄也以爵则子也偃然以子爵而叙于侯伯之上则此防也楚实为之主故宋公之执不待言楚而知其为楚矣诸侯聴其执而莫之救諌者势不能也按前有鹿上之盟后有使宜申来献捷之事楚君皆穪楚人独此称楚子者盖谓执宋公不可称执宋人宋公既爵则陈蔡郑许曹皆须爵否则疑若君与大夫防五国既称爵则楚不得不称爵此春秋之笔也】
　　冬
　　公伐邾【杜氏曰为邾灭须句故】
　　楚人使宜申来献捷【楚人者楚子也称使则知为楚子矣宜申称名再命之大夫也自屈完盟召陵之后楚臣之名见于经者自此始捷宋捷上言伐宋此言献捷其为宋捷可知诸侯从楚防盂而伐宋鲁独不与故献其捷以威鲁也鲁是以从楚而为薄之盟】
　　十有二月
　　癸丑公防诸侯盟于薄释宋公【任氏曰薄史记作亳汉山阳亳县汤所都也张氏曰按地谱拱州考城汉薄县即汤都古字通用僖公胁于献捷之威与五国为防求盟于楚以请宋公而后得释正中楚人之诡计澄曰公因楚来献捷遂往与诸侯盟就请宋公于楚宋公因以得释但穪诸侯前目后凡也】
　　【经书月一书日一大衍厯正月庚戌小乙亥冬至二月己夘大三月己酉小四月戊寅大丁未春分闰月戊申小五月丁丑大旦日谷雨六月丁未小七月丙子大八月丙午大九月丙子小十月乙巳大十一月乙亥小十二月甲辰大癸丑十日】
　　二十有二年【癸未襄王十四年○宋霸襄十三○蔡庄八○曹共十五○卫文二十二○晋惠十三○郑文三十五○陈穆十○杞成十七○齐孝五○秦穆二十二○楚成三十四】
　　春
　　公伐邾取须句【句其俱切公作胊○左传曰任宿须句风姓也实司太皥与有济之祀以服事诸夏邾人灭须句须句子来奔因成风也成风为之言于公曰崇明祀保小寡周礼也蛮夷猾夏周祸也若封须句是崇皥济而修祀纾祸也伐邾取须句反其君焉张氏曰僖公非有崇明祀保小寡之公心而徒徇母之私意故此役之举无以服邾而致升陉之冦春秋书之亦不异于他日之伐取也】
　　夏
　　宋公卫侯许男滕子伐郑【左传曰郑伯如楚宋公伐郑子鱼曰祸在此矣杜氏曰怒郑如楚故伐之孙氏曰按庄公十六年荆伐郑二十八年荆伐郑僖元年楚人伐郑二年楚人伐郑郑不即楚此而即者齐桓既死宋襄不能与楚伉故也澄按宋襄求于楚一防诸侯于盂而遭执伐之辱再盟于薄鲁与诸侯同故请于楚而后得释郑知宋霸不可成其力不可恃遂朝于楚宋公不自反以修己之徳义乃遽怒郑而兴师以伐之与之同伐者仅能得许而已许小易役故也卫尝同宋伐齐滕尝遭执而畏故三国从之是役也挑楚衅而取之败】
　　秋
　　八月
　　丁未及邾人战于升陉【左传曰邾人以须句故出师公卑邾不设备而御之臧文仲曰国无小不可易也无备虽众不可恃也君其无谓邾小蠭虿有毒而况国乎弗聴及邾战我师败邾人获公胄县诸鱼门澄曰邾人邾大夫也以君及臣故不书公杜氏曰升陉鲁地】
　　冬
　　十有一月
　　己巳朔宋公及楚人战于宋师败绩【左传曰楚人伐宋以救郑宋人既成列楚人未既济司马曰彼众我寡及其未既济也请击之公曰不可既济而未成列又以告公曰未可既陈而后击之宋师败绩公伤股门官殱焉杜氏曰宋伐郑楚救之故战也水名孙氏曰宋襄无齐桓之资欲绍齐桓之烈帅诸侯而致彊楚故盂之防见执受伐今复与楚争郑以起此战丧师水上身伤七月而死为中国羞苏氏曰宋襄被执见释而犹争诸侯楚以夷狄而干诸夏故之战虽曲在宋而春秋词无所予张氏曰不言楚救郑恶夷狄也】
　　【经书月二书日二大衍厯正月甲戌小庚辰冬至二月癸夘大三月癸酉小四月壬寅大五月壬申小六月辛丑大七月辛未小八月庚子大丁未八日九月庚午小十月己亥大十一月己巳朔小十二月戊戌大】
　　二十有三年【甲申襄王十五年○宋霸襄十四卒○蔡庄九○曹共十六○卫文二十三○晋惠十四○郑文三十六○陈穆十一○杞成十八卒○齐孝六○秦穆二十三○楚成三十五】
　　春
　　齐侯伐宋围缗【缗公作闵后同○左传曰讨其不与盟于齐也杜氏曰谓十九年盟于齐而宋独不防故今讨之澄曰楚与诸侯盟于齐乘间以干中夏尔齐侯不悟而受其盟宋之不与盟于齐不愆义也齐反借此为名以责宋伐之于败伤之后悖理甚矣何氏曰襄公欲行霸为楚所败诸夏之君宜杂然助之反因其困而伐之不仁也胡氏曰齐霸国之余业宋襄既败于则楚之势益张矣齐侯既无尊中国遏冦乱恤灾患畏简书之意又乘其约而伐之郑与楚合冯陵中国桓公伐郑围新城攘荆楚也宋与楚战兵败身伤齐侯伐宋围缗残诸夏也美恶不嫌同辞张氏曰十八年宋伐齐纳孝公也齐侯忘宋襄纳己之徳因宋败于而围其邑谷梁所谓以恶报恶也缗宋邑汉志山阳郡东缗县今济州金乡县】
　　夏
　　五月
　　庚寅宋公兹父卒【兹公作慈○左传曰伤于故也澄按宋襄公即位九年而图霸至此六年在位通十四年子王臣嗣是为成公张氏曰僖公不防宋襄之葬盖已忘盟薄之信有志于附楚矣】
　　秋
　　楚人伐陈【左传曰楚成得臣帅师伐陈讨其贰于宋也遂取焦夷城顿而还澄按曹南之盟陈不从宋伐郑之役陈亦不从宋盟齐则陈从楚防盂则陈从楚考之经唯见陈之服于楚不见陈之贰于宋今楚以为贰于宋者盖以宋公被执之后郑畏而朝楚而陈未朝楚尔楚之无厌于诸夏犹狄之无厌于太王也因其不能如郑之来朝即诬以贰宋之罪伐之而取其一邑积其势不至于灭陈不已也】
　　冬
　　十有一月
　　杞子卒【杞成公也在位十八年其弟姑容立是为桓公杞二王之后宜与宋同爵其初有称东娄公者盖公爵也后以小弱而自降为伯今又降为子以告终也小国君卒无名説已见前○杞前此讣告不通于鲁成公鲁之甥其母伯姬犹在于今始来告丧自此以后杞君之卒皆讣矣经书月二书日一大衍厯正月戊辰大丙戌冬至二月戊戌小三月丁夘大四月丁酉小五月丙寅大庚寅二十五日六月丙申小七月乙丑大八月乙未小九月甲子大十月甲午小十一月癸亥大十二月癸巳小】
　　二十有四年【乙酉襄王十六年○蔡庄十○曹共十七○卫文二十四○晋惠十五卒○郑文三十七○陈穆十二○杞桓公姑容元年○宋成公王臣元年○齐孝七○秦穆二十四○楚成三十六】
　　春
　　王正月
　　夏
　　狄伐郑【左传曰郑之入滑也滑人聴命师还又即卫郑公子士泄堵俞弥帅师伐滑王使伯服游孙伯如郑请滑郑伯不聴王命而执二子王怒将以狄伐郑富辰谏曰不可棠棣四章曰兄弟阋于墙外御其侮如是则兄弟虽有小忿不废懿亲今天子不忍小忿以弃郑亲其若之何王弗聴使頽叔桃子出狄师伐郑取栎襄陵许氏曰郑执王使是无王也王啓狄师是无方伯也】
　　秋
　　七月
　　冬
　　天王出居于郑【左传曰王徳狄人将以其女为后富辰谏弗聴初甘昭公有宠于惠后惠后将立之未及而卒昭公奔齐王复之又通于隗氏王替隗氏頽叔桃子曰我实使狄狄其怨我退奉大叔以狄师攻王王御士将御之王曰先后其谓我何宁使诸侯图之頽叔桃子奉大叔以狄师伐周大败周师王出适郑处于汜大叔以隗氏居于温澄按天王居于狄泉不书出者王虽去京师而犹在畿内也此则去畿内而越在诸侯之国故书出常山刘氏曰时王者政令仅行于畿内才出畿内即非王有故书曰出】
　　晋侯夷吾卒【惠公也在位十五年经书冬而左氏以为九月卒则是周之冬十有一月也左传以为二十三年者非当从经子圉嗣是为懐公惠公之兄重耳自楚适秦秦伯纳之是为文公杀懐公于髙梁】
　　【经书月二书日无大衍厯正月壬戌大辛夘冬至闰月壬辰小二月辛酉大壬戌大寒三月辛夘小四月庚申大五月庚寅大六月庚申小七月己丑大八月己未小九月戊子大十月戊午小十一月丁亥大十二月丁巳小长厯是年闰四月】
　　二十有五年【丙戌襄王十七年○蔡庄十一○曹共十八○卫文二十五卒○晋文公重耳元年○郑文三十八○陈穆十三○杞桓二○宋成二○齐孝八○秦穆二十五○楚成三十七】
　　春
　　王正月
　　丙午卫侯燬灭邢【左传曰卫人将伐邢礼至曰不得其守国不可得也我请昆弟仕焉乃往得仕卫人伐邢二礼从国子巡城掖以赴外杀之灭邢朱子曰因下文有卫侯燬卒故误多一燬字澄按説春秋者因谓灭同姓故书名按灭同姓者多矣何独此称名乎但书卫侯灭邢而灭同姓之恶自见何待书名故知朱子之説为得之】
　　夏
　　四月
　　癸酉卫侯燬卒【文公也在位二十五年子郑嗣是为成公】
　　宋荡伯姬来逆妇【杜氏曰伯姬鲁女为宋大夫荡氏妻自为其子来逆称妇姑存之辞澄曰伯姬归不书者诸侯女嫁大夫非敌也今又纳内女为其子之妇姑自来逆妇而书于经者讥公降尊而自主其昬也况昬礼当夫来亲迎岂有姑来逆妇之礼乎刘氏曰伯姬之嫁也不见经今其来也何为见经内女虽亲体不敌则不书于防今君失其礼以爱易典主大夫之昬是卑朝廷而慢宗庙也】
　　宋杀其大夫【义与曹杀其大夫同】
　　秋
　　楚人围陈纳顿子于顿【顿近陈之小国陈盖欲兼并之故前年楚伐陈尝城顿杜氏曰顿迫于陈而出奔楚故楚围陈纳顿子顿国汝隂南顿县张氏曰今属陈州姬姓国也逼于陈而不能有其国故楚围陈而后能纳之圣人书此见中国诸侯不能恤小国而定其位反使楚人行其义闵中国之无霸也】
　　葬卫文公
　　冬
　　十有二月
　　癸亥公防卫子莒庆盟于洮【洮吐刀切○左传曰卫人平莒于我盟于洮修卫文公之好且及莒平也杜氏曰莒以元年郦之役怨鲁卫文公将平之未及而卒成公追成父志故曰修文公之好洮鲁地澄曰卫文公虽葬成公不书爵丧未逾年也庆名莒再命之卿经书月三书日三大衍厯正月丙戌大丁酉冬至丙午二十一日二月丙辰小三月乙酉大四月乙夘小癸酉十九日五月甲申大六月甲寅小七月癸未大八月癸丑大九月癸未小十月壬子大十一月壬午小十二月辛亥大癸亥十三日长厯是年闰在三月】
　　二十有六年【丁亥襄王十八年○蔡庄十二○曹共十九○卫成公郑元年○晋文二○郑文三十九○陈穆十四○杞桓三○宋成三○齐孝九○秦穆二十六○楚成三十八】
　　春
　　王正月
　　己未公防莒子卫甯速盟于向【速公作遫后速字并同向舒亮切○左传曰寻洮之盟也澄按去冬方盟盟既未寒又何寻焉盖卫本欲平鲁莒之怨而洮之盟莒子不亲至僖公必欲与莒子盟故复为此防也甯速卫三命大夫甯庄子也向莒地】
　　齐人侵我西鄙【左传曰讨是二盟也陈氏折衷曰盖嫌其党莒卫而背齐也王氏笺义曰鲁与卫莒盟于洮齐辄兴师讨之非也澄曰齐师无名故曰侵】
　　公追齐师至酅不及【酅户圭切公谷作巂不公谷作弗○杜氏曰公逐齐师远至齐地济北谷城县西有地名酅下张氏曰后汉属东郡今属东平府东阿陈氏折衷曰公拒齐师齐师不战而公乘胜追之轶于西鄙而深入齐地齐师既不敌公追之弗及故收兵而还】
　　夏
　　齐人伐我北鄙【左传曰公使展喜犒师齐侯未入境展喜从之齐侯曰鲁人恐乎对曰小人恐矣君子则否齐侯曰何恃而不恐对曰恃先王之命昔周公太公股肱周室成王劳而赐之盟曰世世子孙无相害也载在盟府太师职之桓公是以纠合诸侯而匡救其灾昭旧职也及君即位诸侯之望曰其率桓之功我敝邑用不敢保聚曰岂其嗣世九年而弃命废职恃此以不恐齐侯乃还杜氏曰孝公未及鲁境先使微者伐澄按君大夫将而称人者盖虽有君大夫在而但遣微者以偏师加我也前书侵者师无名也此书伐者盖齐以鲁不服罪为辞也林尧叟曰自隠以来以兵加我君大夫将皆书人君将书君自文十五年齐懿公始大夫将书大夫自齐髙厚始讫春秋惟邾莒称人】
　　卫人伐齐【左传曰洮之盟故也张氏曰二盟乃卫人平莒于我故为鲁伐之澄按卫平莒鲁齐何与焉洮向之二盟虽渎其非过在鲁非齐之所当问也齐孝公乃连兴侵伐之师可见谋国之不合义矣其致卫之伐与鲁之伐者自取之也】
　　公子遂如楚乞师【左传曰东门襄仲臧文仲如楚乞师臧孙见子玉而道之伐齐宋公羊传曰乞者卑辞也孙氏曰国之大小师之众寡皆有王制不可乞也书者恶鲁不能内修戎备而外乞师于荆楚常山刘氏曰虽晋之大命鲁兴师亦书曰乞所以正王法若公子遂如楚乞师则又讥用外兵伐中国尔胡氏曰齐人侵西伐北固非义矣僖公不能自反深思乃以楚师敌齐是以蛮荒残中国也张氏曰僖公初年颇有意于治国务农闵雨国以殷富中年以来渐肆荒怠初附齐桓浸失政于大臣灭项取执齐桓既没不及闲暇修明政刑民事既荒国备不立齐人再伐已不能支而逺乞师于荆楚以刷其耻孔子罪臧文仲窃位从公子遂借兵彊夷为国之无谋也使其立展禽以为政所以辅僖公者必有道矣何至乞楚师以伐齐哉】
　　秋
　　楚人灭夔以夔子归【左传曰夔子不祀祝融与鬻熊楚人让之成得臣鬬宜申帅师灭夔刘氏曰楚祖鬻熊夔祖熊挚诸侯之祀不过其祖是夔于祀典不得祀祝融与鬻熊也楚反以是责而灭之贪而不义也杜氏曰夔楚同姓国今建平秭归县张氏曰今之归州秭归县及兴平县皆有夔子城澄按夔子失国不名者远国莫可得而知之】
　　冬
　　楚人伐宋围缗【左传曰宋以善于晋侯也叛楚即晋澄曰宋可谓能速于徙义者矣楚伐其国而围其邑书以着楚人之肆横也】
　　公以楚师伐齐取谷【左传曰置桓公子雍于谷易牙奉之以为鲁援楚申公叔侯戌之澄曰公不用鲁师而用楚师虽能取齐之邑而借援彊夷辱国莫大焉将以刷西鄙北鄙之耻而适所以甚其耻也】
　　公至自伐齐【何氏曰鲁乞师以犯彊齐防齐侯昭卒晋文行霸幸而得免故虽得意犹致伐也】
　　【经书月一书日一大衍厯正月辛巳小壬寅冬至二月庚戌大经正月己未在此月三月庚辰小四月己酉大五月己夘小六月戊申大七月戊寅小八月丁未大九月丁丑小乙巳处暑闰月丙午大十月丙子小旦日秋分十一月乙巳大十二月乙亥大长厯己未正月十一日】
　　二十有七年【戊子襄王十九年○蔡庄十三○曹共二十○卫成二○晋文三○郑文四十○陈穆十五○杞桓四○宋成四○齐孝十卒○秦穆二十七○楚成三十九】
　　春
　　杞子来朝【左传曰杞桓公来朝公卑杞】
　　夏
　　六月
　　庚寅齐侯昭卒【齐孝公也在位十年弟潘立是为昭公襄陵许氏曰齐桓既没诸侯思之而孝公不能借之以兴观其间楚之胜以困宋襄又侵伐鲁僖不已与下宋桓鲁庄之意正反有以知其为谋不逺霸业之所以隳矣】
　　秋
　　八月
　　乙未葬齐孝公【左传曰有齐怨不废丧纪礼也】
　　乙巳公子遂帅师入杞【左传曰责无礼也张氏曰人方来朝而帅师入之以怨报徳欲加之罪何患无辞也杜氏谔曰杞春来朝今遂帅师入其国虽曰责其不恭何至于用师乎盖杞弱于鲁鲁欺之尤甚齐楚之大则鲁事之不暇矣澄曰鲁在春秋为次国未尝不受彊大之陵暴傥能推己以及人所恶于彊无以施之于弱可也杞以小弱而朝于鲁纵使礼有不备岂不愈于不朝者乎今于其来朝也已忽其小弱而卑之朝礼甫毕即以上卿帅重师以入其国其志在于灭而取之也鲁号乗礼义之国而陵小弱如此他又何责焉】
　　冬
　　楚人陈侯蔡侯郑伯许男围宋【谷梁传曰楚人者楚子也左传曰楚子将围宋使子文治兵于暌子玉复治兵于蒍杜氏谔曰宋中国也楚之彊暴因欲服之是以前年伐而围缗今又以诸侯之兵围之髙氏曰曹南之盟诸侯称人而宋独称爵围宋之役诸侯称爵而楚独穪人圣人于内外之辨其严如此】
　　十有二月
　　甲戌公防诸侯盟于宋【杜氏曰诸侯伐宋公往防之非后期宋方见围无嫌于与盟故直以宋地澄曰鲁之臣前年如楚乞师既道之伐齐宋矣楚以南荒肆暴中国而鲁以中国之望又啓其谋既而楚果伐宋围缗又以师为鲁伐齐取谷今冬又合四国之力围宋鲁不伤中国之受楚祸乃畏之徳之谨事之以求媚焉故往防楚子于师而受其盟中国无霸荆楚肆行而无忌以至于此哀哉髙氏曰公畏楚之彊而求为此盟以报乞师之恩宋于是告急于晋而文公得以为资遂霸诸侯也】
　　【经书月三书日四大衍厯正月乙巳小丁未冬至二月甲戌大三月甲辰小四月癸酉大五月癸夘小六月壬申大庚寅十九日七月壬寅小八月辛未大乙未二十五日九月辛丑小乙巳五日经有日无月十月庚午大十一月庚子小十二月己巳大甲戌六日长厯庚寅六月二十日乙未八月二十六日乙巳九月六日甲戌十二月七日】
　　二十有八年【己丑襄王二十年○晋霸文公四年○葵庄十四○曹共二十一○卫成三○郑文四十一○陈穆十六卒○杞桓五○宋成五○齐昭公潘元年○秦穆二十八○楚成四十】
　　春
　　晋侯侵曹
　　晋侯伐卫【左传曰宋公孙固如晋告急狐偃曰楚始得曹而新昬于卫若伐曹卫楚必救之则齐宋免矣晋侯将伐曹假道于卫卫人弗许还自南河济侵曹伐卫取五鹿卫侯请盟晋人弗许卫侯欲与楚国人不欲故出其君以説于晋卫侯出居于襄牛杜氏谔曰楚之病中国久矣齐桓图霸二十余年而后服之桓公没而宋襄继图其业然力不能攘而身见执战败卒伤而死圣人悼之晋文之立特起救宋之志欲敝彊楚曹卫背盟附楚而侵伐之然晋侯非实欲侵伐曹卫盖志在于救宋服楚也吕氏大圭曰从楚围宋者陈蔡郑许晋文不攻陈蔡郑许而乃及于无罪之曹卫陈蔡郑许迩楚之国也曹卫迩宋之国也楚方围宋而晋乃远攻陈蔡郑许则无以释宋之围而亦无及于楚安有城濮之战曹卫二国虽曰其师不与围然楚之所以敢于横行中国者实以得曹而新昬于卫故也齐侯伐楚犹恃江黄楚人伐宋岂无资于曹卫岂必曹卫之皆与围哉】
　　公子买戍卫不卒戍刺之【刺七赐切○杜氏曰公子买鲁大夫子丛也内杀大夫皆书刺言用周礼三刺之法不枉滥也澄曰鲁受楚之命遣公子买戍卫以拒晋伐卫之师今晋伐卫而买不能为楚拒晋师故以其不卒戍为罪而杀之党荆楚杀大夫鲁之罪有二焉孙氏曰公与楚故使公子买戍卫晋之兵力非公子买所能抗也故买不卒戍而归徐闻楚人救卫公惧楚之见讨也乃杀买以説焉内残骨月苟悦彊夷书以着其恶吕氏大圭曰买之不卒戍者岂见晋方彊不卒戍以避晋耶鲁之刺公子买者为党楚非党晋前年方以楚师伐齐又防楚于宋鲁人党楚之罪不可掩矣】
　　楚人救卫【盖楚人就分围宋之师以救卫也狐偃固己先料其必如此矣】
　　三月
　　丙午晋侯入曹执曹伯畀宋人【左传曰宋人使门尹般如晋师告急公曰宋人告急舎之则絶告楚不许我欲战矣齐秦未可若之何先轸曰使宋舎我而赂齐秦借之告楚我执曹君而分曹卫之田以赐宋人楚爱曹卫必不许也喜赂怒顽能无战乎公説执曹伯分曹卫之田以畀宋人澄曰晋之用师于曹卫也实欲致楚而与之战先以假道而啓卫之衅卫既不许则还师自南河济略侵曹境不深治曹也移师伐卫责其不假道之罪取其邑卫服罪请盟而犹不许以致其君出避鲁戍逃还则楚人不得不救卫矣楚既救卫则又移师临曹入其国而执其君又以曹君畀受围之宋多方以激楚之怒则楚人不得不与晋战矣】
　　夏
　　四月
　　己巳晋侯齐师宋师秦师及楚人战于城濮楚师败绩【濮音卜○左传曰楚子入居于申使申叔去谷使子玉去宋曰无从晋师子玉使宛春告于晋师曰请复卫侯而封曹臣亦释宋之围子犯曰子玉无礼哉君取一臣取二先轸曰子与之定人之谓礼楚一言而定三国我一言而亡之我则无礼不许楚言是弃宋也楚有三施我有三怨怨雠已多将何以战不如私许复曹卫以携之执宛春以怒楚公悦乃拘宛春于卫且私许复曹卫曹卫告絶于楚子玉怒从晋师晋师退军吏曰以君避臣辱也何故退子犯曰师直为壮曲为老岂在久乎微楚之惠不及此退三舎避之所以报也我退而楚还我将何求若其不还君退臣犯曲在彼矣退三舎楚众欲止子玉不可晋侯宋公齐国归父崔天秦小子憗次于城濮楚师背酅而舎子玉使鬬勃请战晋侯使栾枝对曰寡君闻命矣楚君之惠未之敢忘是以在此为大夫退既不获命敢烦大夫谓二三子戒尔车乘敬尔君事诘朝相见晋师陈于莘北胥臣以下军之佐当陈蔡子玉以若敖之六卒将中军子西将左子上将右胥臣蒙马以虎皮先犯陈蔡陈蔡奔楚右师溃狐毛设二斾而退之栾枝使舆曳柴而伪遁楚师驰之原轸郤溱以中军公族横击之狐毛狐偃以上军夹攻子西楚左师溃楚师败绩子玉收其卒而止故不败胡氏曰荆楚恃彊凭陵中夏灭黄而霸主不能恤败徐于娄林而诸大夫不能救执中国盟主而在防者不敢与之争今又戍谷逼齐合兵围宋战胜中国威动天下非有城濮之败则诸姬几为所尽矣张氏曰齐桓之伐楚致屈完于召陵楚未大创也故次年即灭诱郑终桓公之霸楚为患而不能制文公欲霸天下以为楚不大创不足以定霸故欲战而胜楚以取威而后霸业定当是时楚为齐宋二国之患文公欲虐曹卫致楚与战乃不许卫盟执曹伯以快宋人之心因激楚人之怒而使之不得不战以取一胜之功皆谲而不正之事吕氏大圭曰齐桓之楚虽曰强暴败蔡师执蔡侯又一伐蔡三伐郑然蔡郑特近楚之国未至偃然与中国并驱争先故齐桓犹可以徐为之谋晋文之楚则执中国盟主而在防者不敢与争战于而宋以先代之后不能与之敌鲁至于如楚乞师而戍谷逼齐四国合兵以围宋而曹卫亦受其节制此荆楚之极盛也故晋文不得不速与之战召陵之次一得屈完之盟而退师城濮之役不至于楚师败绩不已也盖桓公之所为将以服彊楚之心而晋文之举事所以挫彊楚之气也二公所遇之敌不同故其用计亦异而立功之缓急亦如之其为有功于中国则一也然召陵之师规矩既定区处既当声其罪而伐之楚亦屈服而不敢校此正也晋文欲救宋而侵曹伐卫执曹伯以畀宋人迨子玉使宛春告晋以释曹卫则又私许复曹卫而执其使者楚怒于使者之见执也能不请战乎及其将战则又辞楚三舎名曰报施而实则示怯以诱子玉也子玉刚而无礼怒晋之顽喜晋之怯能不进战乎一致师之间而其诡计如此孔子断以一言而谓之谲岂不信哉齐桓晋文均霸之盛也然齐桓图楚之功三十年而后有召陵之役防诸侯之事亦三十余年屡防屡盟而后有葵丘之盛若文公则侵曹伐卫胜楚围许盟践土防于温两致天王执曹伯复曹伯复卫侯执卫侯凡霸者之事为之略尽而皆在一年之内故齐桓犹有近正之意若晋文公则大谲矣齐桓犹有近厚之心若晋文公则大迫矣】
　　楚杀其大夫得臣【左传曰子玉既败王使谓之曰大夫若入其若申息之老何及连谷而死晋侯闻之而后喜可知也曰莫余毒也已蒍吕臣实为令尹奉己而已不在民矣杜氏曰至连谷王无赦命故自杀也张氏曰楚自得臣伐陈立为令尹令其围陈围宋无非猾夏狃胜之事故虽知晋之不可敌而不能使之退师师败而不能自反其平日求胜无厌之罪方责其无以见申息之老纵其穷兵求胜及其一败而辄杀之】
　　卫侯出奔楚【左传曰卫侯闻楚败惧而奔楚使元咺奉叔武以受盟陆氏曰令叔武摄位而去故不名也澄曰卫侯党楚之情深固晋虽私许复之终懐疑而不敢信故闻楚败惧晋害已而出奔楚也】
　　五月
　　癸丑公防晋侯齐侯宋公葵侯郑伯卫子莒子盟于践土【左传曰至于衡雍作王宫于践土献楚俘于王王命尹氏及王子虎内史叔兴父防命晋侯为侯伯曰王谓叔父敬服王命以绥四国纠逖王慝晋侯三辞从命曰重耳敢再拜稽首奉扬天子之丕显休命受防以出出八三观王子虎盟诸侯于王庭要言曰皆奬王室无相害也有渝此盟明神殛之俾队其师无克祚国及其孙无有老幼杜氏曰襄王闻晋战胜自往劳之故为作宫诸侯盟于践土宫之王庭践土郑地澄按传言王子虎盟诸侯于王庭经不书王人者王子虎不与盟也卫子卫侯之弟叔武也子者父死子继未逾年君之称卫侯惧晋执辱之故身出奔而使其弟摄君以受盟当书曰卫叔而序于众诸侯之下今书曰卫子是晋文怒卫侯奔楚立叔武为君而以之代其兄见伯主以私意废置诸侯紊王制也】
　　陈侯如防【杜氏曰陈本与楚楚败惧而属晋来不及盟故曰如防】
　　公朝于王所【时襄王下劳晋侯宫于践土晋文既盟诸侯遂率与盟之诸侯朝王于践土之宫故曰王所以别其非京师也春秋鲁史故但书公朝非是鲁一国独朝而诸侯不朝也胡氏曰践土之防天王下劳晋侯削而不书何也周室东迁所存者号与祭尔其实不及一小国之诸侯晋文之爵虽曰侯伯而号令天下实行天子之事此春秋之名实也与其名存实亡犹愈于名实俱亡也故天王下劳晋侯于践土则削而不书去其实以全名也】
　　六月
　　卫侯郑自楚复归于卫【左传曰晋人复卫侯杜氏曰以叔武受盟于践土故聴卫侯归澄按卫侯初惧晋执辱故奔楚而使其弟受盟未尝失国也故出奔不名晋文疑卫侯之背已而喜叔武之从已故立武以代卫君而称子既而知叔武之受盟实卫侯使之则知卫侯实不背晋也故又许其归国然叔武既称未逾年之君以受盟则国非卫侯有矣故今自楚复归而书名者言其已失国而再得国也凡言复归者言国乃其国昔失而今复之尔】
　　卫元咺出奔晋【咺况晩切○左传曰或诉元咺于卫侯曰立叔武矣其子角从公公使杀之咺不废命奉夷叔以入守甯武子与卫人盟于宛濮曰天祸卫国君臣不协以及此忧也今天诱其哀使皆降心以相从也不有居者谁守社稷不有行者谁扞牧围不协之故用昭乞盟于尔大神以诱天衷自今日以往既盟之后行者无保其力居者无惧其罪有渝此盟以相及也明神先君是纠是殛国人闻此盟也而后不贰卫侯先期入甯子先长牂守门以为使也与之乘而入公子歂犬华仲前驱叔武将沐闻君至喜捉髪走出前驱射而杀之公知其无罪也枕之股而哭之歂犬走出公使杀之元咺出奔晋澄曰叔武卫侯之弟卫侯素知其心之无他故信之而使之摄君受盟元咺之心则卫侯有所不知也咺见晋文怒卫侯则欲奉叔武为君以夺其位而已遂相之故晋文立武为卫子虽晋文之非义实元咺成其意也有以元咺立叔武告卫侯者实言其事非谮也故卫侯杀其子角咺子虽被杀而奉叔武居守自若者意欲终奉叔武为君而不意晋文之复卫侯也其时卫国盖有二君矣叔武之立实元咺之谋其叔武本无心焉特愚而不知分义尔卫侯归则叔武仍为臣但辅之者未必能如叔武之心也甯武子惧立叔武之党疑而不自安故盟以安之盟辞明指居者行者为二党则知贰于叔武而无复君卫侯者葢有其人故曰闻是盟也而后不贰卫侯怒元咺之立叔武而杀其子故前驱探卫侯之心阳为不识叔武而射杀之叔武既死则卫侯怨之之心息矣而又深知其立非叔武之本心故枕而哭之哀者兄弟之情不能自已也歂犬初意卫侯必以己之杀叔武为有功及见卫侯哭弟而哀则杀之者为有罪矣于是走出卫侯闻其出而使杀之者亦聊以归狱明自已本无杀弟之心也元咺奸逆不忠见卫侯前已杀角今又杀武则自度其必不免故惧诛而奔晋也】
　　陈侯欵卒【欵陈穆公也在位十四年其子朔嗣是为共公】
　　秋
　　杞伯姬来【髙氏曰以去年公子遂帅师入杞故伯姬来请平厥后又来求妇盖欲亲鲁也澄按伯姬以鲁桓公之女庄二十五年归为杞惠公之夫人二十七年春防庄公于洮其冬又来鲁未几杞君亦来朝鲁盖以小弱之国欲以昬姻之好结援于鲁也及僖五年惠公将卒之前而伯姬挟其长子成公来朝及成公卒特来讣告皆为欲亲鲁也次子桓公继成公而立即来朝鲁而为鲁所卑又使卿帅师入其国鲁之待杞可谓无恩矣故至此伯姬又来谢过而求平也】
　　公子遂如齐【鲁以楚师伐齐取谷幸而孝公遄卒未及报怨晋文既霸齐鲁均为受盟之国则齐不敢背晋盟而报鲁怨故鲁因使公子遂聘齐讲好而释前怨也张氏曰杞伯姬来而入杞之怨释公子遂如齐而取谷之憾解中国贵于霸权之立如此】
　　冬
　　公防晋侯齐侯宋公蔡侯郑伯陈子莒子邾人秦人于温【晋侯下谷无齐侯字○左传曰讨不服也杜氏曰讨卫许陈共公穪子先君未葬宋襄公称子自在本班陈共公称子降在郑下陈懐公称子而在郑上盖主防者所次也澄按中国诸侯服从于楚而同围宋者四国陈蔡郑许也及楚既败晋既霸蔡郑即知从晋陈侯虽后盟期亦来如防独许最小弱而犹不改图以从晋故晋文此防盖合诸侯以讨许也晋文既赦卫侯而使之归国矣今又欲讨卫者盖元咺本意欲奉叔武为君而不欲卫侯归国卫侯既归而杀叔武咺惧诛而奔晋则又文致卫侯之罪而诉之于晋故晋信咺之诉而又欲讨卫也陈穆公未葬共公在防称子而班在郑下者与践土之盟叔武称子班郑下同践土无邾秦至此则小国畏威大国闻风而邾秦亦至可见晋霸之盛一时声势之动人者如此】
　　天王狩于河阳【狩谷作守○左传曰晋侯召王以诸侯见且使王狩仲尼曰以臣召君不可以训故书天王狩于河阳言非其地也杜氏曰河阳晋地河内有河阳县张氏曰今属懐州古孟津地也澄按城濮胜楚之后襄王下劳晋侯故践土之盟晋侯得以天王在位为荣而夸示诸侯今温之防晋侯又欲如践土故召王来狩于其国之地则天王又在防矣然践土是天王自来故没而不书存君体也防温则晋实召王故以天王自狩为文存臣礼也】
　　壬申公朝于王所【于谷作于○践土之盟天王在盟所若主是盟者然故既盟而晋率与盟之诸侯以朝王温之防天王在防所若主是防者然故既防而晋复率与防之诸侯以朝王也经独书公朝义已见上古者天子巡狩其方伯率诸侯以朝于方岳之下此礼之废久矣今一嵗之间天子两受诸侯之朝晋文之心不过欲假此以夸诸侯非真能尊天子也实谲而名则正心非而迹则是故啖氏亦有取焉啖氏曰时天子微弱诸侯骄惰怠于臣礼若令朝于京师多有不从又晋已彊大率诸侯而入王城亦有自嫌之意故请王至温而行朝礼若因天子狩而诸侯得觐然以常礼言之晋侯召君名义之罪人也其可以为训乎若原其自嫌之心嘉其尊王之意则请王之狩忠亦至焉】
　　晋人执卫侯归之于京师【左传曰卫侯与元咺讼甯武子为辅鍼庄子为坐士荣为大士卫侯不胜杀士荣刖鍼庄子谓甯俞忠而免之执卫侯归之于京师寘诸深室甯子职纳槖饘焉澄曰元咺逆臣也欲奉其所立以簒其君之位及晋归其君则惧诛而出奔不奔他国而奔晋者盖其初赞成晋文立叔武之意今卫侯杀武咺欲讼卫侯于晋故也其讼卫侯者岂但杀叔武一事而已必是甚言卫侯之无心于向晋以激晋文之怒也温之防有王在焉卫侯当是与诸侯俱至于防晋文因元咺之诉怒卫侯而不使之与防又不以之朝天王而使元咺与之对辩晋侯直元咺而曲卫侯故卫侯不胜则以为有罪执之以归于京师盖天王在河阳受诸侯朝毕而还京师矣故亦归卫侯于京师也其意若曰是防也天王主之卫侯有罪王之大司马宜断斯狱而岂敢私留之晋国哉借尊王之名行霸者之实以威服诸侯而欺天下也】
　　卫元咺自晋复归于卫【左传曰元咺归于卫立公子瑕澄按元咺谮诉卫侯之甚而晋文怒之之深故执之以归于京师盖将假托王命而废黜之此晋文之意实元咺之谋也故咺自晋归卫即别立公子瑕为君而无所忌惮挟霸主之威而易置其君如奕棊咺之罪大矣奚啻当服无将之诛而已哉】
　　诸侯遂围许【诸侯防温之诸侯也合诸侯于温者本欲围许也然防温之后朝天王执卫侯归元咺而后围许故书围许为继事也襄陵许氏曰许之能从齐而不能从晋何也按齐桓自北杏之防十有七年而后侵许服之又九年而后从于伐楚又二年许坐受围救而阙定系如此之难也晋文时许既离于中国而合于蛮荆久矣国人一服楚之威令是以难变也张氏曰许此再防不至故共伐之自齐桓之没诸侯从楚者众许在郑之南以其近楚而难从中国然晋文一以威力控制诸侯许亦知晋之威不足以庇已而徳不足以懐楚是以果于不服虽合中国之力不能囘之也】
　　曹伯襄复归于曹遂防诸侯围许【左传曰晋侯有疾曹伯之竖侯獳货筮史使曰以曹为解齐桓公为防而封异姓今君为防而灭同姓曹叔振铎文之昭也先君唐叔武之穆也且合诸侯而灭兄弟非礼也与卫偕命而不与卫偕复非信也同罪异罚非刑也舎此三者君将若之何公悦复曹伯遂防诸侯围许澄曰执曹伯畀宋人之时曹犹有国也故不名今复归于曹之时曹已失国矣故名按晋文一年之间自春秋侵曹伐卫入曹兵威如摧枯拉朽又合诸侯而胜楚盟践土霸威已立霸业成矣自此以后且当休兵息民修徳行礼以服诸侯之心可也而礼烦威黩践土之盟血未干而又合诸侯以防温城濮之大劳甫息而又率诸侯以图许诸侯亦疲于应命矣是以合四国之力能胜彊大之楚合十国之力乃不能服小弱之许所谓彊弩之末不能穿鲁缟者矣此兵法所忌也盖围许之诸侯亦彊从而已孰肯尽心竭力者哉】
　　【经书月四书日四大衍厯正月己亥小壬子冬至二月戊辰大三月戊戌小丙午九日四月丁夘大己巳四日五月丁酉大癸丑十七日六月丁夘小七月丙申大八月丙寅小九月乙未大十月乙丑小壬申八日经无月十一月甲午大十二月甲子小长厯丙午三月十日癸丑五月十八日壬申十月十日及十二月十一日】
　　二十有九年【庚寅襄王二十一年○晋霸文五○蔡庄十五○曹共二十二○卫成四○郑文四十二○陈共公朔元年○杞桓六○宋成六○齐昭二○秦穆二十九○楚成四十一】
　　春
　　介葛卢来【左传曰舎于昌衍之上公在防馈之刍米杜氏曰介东夷国在城阳黔陬县张氏曰今宻州胶西县也葛卢介君之召澄曰附庸小国未爵例称名】
　　公至自围许【张氏曰其至以围许久役而不能服也】
　　夏
　　六月
　　公防王人晋人宋人齐人陈人蔡人秦人盟于翟泉【防上左谷无公字翟公作狄○左传曰公防王子虎晋狐偃宋公孙固齐国归父陈辕涛涂秦小子憗盟于翟泉寻践土之盟且谋伐郑也杜氏曰翟泉洛阳城内大仓西南池水也澄按晋狐偃宋公孙固齐国归父陈辕涛涂皆三命之卿秦憗亦再命之卿今皆降而称一命之人者左氏谓卿不防公侯以公在故厌而穪人也若王子虎王朝一命之下士固当称人然以王子之贵亦当称名如王子突为王人例但以诸国之卿既皆称人则王子虎亦不复称名也按盟不寒则不必寻也践土之盟有齐宋蔡郑及后至之陈今齐宋陈蔡皆在而郑独不至郑已怠于从晋矣盖晋人既归卫侯而又执之筮史受曹伯之赂而后复之合十一国以围许诸侯皆不用命而许竟不服盖晋文之所为烦扰缪戾已失诸侯之心威重挫损渐起诸侯之慢郑之怠于从晋当自反矣而即谋伐之是不以徳义懐人而专以威力胁人与齐桓异矣故明年与围郑之师而卒不能得郑也窃尝谓齐桓之霸至葵丘之盟极盛而后渐衰晋文之霸唯践土之盟一盛而即渐衰矣程子曰晋文连年防盟皆在王畿之侧而此盟复迫王城又与王人盟彊逼甚矣】
　　秋
　　大雨雹【左传曰为灾也】
　　冬
　　介葛卢来【左传曰以未见公故复来朝】
　　【经书月一书日无大衍厯正月癸巳大丁巳冬至二月癸亥小三月壬辰大四月壬戌小五月辛夘大六月辛酉小己丑小满闰月庚寅大七月庚申大旦日秋分八月庚寅小九月己未大十月己丑小十一月戊午大十二月戊子小】
　　三十年【辛夘襄王二十二年○晋霸文六○蔡庄十六○曹共二十三○卫成五○郑文四十三○陈共二○杞桓七○宋成七○齐昭三○秦穆三十○楚成四十二】
　　春
　　王正月
　　夏
　　狄侵齐【左传曰晋人侵郑以观其可攻与否狄间晋之有郑虞也侵齐杜氏谔曰狄侵齐间晋之有郑虞也晋霸当攘而驱之书者讥晋文之不救也胡氏曰强暴交侵所当攘斥上书狄侵齐下书围郑晋文若移围郑之师救齐则方伯之职修矣澄按二十八年之冬防温以围许而许竟不服二十九年之夏盟翟泉谋伐郑而郑亦不畏至三十年之夏狄敢于乘间而侵齐吾固曰晋文自城濮践土之后霸业浸浸以衰至此亦可以自反矣而犹不然不图救齐而乃围郑可以见霸谋之不远也】
　　秋
　　卫杀其大夫元咺及公子瑕【左传曰晋侯使医衍酖卫侯甯俞货医使薄其酖不死公为之请纳玉于王与晋侯皆十瑴王许之乃释卫侯卫侯使赂周歂冶厪曰苟能纳我吾使尔为卿周冶杀元咺及子适子仪陆氏曰瑕元咺所假立而自秉国权瑕亦未如君也故以君杀大夫之辞言之而在元咺下王氏笺义曰叔武君命奉之以受盟故称卫子若瑕者元咺君之非君而君者也今与咺同戮盖咺尝君之矣不可无异辞故言及而称公子者不与咺君之也高邮孙氏曰瑕尝立为君矣杀之犹曰公子者瑕见立于元咺尔元咺及之者言瑕之见杀由于元咺元咺存则公子瑕存元咺死则公子瑕死也胡氏曰瑕未闻有罪而杀之何也元咺立以为君故卫侯忌而杀之然不与卫剽同者是瑕能使咺辞其位而不立也不与陈佗同者是瑕能守节不为国人所恶也故经以公子冠瑕而称及见瑕无罪事成元咺以咺之故延及于瑕常山刘氏曰杀二大夫以上不书及者其事同杀之志均故也杀其大夫某及某者以某之故而延及某也澄曰此言瑕之杀元咺累之也卫侯未入国而杀元咺称国杀者实卫侯使人杀之也夫元咺以臣讼君君被执而咺偃然归国假伯主之权而易置其君其不臣之罪所当诛也今以国杀为文而无讨罪之辞者卫侯未尝正名其罪而隂使人杀之诛之不以其罪也公子者谓国君之子非氏也瑕立为君逾年矣今但曰公子者瑕不居其位也】
　　卫侯郑归于卫【晋文实欲杀卫侯而罪不至死故使医者因治病而以药杀之意欲卫侯死而使公子瑕君卫也幸以甯俞之忠而得不死又以十瑴之赂而得归国是卫侯已失国矣而再得国故书名已杀元咺则无人拒之有周冶等纳之而势易故书归】
　　晋人秦人围郑【左传曰晋侯秦伯围郑晋军函陵秦军汜南郑使烛之武见秦君秦伯与郑人盟使杞子逢孙杨孙戍之乃还晋亦去之初郑公子兰出奔晋从于晋侯伐郑请无与围郑使待命于东郑石甲父侯宣多逆以为太子以求成于晋晋人许之】
　　介人侵萧【张氏曰再来鲁而次年遂侵萧求援而后举兵也与荆人秦术之聘同】
　　冬
　　天王使宰周公来聘【防葵丘之宰周公名孔此宰周公名阅盖孔之子也张氏曰天子三公兼冢宰而使来聘鲁用见周室陵夷大臣失职也】
　　公子遂如京师遂如晋【自文公霸后鲁未尝聘晋本欲初聘于晋但以王室既先来聘则不容不报故因聘晋之使命先至周而后如晋也慢王畏霸之情可见矣经书月一书日无大衍厯正月丁巳大癸亥冬至二月丁亥小三月丙辰大四月丙戌小五月乙夘大六月乙酉小七月甲寅大八月甲申小九月癸丑大十月癸未小传九月甲午今在此月十一月壬子大十二月壬午大长厯是年闰九月】
　　三十有一年【壬辰襄王二十三年○晋霸文七○蔡庄十七○曹共二十四○卫成六○郑文四十四○陈共三○杞桓八○宋成八○齐昭四○秦穆三十一○楚成四十三】
　　春
　　取济西田【左传曰分曹地也使臧文仲往分曹地自洮以南东傅于济公羊传曰晋侯执曹伯班其所侵地于诸侯也髙邮孙氏曰左氏以为晋侯分曹地以与诸侯而鲁取济西之田然经书与汶阳田无异盖鲁济西之田尝见侵入于曹晋侯执曹伯而反诸侯之侵地鲁于是乎取之赵氏曰凡力得之曰取虽取本邑亦无异辞不当取也张氏曰复鲁之旧地亦与非其有而取之者同盖无王命以正疆理皆取之不得其道也况晋之夺诸曹以与鲁本以其私憾而非有至公之义乎】公子遂如晋【左传曰拜曹田也】
　　夏
　　四月
　　四卜郊不从乃免牲犹三望【公羊传曰三卜礼也四卜非礼也求吉之道三谷梁传曰免牲者为之缁衣纁裳有司端奉送至于南郊左传曰望郊之细也不郊亦无望可也澄按天子有冬至圜丘之郊又有孟春祈谷之郊成王赐鲁得郊祭然止是孟春祈谷之郊而已孟春于周正为三月卜郊之礼当以周二月下旬卜三月上辛不吉则三月上旬卜中辛再不吉则又以三月中旬卜季辛不吉则不郊矣鲁既三卜不吉而又于三月下旬卜四月上辛四卜不吉乃免牲而不郊盖鲁郊本非礼然鲁每嵗一郊以为常祀故春秋不书唯因其非礼之中又失礼或遇灾变则书之以明鲁之不当郊也张氏曰公羊以三望为泰山河海郑康成以为河不在鲁境故以海岱及淮为徐州之境而鲁之所祀按天子三望王虽令鲁郊止行祈谷之郊鲁得望祭特比天子阙其一故三望称犹亦言不当望而望祭也如使鲁望不出竟则何为又加之曰犹以讥之若壬午犹绎之书乎公羊之説必有所传】
　　秋
　　七月
　　冬
　　杞伯姬来求妇【杜氏曰自为其子求昬杜氏谔曰伯姬五年书来朝其子二十八年书来今又为子求妇澄曰自来求妇者盖疑不自来求则妇不可得也求而得僖公之女叔姬以为桓公之夫人经不书归至成公世被出乃见经伯姬庄公之妹僖公之姑也于庄公时一防一来巳非礼矣僖公五年挟其长子代君父来朝长子成公既卒次子桓公继立朝而遭卑国又见入故二十八年伯姬又来至今年又来为其子求妇此时伯姬年逾六十近七十矣不顾其行之越礼意欲亲鲁借援以扶其小弱之国也张氏曰成公世杞叔姬之不终或者权舆于此欤】
　　狄围卫【杜氏谔曰狄人屡肆患晋文为霸不能攘之书之以志晋文之过澄按狄以三十年夏侵齐今又围卫若无晋霸然岂以晋文居狄之久而狎之欤】
　　十有二月
　　卫迁于帝丘【于谷作于○杜氏曰避狄难也帝丘今东郡濮阳县故帝颛顼之虚故曰帝丘胡氏曰卫尝为狄所灭东徙渡河齐桓公攘狄而封之卫国忘亡今又为狄所围而迁于帝丘晋文无救灾防患之功矣张氏曰狄闵二年入卫齐桓救而封之自此狄不敢加兵于卫桓公之力也齐桓即世卫文忘齐之大徳从宋襄伐齐杀冡嗣而立不正于是狄人始假义伐卫卫人忘恩而啓狄之冦盖始于此自晋文兴不复侵伐相攻矣今复迫卫致其迁都此胡氏所以罪晋文也经书月三书日无大衍厯正月壬子小戊辰冬至二月辛巳大三月辛亥小四月庚辰大五月庚戌小六月己夘大七月己酉小八月戊寅大九月戊申小十月丁丑大十一月丁未小十二月丙子大】
　　三十有二年【癸巳襄王二十四年○晋霸文八卒○蔡庄十八○曹共二十五○卫成七○郑文四十五卒○陈共四○杞桓九○宋成九○齐昭五○秦穆三十二○楚成四十四】
　　春
　　王正月
　　夏
　　四月
　　己丑郑伯捷卒【捷公作接○郑文公也在位四十五年其子兰嗣是为穆公】卫人侵狄【左传曰狄有乱澄按卫畏狄之彊而迁都以避之今乘其乱始敢以兵入其境言侵不言伐者不敢声其罪而报其围国之役也人卫微者也】
　　秋
　　卫人及狄盟【左传曰狄请平焉澄按卫乘狄之乱而侵之狄不与较而求其侵狄之卫人与之盟也杜氏曰不地者就而与之盟】
　　冬
　　十有二月
　　己夘晋侯重耳卒【晋文公也在位八年子驩嗣是为襄公】
　　【经书月三书日二大衍厯正月丙午小癸酉冬至二月乙亥大癸夘大寒闰月乙巳小三月甲戌大旦日雨水经四月乙丑在此月四月甲辰大五月甲戌小六月癸夘大七月癸酉小八月壬寅大九月壬申小十月辛丑大十一月辛未小经十二月己夘在此月十二月庚子大长厯己丑四月十七日己夘十二月十一日】
　　三十有三年【甲午襄王二十五年○晋霸襄公驩元年○蔡庄十九○曹共二十六○卫成八○郑穆公兰元年○陈共五○杞桓十○宋成十○齐昭六○秦穆三十三○楚成四十五】
　　春
　　王二月
　　秦人入滑【左传曰杞子自郑使告于秦曰郑人使我掌其北门之管若潜师以来国可得也穆公访诸蹇叔蹇叔曰劳师以袭逺非所闻也且行千里其谁不知公辞焉召孟明西乞白乙使出师于东门之外蹇叔之子与师曰晋人御师必于殽殽有二陵焉其南陵夏后臯之墓也其北陵文王之所辟风雨也必死是间予收尔骨焉秦师遂东过周北门左右免胄而下超乘者三百乘王孙满观之曰秦师轻而无礼必败及滑郑商人髙将市于周遇之以乘韦先牛十二犒师曰寡君闻吾子将步师出于敝邑敢犒从者不腆敝邑为从者之淹居则具一日之积行则备一夕之卫且使遽告于郑郑穆公使视客馆则束载厉兵秣马矣使皇武子辞焉曰吾子淹久于敝邑唯是脯资饩牵竭矣为吾子之将行也郑之有原圃犹秦之有其囿也吾子取其麋鹿以闲敝邑若何杞子奔齐逢孙杨孙奔宋孟明曰郑有备矣不可冀也攻之不克围之不继吾其还也灭滑而还杜氏曰灭而书入不能有其地澄按孟明视三人皆秦一命之大夫故称人】
　　齐侯使国归父来聘【二十六年有伐齐取谷之怨二十八年晋文既霸公子遂聘齐以解雠而讲好越六年而国归父来报公子遂之聘也】
　　夏
　　四月
　　辛巳晋人及姜戎败秦师于殽【败秦下公无师字○左传曰晋原轸曰秦违蹇叔而以贪勤民天奉我也奉不可失敌不可纵纵敌患生违天不祥必伐秦师栾枝曰未报秦施而伐其师其为死君乎先轸曰秦不哀吾丧而伐吾同姓秦则无礼何施之为吾闻之一日纵敌数世之患也谋及子孙可谓死君乎遂发命遽兴姜戎子墨衰绖梁御戎莱驹为右败秦师于殽获百里孟明视西乞术白乙丙以归杜氏曰姜戎姜姓之戎居晋南鄙戎子驹支之先也澄按晋侯亲在盖遣微者及姜戎往败秦师故书曰晋人及姜戎】
　　癸巳葬晋文公
　　狄侵齐【左传曰因晋丧也澄按二十年狄侵齐传以为间晋之有郑虞此言狄侵齐传以为因晋丧狄之所以敢侵齐者因晋之虞因晋之丧则狄未尝无畏晋之心也晋纵之而莫之攘是为可罪焉尔】
　　公伐邾取訾娄【訾娄公作丛谷作訾楼○左传曰以报升陉之役也】
　　秋
　　公子遂帅师伐邾【左传曰邾不复备襄仲复伐邾张氏曰僖公懐升陉之忿以晋文方霸而未敢兴报怨之师今晋国方有丧秦狄内讧故君臣间有事而交伐邾以取利】晋人败狄于箕【左传曰狄伐晋及箕晋侯败狄于箕郤缺获白狄子杜氏曰太原阳邑县南有箕城澄曰晋侯虽在师败狄者实郤缺也一命之士故称人秦晋同围郑秦擅及郑盟晋文不忍伐其师狄尝侵齐而又尝围卫晋文纵其为冦患盖出亡在狄归国由秦皆尝受其惠也今晋襄绍霸唯恐霸威不立而霸业遂衰故汲汲然以衰服从戎既败秦而又败狄也】
　　冬
　　十月
　　公如齐【左传曰齐国庄子来聘自郊劳至于赠贿礼成而加之以敏臧文仲言于公曰国子为政齐犹有礼君其朝焉服于有礼社稷之卫也公如齐朝且吊有狄师张氏曰以比事属辞观之间晋而虐邾所以因齐聘而朝之以自托也】
　　十有二月
　　公至自齐
　　乙巳公薨于小寝【左传曰即安也张氏曰不终于路寝言即安之正也】陨霜不杀草李梅实【十二月霜当重而乃不能杀草李梅再花而结成实皆冬暖之咎征也】
　　晋人陈人郑人伐许【左传曰讨其贰于楚也张氏曰许自文公所不能致襄公今年败秦败狄又伐先世所不能致之许襄公承业之志自以为勤然不知忘丧毒民失道之甚也经书月四书日三大衍厯正月庚午小戊寅冬至二月己亥大三月己巳小经四月辛巳癸巳在此月四月戊戌大五月戊辰小六月丁酉大七月丁夘大传八月戊子今在此月八月丁酉小九月丙寅大十月丙申小十一月乙丑大十二月乙未小乙巳十一日长厯辛巳四月十五日癸巳二十七日乙巳十二月七日】







　　春秋纂言卷五
<经部,春秋类,春秋纂言>
　　钦定四库全书
　　春秋纂言卷六　　　　　　元　吴澄　撰
　　文公【名兴僖公子母声姜在位十八年夫人出姜】
　　元年【乙未襄王二十六年○晋霸襄二年○蔡庄二十年○曹共二十七年○卫成九年○郑穆二年○陈共六年○杞桓十一年○宋成十一年○齐昭七年○秦穆三十四年○楚成四十六年弑】
　　春
　　王正月
　　公即位
　　二月
　　癸亥朔日有食之【左谷无朔宇】
　　天王使叔服来防【叔字服名天子之上士三命者】
　　夏
　　四月
　　丁巳我君僖公【杜氏曰七月而缓】
　　天王使毛伯来锡公命【谷梁传曰礼有受命无来锡命刘氏曰锡命者命为诸侯也诸侯在防称子逾年即位丧毕以士服见于王王乃于庙命之古者五月而命至周丧毕则命矣丧未毕而命非礼也澄曰毛邑伯爵王朝六命之卿有采地而锡爵者也】
　　晋侯伐卫【左传曰晋文公之季年诸侯朝晋卫成公不朝使孔达侵郑伐绵訾及匡晋襄公既祥使告于诸侯而伐卫先且居胥臣伐卫晋师围戚取之获孙昭子王氏笺义曰卫成公怨晋文公执归京师故其季年不朝而且侵其邻国示不从盟主也襄公嗣位欲脩文公之业先以卫侯之罪告于诸侯乃命大夫伐卫取其戚田诸侯于是畏威复归于晋昔年齐桓公卒五公子争立霸业遂废今襄公克缵父功继为盟主首能威服诸侯】
　　叔孙得臣如京师【左传曰毛伯卫来锡公命叔孙得臣如周拜高邮孙氏曰鲁公即位未尝如周而周锡之命受命矣又不自行而使臣徃不臣之甚也】
　　卫人伐晋【卫以不事霸主受伐丧邑而又报伐焉见谋国者之非也】
　　秋
　　公孙敖防晋侯于戚【左传曰晋侯疆戚田故公孙敖防之澄按卿不防公侯凡鲁卿防外君直书不隐以见其非杜氏曰戚卫邑在顿丘卫县西】
　　冬
　　十月
　　丁未楚世子商臣弑其君頵【頵威伦切公谷作髠○左传曰楚子将以商臣为太子访诸令尹子上子上曰君之齿未也而又多爱黜乃乱也楚国之举恒在少者且是人也蠭目而豺声忍人也不可立也弗听既又欲立王子职而黜太子商臣商臣闻之而未察告其师潘崇曰若之何而察之潘崇曰享江芊而勿敬也从之江芊怒曰呼役夫宜君王之欲杀女而立职也告潘崇曰信矣潘崇曰能事诸乎曰不能能行乎曰不能能行大事乎曰能以宫甲围成王王请食熊蹯而死弗听王缢易曰臣弑其君子弑其父非一朝一夕之故其所由来者渐矣胡氏曰考于传之所载可以见其所由致之渐嫡妾必正而楚子多爱立子必长而楚国之举恒在少者养世子不可以不慎也而以潘崇为之师侍膳问安世子职也而多置宫甲降而不憾憾而能眕者鲜矣乃欲黜兄而立其弟谋及妇人宜其败也而使江芊知其情其及宜矣楚頵僭王慿陵中国战胜诸侯毒被天下然昧于君臣父子之道祸发萧墙而不之觉也不善之积岂可揜哉春秋书世子弑其君者推本所由而着其首恶为万世之大戒也唐世子受左氏春秋至此废书叹曰经籍圣人垂训何书此耶郭瑜封曰春秋以善恶为劝戒故商臣千载而恶名不灭曰非唯口不可道故亦耳不忍闻愿受他书瑜请读礼世子从之呜呼圣人大训不明于后世皆腐儒学经不知其义者之罪夫乱臣贼子虽陷阱在前斧钺加颈而不避顾谓身后恶名足以惩其为恶岂不谬哉持此晓人可谓茅塞其心矣若语之曰为人君父而不通于春秋之义者必防首恶之名为人臣子而不通于春秋之义者必陷簒弑诛死之罪圣人书此者使天下后世知所以为君臣父子之道而免于首恶之名诛死之罪也世子而闻此必将然畏惧知春秋之不可不学矣学于春秋必明臣子之义不至于奏请怫旨而见酖矣】
　　公孙敖如齐【左传曰穆伯如齐始聘焉礼也凡君即位卿出并聘践修旧好要结外援好事隣国以卫社稷忠信卑让之道也】
　　【经书月四书日三大衍歴正月甲子大甲申冬至二月甲午小三月癸亥大日食经书二月朔食盖长歴自隠元年至今三十四闰大衍三十六闰故也四月癸巳小丁巳二十五日五月壬戌大传云辛酉朔差一日六月壬辰小七月辛酉大八月辛夘小九月庚申大十月庚寅小丁未十八日十一月己未大十二月己丑大戊午小雪闰月己未小长歴是年闰三月左氏曰于是闰三月非礼也诸歴是年皆置闰而不当在三月尔丁巳四月二十七丁未十月二十】
　　二年【丙申襄王二十七年○晋霸襄三○蔡庄二十一○曹共二十八○卫成十○郑穆三○陈共七○杞桓十二○宋成十二○齐昭八○秦穆三十五○楚穆王商臣元年】
　　春
　　王二月
　　甲子晋侯及秦师战于彭衙秦师败绩【左传曰殽之役晋人既归秦帅秦大夫及左右皆言于秦伯曰是败也孟明之罪也必杀之秦伯曰是孤之罪也复使为政秦孟明视帅师伐晋以报殽之役晋侯御之先且居将中军赵衰佐之王官无地御戎狐鞫居为右及秦师战于彭衙秦师败绩杜氏曰彭衙秦地冯翊郃阳县西北有彭衙城杜氏谔曰按左氏殽之役晋获秦三帅舍之归秦秦伯不替孟明而用之今帅师报役此秦不量力以劳民自取其败】丁丑作僖公主【谷梁传曰讥其后也范氏曰薨至此已十五月张氏曰事亡如事存故作主以象神而祭之礼既葬作主于墓不终日而虞祭不忍一日忘亲也僖公元年四月今乃作主慢而违礼甚矣】
　　三月
　　乙巳及晋处父盟【左传曰晋人以公不朝来讨公如晋晋人使阳处父盟公以耻之陆氏曰义同髙傒凡大夫与公盟若非彼彊逼我而盟例但书人言非大夫之罪也今晋逼公令与大夫盟故特书其名以见其罪处父书字盖未命也犹公子翚初不书氏后书公子也不书地在晋都澄按未命谓未三命也次年救江书阳处父岂今年再命明年乃三命欤或是处父上传写阙阳字杜氏谔曰处父来鲁而就鲁盟左氏谷梁又以公如晋言之是妄生经外之説】
　　夏
　　六月
　　公孙敖防宋公陈侯郑伯晋士谷盟于垂陇【陇公谷作敛○左传曰穆伯防诸侯及晋司空士谷盟于垂陇晋讨卫故也陈侯为卫请成于晋执孔达以説澄按卿与君盟防例降称人不没其氏名者非之也鲁以公孙敖抗三国之君晋以士谷主盟皆非礼也故书以讥之卫敢于伐盟主者孔达之罪也今陈侯为请而执孔达卫服其罪故免于晋之伐也襄陵许氏曰元年卫人伐晋至是诸侯防盟而明年卫人防晋伐沈则知卫服于垂陇之防矣晋襄方患秦楚遵养中国罪苟有所委斯受之矣杜氏曰垂陇郑地荥阳县东有陇城】
　　自十有二月不雨至于
　　秋
　　七月【谷梁传曰歴时而言不雨文不忧雨也不忧雨者无志乎民者也胡氏曰书不雨至于秋七月而不曰至于秋七月不雨者盖后言不雨则是冀望欲雨之辞而非文公之意也夫书不雨至秋七月即八月尝雨矣而不书八月雨见文公不以民事系忧乐也其怠于政可知杜氏谔曰春秋僖公书不雨者三文公亦书不雨者三而谷梁解之特异且春秋编年必具四时一时无事则书首月以备之是以僖二年冬十月不雨三年春王正月不雨夏四月不雨春秋所以析而言之者盖不可阙首月以备四时也今文公此年书十二月不雨至于秋七月者盖冬夏自有异事以备四时也十年十三年正月不雨至于秋七月者其年之夏亦有异事故不复出首月不雨之文也谷梁以二公所书之异曲生外意谓僖公闵雨有志于民文公不忧雨无志乎民谷梁之意贤僖公而生此説也】
　　八月
　　丁卯大事于太庙跻僖公【公羊传曰大事者大祫也毁庙之主未毁庙之主皆合食于太祖跻升也升僖公逆祀也先祢而后祖也左传曰于是夏父弗忌为宗伯尊僖公曰跻圣贤明也君子以为失礼礼无不顺子虽齐圣不先父食祀国之大事而逆之可谓礼乎澄曰凡四时之祭称祭名而曰烝曰尝者五庙各祭也曰有事于太庙者四庙之主迁于太庙而合祭也是为祫曰大事于太庙者毁庙之主亦与祭自伯禽以下祖庙以上之主皆合祭于太庙也是为大祫诸侯有祫无大祫今鲁亦大祫者成王赐鲁重祭故鲁得僭用天子之礼也文公欲尊其父故升僖公之神主设位于闵公之上也夫僖之于闵属则弟兄分则君臣曽为君臣义同父子闵犹父也僖犹子也子虽齐圣不先父食今跻僖于闵之上是先子后父也故曰逆祀按僖公之丧此年十二月方再期而祥此八月大事于太庙是丧制未终而行吉祭也讥吉祭又讥逆祀也】
　　冬
　　晋人宋人陈人郑人伐秦【左传曰晋先且居宋公子成陈辕选郑公子归生伐秦取汪及彭衙而还程子曰秦以忿取败晋可以已矣而复伐秦报复无已残民结怨澄按先且居将中军则三命之卿盖遣其偏裨与三国之微者徃伐故皆称人】
　　公子遂如齐纳币【僖公以十二月薨此二年十二月始大祥而行纳币礼是在丧而图昏未祥而行嘉礼也非礼故书】
　　【经书月五书日四大衍歴正月戊子大己丑冬至二月戊午小经八月甲子丁丑皆在此月三月丁亥大乙巳十九日四月丁巳小五月丙戌大六月丙辰小七月乙酉大八月乙卯小丁卯十三日九月甲申大十月甲寅小十一月癸未大十二月癸丑小长歴是年闰正月甲子正月九日丁丑二十二日乙巳三月二十日丁卯八月十五日】
　　三年【丁酉襄王二十八年○晋霸襄四○蔡庄二十二○曹共二十九○卫成十一○郑穆四○陈共八○杞桓十三○宋成十三○齐昭九○秦穆三十六○楚穆二】
　　春
　　王正月
　　叔孙得臣防晋人宋人陈人卫人郑人伐沈沈溃【沈尸稔切○左传曰以其服于楚也杜氏曰汝南平舆县北有沈亭张氏曰沈姬姓国汉志汝南治平舆故沈子国今属蔡州胡氏曰五国皆称人将非命卿也沈在汝南未尝与中国防盟师入其境而人民逃散常山刘氏曰一被侵伐而人民散君之不能可知矣蔡溃沈溃许溃是也】
　　夏
　　五月
　　王子虎卒【王子者王之子非氏也虎名也王子虎盟翟泉称王人则是王朝一命之下士也今称名者以王子之贵同于再命故称名王臣无外交今以其尝与鲁同盟而来赴非礼也故书以讥】
　　秦人伐晋【左传曰秦伯伐晋济河焚舟取王官及郊晋人不出遂自茅津济封殽尸而还张氏曰秦穆公既归自殽而作秦誓矣然彭衙及此役犹以报复为事岂非悔过之心不能胜其耻败之心而至此乎】
　　秋
　　楚人围江【自齐桓之霸江黄以近楚之国而从齐故楚憾之之深前既灭黄矣而未加兵于江者盖江犹能自守其国也故至今年始有围江之师】
　　雨螽于宋【雨于付切○陆氏曰自空而下又多有似雨也】
　　冬
　　公如晋【二年之春晋讨公之不朝而有处父盟公之辱矣今年冬乃朝晋也】
　　十有二月
　　己巳公及晋侯盟【左传曰晋人惧其无礼于公也请改盟澄按旧説谓上年公朝晋使处父盟公晋自悔其无礼故请公再朝晋侯自与公盟以释前非也杜氏谔曰按经二年书及晋处父盟左传以为公如晋而处父盟之经无其文此年书公及晋侯盟经自有公如晋之文也则是二年公未尝如晋盟矣但晋人以公不朝使处父来讨而处父辄与公盟也今公如晋朝而至己巳之日公及晋侯盟经文简直易晓左氏以为晋惧无礼而请改盟谓公再如晋是饰辞过实亦近诬矣】
　　晋阳处父帅师伐楚以救江【公谷无以字○左传曰门于方城遇息公子朱而还澄按江以从中国而受楚之伐中国霸主之所当救也阳处父畏楚兵之彊不敢径趋江之城下乃言伐楚以救江门于方城一见息公子朱来即避之而还师既不能救江又不敢伐楚其为畏楚也明矣胡氏曰楚尝伐郑矣齐桓公逺结江黄合九国之师于召陵然后伐郑之谋罢又尝围宋矣晋文公许复曹卫防四国之师于城濮然后围宋之役解今江国小而弱非能与宋郑比楚人围之必不待彻四境屯戍守御之众与宿卫尽行也当是时楚有覆载不容之罪晋主夏盟宜合诸侯声罪致讨命秦甲出武闗齐以东兵畧陈蔡而南处父等军于方城之外楚必震恐而江围自解矣计不出此乃独遣一军逺攻强国岂能济乎故书伐楚以救江言救江虽善而所以救之者非其道矣】
　　【经书月三书日一大衍歴正月壬午大甲午冬至二月壬子小三月辛巳大四月辛亥小五月庚辰大六月庚戌大七月庚辰小八月己酉大九月己卯小十月戊申大十一月戊寅小十二月丁未大己巳二十三日长歴十二月二十四日】
　　四年【戊戌襄王二十九年○晋霸襄五○蔡庄二十三○曹共三十○卫成十二○郑穆五○陈共九○杞桓十四○宋成十四○秦穆三十七○齐昭十○楚穆三】
　　春
　　公至自晋【孙氏曰自是公朝彊国皆至者恶其轻去宗庙逺朝彊国或执或辱危之也孙氏觉曰文之出六至之者四危之也不至者二安之也】
　　夏
　　逆妇姜于齐【谷梁传曰其逆者谁也公也亲迎而称妇为其成礼于齐也赵氏曰公自逆常事不书以成礼于齐所以变文曰逆妇以讥之澄按妇人之归夫家在途称女既至称妇逆而称妇又曰于齐是成夫妇之礼于齐也故谷梁云何其连妇之也不称夫人者夫人乃臣子称其小君之辞非夫人之所得称也公自逆故不称夫人】
　　狄侵齐【襄陵许氏曰狄自箕之败至是始复侵齐间晋有秦楚之难也】
　　秋
　　楚人灭江【三年之秋楚人围江晋人阳为救之之名而无救之之实江之受围周一朞而其国竟灭晋霸不竞而蛮荆得以肆其虐于小国可哀也夫】
　　晋侯伐秦【左传曰晋侯伐秦围邢新城以报王官之役胡氏曰晋人三败秦师秦取王官及郊未至结怨如晋师之甚也襄公又报之过矣】
　　卫侯使甯俞来聘【按左氏所载晋文公之季年诸侯朝晋卫成公独不朝又使孔达侵郑伐绵訾及匡晋襄公既祥使告于诸侯而伐卫围戚取之卫不服罪而孔达敢伐霸主其明年晋防诸侯于垂陇将伐卫幸得陈侯为之请成执孔达以説于晋而卫遂得免于伐自孔达遭报之后盖甯俞代之为政至次年春卫从晋伐沈自此卫服霸主而无事矣又次年春晋遂归孔达其夏卫侯朝晋至秋而来聘鲁焉事大睦邻以安社稷或者皆出甯俞之谋也夫子所称其知之可及者盖如此】
　　冬
　　十有一月
　　壬寅夫人风氏薨【杜氏曰僖公母风姓也啖氏曰成风以后妾母皆僭用夫人礼程子曰妾母称夫人嫡妾乱矣仲子始僭犹未敢同嫡也胡氏曰风氏僖公之母庄公妾也邦君之妻曰夫人盖敌体之称也若夫妾媵则非敌矣其生亦以夫人之名称号之其死亦以夫人之礼卒之非所以正其分也以妾媵为夫人徒欲尊宠其所爱而不虞卑其身以妾母为夫人徒欲崇贵其所生而不虞贱其父卑其身则失位贱其父则无本越礼至是不亦悖乎夫礼庶子为君为其母无服不敢二尊者也春秋于成风记其卒葬各以实书谨礼之所由变也】
　　【经书月一书日一大衍歴正月丁丑小己亥冬至二月丙午大三月丙子小四月乙巳大五月乙亥小六月甲辰大七月甲戌小八月癸卯大壬申大暑闰月癸酉大九月癸卯小癸卯处暑十月壬申大十一月壬寅小旦日壬寅十二月辛未大长歴是年闰三月壬寅十一月三日】
　　五年【己亥襄王三十年○晋霸襄六○蔡庄二十四○曹共三十一○卫成十三○郑穆六○陈共十○杞桓十五○宋成十五○齐昭十一○秦穆三十八○楚穆四】
　　春
　　王正月
　　囗王使荣叔归含且赗【含户暗切赗芳归切○公羊传曰含者口实也杜氏曰珠玉曰含车马曰赗胡氏曰含且赗者厚礼妾母也程子曰天子成妾母为夫人乱伦之甚澄曰荣氏叔字王朝四命之大夫】
　　三月
　　辛亥我小君成风【陆氏曰自文公葬成风之后乃有二夫人祔庙非礼也苏氏曰仲子非是惠公之嫡故特为之宫而不祔不书其葬盖礼之正也自成风以来妾母皆葬盖祔也鲁礼之变自此始矣】
　　囗王使召伯来防葬【召谷作毛○胡氏曰归含且施于妾母已稠叠矣又使卿来防葬恩数有加焉含赗而其事益隆乱人伦废王法甚矣澄曰召邑伯爵王朝六命之卿】
　　夏
　　公孙敖如晋【三年之冬文公朝晋今五年之夏卿徃聘焉鲁之谨于事霸主也】秦人入鄀【鄀音若○左传曰鄀叛楚即秦又贰于楚张氏曰今襄阳宜城县地有鄀故城】
　　秋
　　楚人灭六【左传曰楚成大心仲归帅师灭六公子燮灭蓼臧文仲闻六与蓼灭曰臯陶庭坚不祀忽诸德之不建民之无援哀哉张氏曰六国皋陶之后杜氏曰今庐江六县任公辅曰地谱夀州安丰县有六国故城澄曰晋襄公之死期将及故其志气不能如初年之盛绍霸之业浸以衰微故西戎之秦南蛮之楚敢于肆行中国吞噬小国而无所忌也】
　　冬
　　十月
　　甲申许男业卒【许僖公也在位三十三年子锡我嗣是为昭公】
　　【经书月三书日二大衍歴正月辛丑小乙亥冬至二月庚午大三月庚子小辛亥十二日四月己巳大五月己亥小六月戊辰大七月戊戌小八月丁卯大九月丁酉小十月丙寅大甲申十九日十一月丙申小十二月乙丑大长歴辛亥三月十三日甲申十月二十日】
　　六年【庚子襄王三十一年○晋霸襄七卒○蔡庄二十五○曹共三十二○卫成十四○郑穆七○陈共十一○杞桓十六○宋成十六○齐昭十二○秦穆三十九○楚穆五】
　　春
　　葬许僖公
　　夏
　　季孙行父如陈【左传曰臧文仲以陈卫之睦也欲求好于陈季文子聘于陈且娶焉澄按此亦行父欲迎妇于陈而请于君借聘礼以行而已鲁陈前此未尝有邦交也】
　　秋
　　季孙行父如晋【左传曰季文子将聘于晋使求遭丧之礼以行其人曰将焉用之文子曰豫备不虞古之善教也求而无之实难过求何害澄按三年之冬公朝晋五年之夏而卿聘今六年之秋卿又聘而问疾焉鲁事霸主之勤如此】
　　八月
　　乙亥晋侯驩卒【驩公作讙○晋襄公也在位七年初欲立公子雍不果嫡子夷皋嗣是为灵公】
　　冬
　　十月
　　公子遂如晋【杜氏曰卿共葬事】
　　葬晋襄公【不书日阙】
　　晋杀其大夫阳处父【左传曰晋搜于夷舍二军使狐射姑将中军赵盾佐之阳处父至自温改搜于董易中军阳子成季之属也故党于赵氏且谓赵盾能曰使能国之利也是以上之宣子于是乎始为国政贾季怨阳子之易其班也而知其无援于晋使续鞫居杀阳处父谷梁传曰晋将使狐夜姑为将军赵盾佐之阳处父曰不可襄公曰诺谓夜姑曰吾使盾佐汝今汝佐盾矣襄公死处父主竟上之事夜姑使人杀之公羊传曰晋杀其大夫阳处父射姑杀也射姑杀其称国以杀何君漏言也胡氏曰凡书杀者在上则称君在下则称氏在众则称人在微则称盗君与臣同杀则书国今杀处父者射姑耳君独以漏言故亦预杀焉张氏曰按左氏则若晋国之事一听于阳处父者及考谷梁氏所谓君漏言则是易中军乃阳处父密言于襄公公不能谨而轻漏之以致狐射姑之杀处父春秋所以分其杀于君与大夫也澄按是时襄公已卒矣而书国杀者经意若曰处父今日之死由襄公漏言之故实襄公杀之也】
　　晋狐射姑出奔狄【射音亦谷作夜○左传曰晋杀续简伯贾季奔狄宣子使臾騈送其帑与其器用财贿至诸竟】
　　闰月不告朔犹朝于庙【左传曰闰以正时时以作事不告闰朔弃时政也李尧俞曰古歴十九年为一章章有七闰八章三年闰九月六年闰六月九年闰三月十一年闰十一月十四年闰八月十七年闰四月十九年闰十二月此拟元首初章若于后渐积余分大率三十二月则置闰不必同初章凡为歴者闰前之月中气在晦闰后之月中气在朔若歴不置闰则朢晦朔皆非其正故书云以闰月定四时成岁天子闰月则听朔于明堂阖门左扉立于其中故于文王在门为闰天子有闰月听朔之礼诸侯从可知也赵氏曰天子常以今年冬颁明堂正朔于诸侯诸侯受之每月奉月朔甲子以告于庙所谓禀正朔也文公以闰非正不行告朔之礼而以其朔日但身至庙拜谒而已故曰犹朝于庙杜氏谔曰子贡欲去告朔之饩羊子曰赐也尔爱其羊我爱其礼文公既不告朔而但至庙拜谒春秋志文公废告朔而犹朝庙是幸其礼不尽废圣人爱礼之深意也】
　　【经书月三书日一大衍歴正月乙未大庚戌冬至二月乙丑小三月甲午大四月甲子小五月癸巳大六月癸亥小七月壬辰大八月壬戌小乙亥十四日九月辛卯大十月辛酉小十一月庚寅大十二月庚申小长歴是年闰十二月乙亥八月十五日程氏公説曰歴法是年未应闰经书闰月则周闰有所移也】
　　七年【辛丑襄王三十二年○晋霸灵公夷臯元年○蔡庄二十六○曹共三十三○卫成十五○郑穆八○陈共十二○杞桓十七○宋成十七卒○齐昭十三○秦康公防元年○楚穆六】
　　春
　　公伐邾【左传曰公伐邾间晋难也杜氏曰公因霸国有难而侵小】
　　三月
　　甲戌取须句遂城郚【句其俱切郚音吾○左传曰寘文公子焉澄按邾人尝灭须句须句子奔鲁僖公二十二年伐邾取须句而反其君其年秋邾人以须句故伐鲁战于升陉而鲁败邾人复取须句至今年十八年矣文公乃又伐邾而取须句邾文公之子前叛邾而在鲁故公命之为守须句之大夫僖公前取须句之后邾人旋来伐鲁今文公再取须句疑邾之又来伐而争也故既使邾之叛臣守须句矣又城郚邑以备邾师之至也杜氏曰郚鲁邑卞县南有郚城张氏曰郚今属袭庆府泗水县】
　　夏
　　四月
　　宋公王臣卒【宋成公也在位十七年其弟御杀世子而自立国人杀御而立其少子杵臼是为昭公】
　　宋人杀其大夫【左传曰于是公子成为右师公孙友为左师乐豫为司马鳞矔为司徒公子荡为司城华御事为司冦昭公将去羣公子乐豫曰不可公族公室之枝叶也若去之则本根无所庇荫矣不听穆襄之族率国人以攻公杀公孙固公孙郑于公宫杜氏曰二子在公宫为乱兵所杀澄按穆襄之族率国人人众非一人也故称宋人死者不幸而遭乱兵非有可杀之罪故不称名陆氏曰非君意而杀之者罪不可书名特加人字以别之胡氏曰国乱无政众人擅杀之也】戊子晋人及秦人战于令狐【左传曰秦康公送公子雍于晋曰文公之入也无卫故有吕郤之难乃多与之徒卫穆嬴日抱太子以啼于朝曰先君何罪其嗣亦何罪舍嫡嗣不立而外求君将焉寘此宣子诸大夫皆患穆嬴且畏逼乃背先蔑而立灵公以御秦师及堇隂宣子曰我若受秦秦则宾也不受冦也既不受矣而复缓师秦将生心先人有夺人之心军之善谋也逐冦如追逃军之善政也训卒利兵秣马蓐食潜师夜起败秦师于令狐张氏曰令狐晋地今河中府猗氏县有令狐城澄按帅师者晋赵盾送公子雍者秦康公二国有君有卿在而各使裨将帅偏师以战故言晋人秦人】
　　晋先蔑奔秦【蔑公作时下有以师字○左传曰先蔑之使也荀林父止之曰夫人太子犹在而外求君此必不行子以疾辞若何不然将及摄卿以徃可也何必子吾甞同寮敢不尽心乎弗听及亡荀伯尽送其帑及其器用财贿于秦曰为同寮故也谷梁传曰不言出在外也孙氏曰自军中而徃也】
　　狄侵我西鄙【张氏曰间秦晋之争襄陵许氏曰狄惩箕之败四年间一侵齐而未敢肆至是始复侵鲁侵齐侵宋侵卫晋襄既没莫之忌矣】
　　秋
　　八月
　　公防诸侯晋大夫盟于扈【左传曰晋侯立故也杜氏曰扈郑地荥阳卷县西北有扈亭张氏曰今之郑州原武县襄陵许氏曰诸侯何以不序大夫何以不名大夫而主盟诸侯自扈之防始也髙邮孙氏曰春秋书及某大夫盟者唯二庄公九年公及齐大夫盟于蔇及此年是也澄按经书诸侯者皆前目后凡此年以前并无诸国之目若无左传则不知其为齐宋卫陈郑许曹七国之君不列叙诸国而但言诸侯以无盟主而大夫强合诸国之君故畧之也晋大夫者赵盾也庄公九年书齐大夫时襄公已杀桓公未入齐无君当国大夫自为主而与庄公盟故不书氏名而但曰齐大夫此年书晋大夫时赵盾迎立公子雍灵公未立晋未有君赵盾自为主而与七国盟故亦未书氏名与前书齐大夫同以见赵盾自专国故擅废置君襄公卒已期年而嗣君犹未正位盖盟扈之后始立灵公也】
　　冬
　　徐伐莒【高氏曰徐本戎也厥后自进于中国数与中国诸侯盟防僖十五年楚人伐徐齐桓为之大合中国诸侯以救之为其能去逆効顺不侵犯中国故也今辄兴兵而伐莒以中国无盟主是以敢尔故圣人复外之也】
　　公孙敖如莒涖盟【左传曰穆伯娶于莒曰戴已生文伯其娣声已生惠叔戴已卒又聘于莒莒人以声已辞则为襄仲聘焉莒人来请盟穆伯如莒涖盟且为仲逆自为娶之仲请攻之叔仲惠伯谏曰兵作于内为乱今臣作乱而君不禁若之何公止之惠伯成之使仲舍之公孙敖反之澄按鲁臣每欲娶妇必请于君行聘防之礼假公事以遂其私君之无政臣之无礼也况敖代为弟逆名犹不正卒以淫奔禽兽之行也髙氏曰莒为徐所伐故来求援而请脩洮之盟公孙敖娶于莒故许其盟而请徃涖之】
　　【经书月三书日二大衍歴正月己丑大乙卯冬至二月己未小经二月甲戌在此月三月戊子大四月戊午大丙戌春分闰月戊子小经四月戊子在此月五月丁巳大旦日谷雨六月丁亥小七月丙辰大八月丙戌小九月乙卯大十月乙酉小十一月甲寅大十二月甲申小长歴甲戌三月十八日戊子四月二日】
　　八年【壬寅襄王三十三年崩○晋霸灵二○蔡庄二十七○曹共三十四○卫成十六○郑穆九○陈共十三○杞桓十八○宋昭公杵臼元年○齐昭十四○秦康二○楚穆七】
　　春
　　王正月
　　夏
　　四月
　　秋
　　八月
　　戊申天王崩【襄王也在位三十三年世子王臣嗣是为顷王】
　　冬
　　十月
　　壬午公子遂防晋赵盾盟于衡雍【雍于用切○左传曰襄仲防赵孟报扈之盟也澄按上年公既与赵盾盟于扈矣赵盾以鲁国之权在公子遂而不在文公故必致公子遂盟于衡雍而后信也任氏曰二国之用事者防盟政在大夫矣张氏曰衡雍郑地荥阳卷县故城在今郑州原武东与扈相近后汉河南卷县有垣雝城古衡雍也】
　　乙酉公子遂防雒戎盟于暴【雒戎左一作伊雒之戎公作伊雒戎○左传曰遂防雒伊之戎僖公十一年传云拒泉臯伊雒之戎同伐京师杜氏曰杂戎居伊水雒水间者杜氏谔曰左传以防雒戎为遂事孙氏曰再言公子遂非继事也澄按壬午防赵盾越四日乙酉盟雒戎非归鲁而再出盖初出之时已拟行此二事故经作二事书之】
　　公孙敖如京师不至而复【至下公无而字】
　　丙戌奔莒【左传曰穆伯如周吊防不至以币奔莒从己氏焉公羊传曰不言出在外也谷梁传曰不言所至未如也未如则未复也未如而曰如未复而曰复其如非如也其复非复也惟奔莒之为信孙氏曰如京师吊丧也不至而复中道而反也宣八年公子遂如齐至黄乃复以疾而还义犹不可况敖如京师吊丧中道而返乎张氏曰国君为天子斩衰公孙敖受命以赴天王之丧废君命而返已为不赦之罪况懐桑中之行而淫奔乎文公容其复而奔鲁之无政刑也陆氏曰还者事毕复者未毕师还公还自晋归父还自晋士匄闻齐侯卒乃还故曰还事毕也公如晋至河乃复公孙敖如京师不至而复仲遂至黄乃复皆事未毕而复也】
　　螽
　　宋人杀其大夫司马宋司城来奔【左传曰宋襄夫人襄王之姊也昭公不礼焉夫人因戴氏之族以杀大司马公子卬司城荡意诸来奔程子曰宋王者后得自命官故独宋卿书官张氏曰司城司空也宋以武公名司空讳之故曰司城澄按宋人者戴氏之族非一人也见宋昭公无政而臣庶得以擅杀大夫也诸侯大国三卿曰司徒司马司空当时诸国皆不遵王制改其官名宋亦改司徒曰太宰唯司马司城尚是旧名故春秋每书宋二官必存其官号以幸王制之犹未改也不书氏名死者无罪例已见前】
　　【经书月四书日四大衍歴正月癸丑大庚申冬至二月癸未小三月壬子大四月壬午小五月辛亥大六月辛巳大七月辛亥小八月庚辰大戊申二十九日九月庚戌小十月己卯大壬午四日乙酉七日丙戌八日十一月己酉小十二月戊寅大长歴戊申八月晦壬午十月五日】
　　九年【癸卯顷王元年○晋霸灵三○蔡庄二十八○曹共三十五卒○卫成十七○郑穆十○陈共十四○杞桓十九○宋昭二○齐昭十五○秦康三○楚穆八】
　　春
　　毛伯来求金【左传曰不书王命未葬也杜氏曰求金以供葬事虽逾年而未葬故不称王使澄曰天子之丧百官总已以听于冡宰三年故王不出命也与隐三年武氏子来求赙同毛邑伯爵王朝六命之卿】
　　夫人姜氏如齐【赵氏曰无父母而归宁讥也澄按出姜当是齐昭公之女而赵氏以为无父母盖谓归寜合礼者经不书故疑其非昭公之女欤】
　　二月
　　叔孙得臣如京师【葬天王也髙邮孙氏曰春秋天王书葬者五君徃者三臣徃者二君徃者不书公如京师常事得礼法所当略也臣徃者书其人以为天王之丧君不自徃而使臣焉则是忘君父之恩废臣子之礼】
　　辛丑葬襄王【公羊传曰王葬不及时书过时书我有徃者则书】
　　晋人杀其大夫先都【左传曰夷之搜晋侯将登箕郑父先都而使士縠梁益耳将中军先克曰狐赵之勲不可废也从之先克夺蒯得田于堇隂故箕郑父先都士縠梁益耳蒯得作乱使贼杀先克晋人杀先都梁益耳澄按先都下军佐也襄公于夷之搜将升之上军以先克之言而止故先都等隂使贼杀先克时灵公幼弱赵盾将中军秉国政先克其佐也恶先都等使贼杀其佐不敢明正先都之罪而使羣下杀之故书众杀而不书国杀也】
　　三月
　　夫人姜氏至自齐【孙氏曰凡夫人出例皆不至惟此独书至者以其如齐虽不合礼然愈于文姜之如齐故于其归也特书至以其行犹可以至也刘氏曰夫人曷为或至或不至出入以礼则可以至出入不以礼则不可至此其为有礼奈何父母在而归宁也胡氏曰出姜如齐以寜父母于礼得矣其至者出姜盖不安于鲁故至而特书澄按或谓出姜无父母或谓出姜有父母兼存之以侯攷焉】
　　晋人杀其大夫士縠及箕郑父【王氏笺义曰晋自赵盾代士縠当国诸大夫不平之至是谋乱大夫死者五人向若晋从其君之命士縠将中军箕郑父之徒各登其职则此乱无由而作矣故春秋原晋乱之本由赵盾之代为中军帅也既书杀先都又书杀士縠箕郑父盖箕郑之死由士縠之失职士縠之死由赵盾之代其位也然士縠之徒以失职而谋作乱其罪大矣时晋侯年幼政在宣子故皆不以累上书之而称人以杀其言及箕郑父者谷梁所谓累者是也先儒多不解所以称人书及之旨故原而释之胡氏曰称人以杀者国乱无政众人擅杀之之辞三大夫挟私怨而使贼杀其中军佐固有罪矣当是时主幼不君政在赵盾而中军佐者盾之党也若狱有所归则此三人者独无可议从末减乎而皆杀之是大夫专生杀而政不自人主出也故不称国讨常山刘氏曰杀二大夫以上不言及其事同杀之之志均故也若晋之二赵二郤蔡之二公孙是也书曰杀其大夫某及某者以某之故而延及于某也若元咺信不臣矣而公子瑕不见其辜卫侯迁怒而并杀之故书曰及以志专杀之中又有轻重者也士縠及箕郑父仿此】
　　楚人伐郑【左传曰范山言于楚子曰晋君少不在诸侯北方可图也楚子师于狼渊以伐郑囚公子坚公子尨及乐耳郑及楚平孙氏曰楚复彊也楚自城濮之败不敢加兵于郑今伐郑者晋文既死中国不振故也】
　　公子遂防晋人宋人卫人许人救郑【经所书四国皆书人而左氏以为晋赵盾宋华耦卫孔达盖三卿皆当国主兵者其时不亲行而各使微者以将兵救郑也张氏曰楚自城濮以来不得志于中国其君臣之心未尝一日忘也赵盾为政欲攘楚而大庇中夏正当力惩其始以振中国之威乃视为常役而缓不及事师及郑而楚已囚郑公子而去岂拯焚溺之举哉】
　　夏
　　狄侵齐【张氏曰楚得气去而狄交侵矣书以病晋也】
　　秋
　　八月
　　曹伯襄卒【曹共公也在位三十五年子夀嗣是为文公】
　　九月
　　癸酉地震【公羊传曰记异也】
　　冬
　　楚子使椒来聘【椒谷作□○椒鬬椒谷于菟之从子楚卿再命者张氏曰伐郑而聘鲁亦逺交近攻之意】
　　秦人来归僖公成风之襚【杜氏曰衣服曰襚追襚僖公并及成风张氏曰当是时秦楚交病中国秦欲伐晋而归襚于鲁犹楚欲图北方而使椒来聘也髙氏曰僖公薨已九年成风薨已四年其葬既久而秦方以襚为名将焉用之成风于僖公虽曰母子而先君后夫人者礼当然也以过时始至故曰来归】
　　曹共公
　　【经书月四书日二大衍歴正月戊申小乙丑冬至二月丁丑大辛丑二十五日三月丁未小四月丙子大五月丙午小六月乙亥大七月乙巳小八月甲戌大九月甲辰小十月癸酉大经九月癸酉在此月朔十一月癸卯小十二月壬申大长歴辛丑二月二十六日癸酉九月朔】
　　十年【甲辰顷王二年○晋霸灵四○蔡庄二十九○曹文公夀元年○卫成十八○郑穆十一○陈共十五○杞桓二十○宋昭三○齐昭十六○秦康四○楚穆九】
　　春
　　王三月
　　辛卯臧孙辰卒【高氏曰此臧哀伯之孙臧文仲也孔子讥其窃位又讥其不仁者三不智者三而鲁人师其言以为死而不朽子许曰宣叔张氏曰文仲鲁之名大夫也知栁下惠之贤而不与立自庄公末巳与闻国政而四十余年间国政多疵文公尤甚】
　　夏
　　秦伐晋【秦下阙一字经七年书令狐之战左氏载八年夏秦人伐晋取武城以报令狐之役经不书又载今年春晋伐秦取少梁经亦不书此书秦伐晋秦晋交兵报复无已两罪之也】楚杀其大夫宜申左闻【传曰与子家谋弑穆王穆王之杀宜申髙氏曰宜申字子西亦城濮之败将事弑君父之贼十年矣乃谋弑焉楚子闻而杀之亦可悲也已澄按商臣弑君父天地所不容宜申为工尹不能与同列共谋讨贼乃北面而事之君臣之分已定而乃谋弑其义不足称也然其谋不遂而身见死圣人不以其当受今将之诛而以国杀大夫为文其意深矣】自正月不雨至于
　　秋
　　七月【义已见前】
　　及苏子盟于女栗【女音汝○苏邑子爵王朝四命之大夫受封而有国邑者孙氏曰内不出主名微者文公使微者盟天子卿其恶可知澄按依赵氏例以及为公及之者是】
　　冬
　　狄侵宋【高氏曰狄侵诸大国独宋未尔自宋乱之后狄既侵之楚次厥貉又将来伐则国几亡矣】
　　楚子蔡侯次于厥貉【厥公作屈○左传曰陈侯郑伯防楚子于息遂及蔡侯次于厥貉将以伐宋宋华御事曰楚欲弱我也先为之弱可乎何必使诱我我实不能民何罪乃逆楚子劳且听命高氏曰此楚子将求诸侯恐诸侯疑贰欲前而未敢也夫楚子者弑君父之贼而中国诸侯如宋陈郑之君乃皆俛首而听命焉圣人于此不从诸侯盟防之例而特书曰楚子蔡侯次于厥貉次者迟疑不前之意着楚子包藏祸心欲慿陵诸夏而未敢遽前也唯蔡侯首附召乱故独书以均其罪厥后诸侯知中国之不可弃复同盟于新城非若蔡侯之坚服楚也胡氏曰楚灭江六平陈与郑于是乎为伐宋之举次于厥貉当是时陈郑皆从楚矣独书蔡侯何哉郑失三大夫俟救而不获陈获公子茷而惧宋方有狄难盖有不得已者非所欲也蔡无四境之虞则是得已而不已故削三国书蔡侯见其弃诸夏之恶也高邮孙氏曰厥貉之次遂称楚子而明年伐麇又以爵书自是与中国等楚人盛彊而中国之衰益甚矣】
　　【经书月二书日一大衍歴正月壬寅大辛未冬至闰月壬申小二月辛丑大三月辛未小辛卯二十一日四月庚子大五月庚午小六月己亥大七月己巳小八月戊戌大九月戊辰小十月丁酉大十一月丁卯小十二月丙申大】
　　十有一年【乙巳顷王三年○晋霸灵五○蔡庄三十○曹文二○卫成十九○郑穆十二○陈共十六○杞桓二十一○宋昭四○齐昭十七○秦康五○楚穆十】
　　春
　　楚子伐防【防九伦切公作圈○左传曰厥貉之防防子逃归楚成大心败防师于防渚潘崇复伐防至于锡穴襄陵许氏曰楚侵伐书爵始此中国日替矣高氏曰中国诸侯自防厥貉之后皆不能加楚也成三年防蜀之后虽其大夫帅师亦出主名一同中国盖圣人悼中国无盟主故不以蛮荒待之也】
　　夏
　　叔仲彭生防晋郤缺于承筐【公谷无仲字○左传曰谋诸侯之从楚者杜氏曰九年陈郑及楚平十年宋听楚命承筐宋地在陈留襄邑县西张氏曰今拱州襄陵县澄按其时楚日益彊晋君幼鲁君怠将欲谋楚而乃以以次之大夫相防霸谋之不逺而楚势之益张也宜哉彭生叔仲惠伯公子牙之孙盖其适子之子以叔孙为氏此其支子之子故以叔仲为氏杜氏谔曰自文公之后大夫擅相为防者多矣春秋详而志之】
　　秋
　　曹伯来朝【左传曰曹文公即位而来见也】
　　公子遂如宋【左传曰襄仲聘宋且言司城荡意诸而复之因贺楚师之不害也】狄侵齐【髙氏曰七年之间狄三侵齐非特齐之不竞也亦当狄之方彊尔狄之强如此乃所以大咸之功也】
　　冬
　　十月
　　甲午叔孙得臣败狄于咸【左传曰鄋瞒侵齐遂伐我公卜使叔孙得臣追之吉侯叔夏御庄叔绵房甥为右富父终甥驷乗败狄于咸获长狄侨如富父终甥摏其喉以戈杀之杜氏曰鄋瞒狄国名防风氏之后漆姓咸鲁地啖氏曰不言获其所获者防尔高氏曰叔孙得臣最善射狄侵齐而复之鲁叔孙得臣以一矢毙其酋首故不言帅师春秋书败狄者四皆不书战不待战而败之喜内胜之辞也刘氏曰非长狄乎曰非也春秋正名狄也戎也淮夷也白狄也赤狄也山戎也夷蛮也陆浑戎也姜戎也是不一名澄曰狄之中有长身者故号之曰长狄长狄即狄也非别有一国名长狄】
　　【经书月一书日一大衍歴正月丙寅小丙子冬至二月乙未大三月乙丑大四月乙未小五月甲子大六月甲午小七月癸亥大八月癸巳小九月壬戌大十月壬辰小甲午三日十一月辛酉大十二月辛卯小长歴甲午十月四日】
　　十有二年【丙午顷王四年○晋霸灵六○蔡庄三十一○曹文三○卫成二十○郑穆十三○陈共十七○杞桓二十二○宋昭五○齐昭十八○秦康六○楚穆十一】
　　春
　　王正月
　　郕伯来奔【郕公作盛○左传曰郕太子朱儒自安于夫钟国人弗徇郕伯卒郕人立君太子以夫钟与郕邽来奔赵氏曰诸侯嗣位未逾年称子郑忽曹羁莒展皆已即位及其出奔犹但称名岂有身未即位以邑出奔而称郕伯一何厚诬耶刘氏曰意者先郕伯以去年卒太子即位而不能自安遂出奔孙氏曰诸侯播越失地皆名此不名者非自失国也按庄八年师及齐师围郕郕降于齐师自是入齐为附庸此又来奔齐所偪尔故不名】
　　杞伯来朝【左传曰杞桓公来朝始朝公也】
　　二月
　　庚子子叔姬卒【赵氏曰时君之女故曰子以别非先君之女也澄按公谷二传皆以叔姬为文公同母之女弟如此则是先君之女非时君女也不当称子而左传又以为杞桓夫人盖指僖三十一年杞伯姬所求之妇若果尔则非文之女矣杞桓乃鲁庄之甥即位在鲁文之先所娶决非鲁文之女至成五年被出来归八年卒于鲁者乃是杞伯姬所求鲁僖之女为杞桓夫人者也】
　　夏
　　楚人围巢【左传曰羣舒叛楚子孔执舒子遂围巢杜氏曰巢吴楚间小国巢庐江六县东有古巢城张氏曰今无为军巢县】
　　秋
　　滕子来朝【左传曰滕昭公来朝亦始朝公也】
　　秦伯使术来聘【术公作遂○左传曰秦伯使西乞术来聘且言将伐晋澄曰义见前归襚下】
　　冬
　　十有二月
　　戊午晋人秦人战于河曲【左传曰秦伐晋取羁马晋赵盾孙林父郤缺臾骈从秦师于河曲臾骈曰秦不能久请深垒固军以待之秦人欲战秦军掩晋上军赵穿追之不及反怒以其属出宣子曰秦获穿也获一卿矣秦以胜归我何以报乃皆出战交绥秦师夜遁赵氏曰凡战不书及交为主也髙氏曰二国报怨偿祸迭起师徒其罪均也不书败者两无败也杜氏曰河曲在河东蒲坂县南张氏曰今河中府河东县南有河曲】
　　季孙行父帅师城诸及郓【郓公作运后同○杜氏曰郓莒鲁所争者城阳姑幕县南有员亭员即郓也以其逺偪外国故帅师城之张氏曰诸见庄公二十九年注郓鲁之东郓今郓州须城县也莒鲁争郓盖始于此前此莒未尝与鲁有争且未尝有事于郓今行父帅师城二邑以起争端鲁自此与莒为讐由郓始孙氏曰帅师而城畏莒故也杜氏谔曰春秋书城筑二十九而帅师城之者二此年及哀三年城啓阳也郓者莒鲁所争之邑帅师以城之者惧不虞之难故为之备也凡城筑之事皆志重民力也况帅师而城者乎劳民甚矣】
　　【经书月三书日二大衍歴正月庚申大辛巳冬至二月庚寅小庚子十一日三月己未大四月己丑小五月戊午大六月戊子大七月戊午小八月丁亥大九月丁巳小乙酉处暑十月丙戌大乙卯秋分闰月丙辰小十一月乙酉大旦日霜降十二月乙卯小戊午四日长歴是年闰十二月庚子二月十二日戊午十二月五日】
　　十有三年【丁未顷王五年○晋霸灵七○蔡庄三十二○曹文四○卫成二十一○郑穆十四○陈共十八卒○杞桓二十三○宋昭六○齐昭十九○秦康七○楚穆十二】
　　春
　　王正月
　　夏
　　五月
　　壬午陈侯朔卒【陈共公也在位十八年子平国嗣是为灵公】
　　邾子蘧蒢卒【蘧其居切蒢文居切○邾文公也在位五十年子貜且嗣】
　　自正月不雨至于
　　秋
　　七月【义见前】
　　世室屋壊【世左谷作大○公羊传曰世室鲁公庙也周公称太庙鲁公称世室羣公称宫世室世世不毁也屋坏久不脩也澄曰世室屋壊谓伯禽之庙久不脩而屋壊也周公封于鲁留相王朝而不适鲁使伯禽徃就封周公虽不适鲁然实为鲁之始祖故鲁之太庙祀周公百世不毁伯禽虽代受封然上有周公为之父则不得为始封之君其庙为昭之第一室亲尽则毁盖诸侯之礼唯太庙不毁二昭二穆皆四世而递迁周天子也后稷居太庙文王三分天下有其二武王伐商而为天子周之王业自文武始故文武庙为宗谓之世室与太庙皆百世不毁此天子之礼非诸侯之所得僣也成王赐鲁重祭俾太庙得用天子之礼以祀周公鲁人以为伯禽为鲁国始封之君欲不毁其庙故以伯禽之庙为世室如周之文武僭用天子庙制以尊伯禽非礼也鲁文公怠慢不防久不脩庙遂至屋壊圣人书之因以见鲁公世室之为非礼也与卜郊失礼郊牛有变而书以见鲁郊之为非礼者同世太二字多通用故左谷误世为太谷梁谓太室犹世室以为伯禽庙字虽误而义则与公羊同杜氏以为太庙之室诸儒多从之夫庙制其中之一室谓之太室称太者以别于左右二夹室书洛诰记成王祭文王武王而曰王入太室祼彼文王武王庙非太庙也亦有太室何独太庙之室谓之太室乎且为人子孙不早脩庙以致屋壊谓一庙之屋皆壊也若果是太庙屋壊当书太庙屋壊今乃书太室屋壊则是太庙之中前堂后寝左右夹室东西二厢之屋皆不壊而唯中间一室之屋独壊也于义有不通矣】
　　冬
　　公如晋【左传曰公如晋朝且寻盟】
　　卫侯防公于沓【公无公字○左传曰卫侯防公于沓请平于晋澄曰公徃朝晋卫侯要之于路而与公防于沓欲因公以请平于晋也】
　　狄侵卫【晋不能霸故狄人屡肆其暴因卫侯之出狄乗间侵之】
　　十有二月
　　己丑公及晋侯盟【公朝晋而请盟也】
　　公还自晋【公谷无公字○还者在路而未至国也】
　　郑伯防公于棐【棐公作斐○左传曰公还郑伯防公亦请平于晋公皆成之澄曰公未至鲁郑伯要之于路而与公防于棐也杜氏曰郑卫贰于楚畏晋故因公请平棐郑地高氏曰初卫郑舍晋而从楚岂得已哉彊弱之势不敌灭亡之征可待姑为一时之计尔而晋未之察季文子相鲁侯为之请成以纾两国之祸春秋善和难故详志之且见公一出而二国附如此惜乎其自怠也杜氏谔曰文公一出三为如晋朝也及晋侯盟也自徃及还与二国防也】
　　【经书月四书日二大衍歴正月甲申大丙戌冬至二月甲寅小三月癸未大四月癸丑小五月壬午大壬午一日六月壬子小七月辛巳大八月辛亥小九月庚辰大十月庚戌大十一月庚辰小经十二月己丑在此月十二月己酉大】
　　十有四年【戊申顷王六年崩不书○晋霸灵八○蔡庄三十三○曹文五○卫成二十二○郑穆十五○陈灵公平国元年○杞桓二十四○宋昭七○齐昭二十卒○秦康八○楚庄王旅元年】
　　春
　　王正月
　　公至自晋
　　邾人伐我南鄙【鲁文公七年伐邾取须句疑邾之必来报伐也故城郚以备之然终邾文公之世七年而不伐鲁今嗣君即位始加兵于鲁左传谓公使人徃吊不敬故邾来伐然邾小国也何至因吊丧使人之不敬而遽敢讨鲁乎盖欲以报须句之役尔见鲁未易攻故师至南鄙而遄去也】
　　叔彭生帅师伐邾【按十一年承筐之防左氏经文作叔仲彭生则此经叔下亦当有仲字】
　　夏
　　五月
　　乙亥齐侯潘卒【昭公也在位二十年其子舍嗣】
　　六月
　　公防宋公陈侯卫侯郑伯许男曹伯晋赵盾癸酉同盟于新城【左传曰从于楚者服且谋邾也张氏曰从楚者宋陈郑许许自文公围之不服襄公又尝伐之今始与防盟也自襄公之末楚再慿陵赵盾得政稍加和集去嵗文公之朝卫郑求附盾因此并招致久负固之许诸侯偕至然后讲同盟之礼髙氏曰去冬郑卫皆因公而请平于晋至是诸侯之从楚者复附晋也诸侯始皆相防众议既合而后盟且谋纳捷菑焉故别书癸酉同盟澄曰同盟者莫适为主也是时晋灵公幼赵盾以当国大夫出防诸侯不敢主是盟故书同盟也杜氏曰新城宋地在梁国谷熟县西】
　　秋
　　七月
　　有星孛入于北斗【左传曰周内史叔服曰不出七年宋齐晋之君皆将死乱杜氏曰后三年宋弑昭公五年齐弑懿公七年晋弑灵公胡氏曰此三君皆违道失徳而死于乱符叔服之言天之示人显矣史之有占亦明矣孙氏曰孛彗之属偏指曰彗光芒四出曰孛入于北斗者入魁中也】
　　公至自防
　　晋人纳捷菑于邾弗克纳【捷公作接○左传曰邾文公元妃齐姜生定公二妃晋姬生捷菑文公卒邾人立定公捷菑奔晋晋赵盾以诸侯之师八百乗纳捷菑于邾邾人辞曰齐出貜且长宣子曰辞顺而弗从不祥乃还杜氏曰邾有成君晋赵盾不度于义而大兴诸侯之师涉邾之境见辞而退虽有服义之善所兴者广所害者众赵氏曰弗克纳言失之于前而得之于末愈乎遂也】
　　九月
　　甲申公孙敖卒于齐【左传曰穆伯之从己氏也鲁人立文伯文伯疾请曰谷之子弱请立难文伯卒立惠叔穆伯求复惠叔以为请许之将来卒于齐告丧请弗许陆氏曰奔大夫不书卒非我臣也既许其归即我臣也故书之且明君臣之义死生一也鲁卿卒于他国例也】齐公子商人弑其君舍【左传曰子叔姬妃齐昭公生舍叔姬无宠舍无威桓公子商人骤施于国而多聚士昭公卒舍即位商人弑舍自立谷梁传曰舍未逾年其曰君何也成舍之为君所以重商人之弑也陆氏曰春秋之作本以惩奸恶若未逾年之君被弑而不曰君则逆乱之臣皆以未逾年而肆其防恶也晋奚齐本不正又里克不代其位故异于此髙邮孙氏曰人子之心则未逾年而称子国人弑君则未逾年而称君此春秋所以辨君臣之分而防簒弑之祸啖氏曰舍母盖鲁之媵女但一叔姬尔左氏附防后事加子字澄按啖説是也左氏附防加子字则叔姬乃文公女也文公即位才十四年岂有女配齐昭公而生子可立为君者哉齐昭公以鲁僖公二十八年即位叔姬生舍当在鲁僖末年时文公尚为世子岂有世子年幼而有女嫁邻国年长之君为夫人者乎况文四年文公逆妇姜于齐盖齐昭公之女也岂有齐昭既娶鲁文之女而鲁文又娶齐昭之女者乎故知左氏以舍母为文公女者妄也】
　　宋子哀来奔【左传曰宋髙哀为萧封人以为卿不义宋公而出遂来奔孙氏曰子哀宋公族子子姓哀名也澄曰子哀三命之卿例称氏称名子氏哀名也宋子姓而氏曰子者所谓以姓为氏也周制妇人称姓男子称氏再命者有名无氏三命当称氏则君命之氏宋哀自封人升为卿君未及命氏而出奔故无氏可称若但书名则疑于再命而非三命之卿故经书宋之姓以为哀之氏表其为三命之卿也传称高哀而经书子哀犹晋大夫曰范氏中行而经所书皆以士为氏也张氏曰自宋昭公在位始终无一善可称大臣死祸出奔者比比皆是独子哀洁身而去不蹈陨身濡尾之悔观荡意诸再归而卒不免则子哀之见几而作岂非既明且哲之流哉】
　　冬
　　单伯如齐【单伯鲁大夫之命于天子者自庄公元年至今已七十余年未必一人或其子若孙欤】
　　齐人执单伯【胡氏曰商人弑舍固忌鲁矣鲁使单伯如齐齐人欲辱鲁故执单伯并执叔姬而诬之以罪】
　　齐人执子叔姬【陆氏曰左氏言子叔姬是齐侯舍之母春秋例无执本国人者左传误此乃鲁女嫁齐齐不受而执之尔公谷义是何氏曰时子叔姬嫁当为齐夫人使单伯送之澄按叔姬称子则是时君之女左传误以为舍母澄已辨之矣当从公谷义及何休陆淳之说但公谷言道淫是以齐之诬辞为实何氏言单伯送叔姬亦非窃详事意齐舍年幼新立急欲求配居丧而娶文公之女故其逆其归皆不书姬归当是九月之末至齐而舍已被弑姬无所从故十月之初鲁遣单伯徃省商人固忌鲁与舍为昏己既弑舍则又有所忌因单伯来省姬遂执单伯并姬而诬以暧昧之罪将以辱鲁经书冬单伯如齐则是于叔姬归齐之后如齐而非送叔姬也】
　　【经书月五书日三大衍歴正月己卯小壬辰冬至二月戊申大三月戊寅小四月丁未大经五月乙亥在此月五月丁丑小六月丙午大癸酉二十八日七月丙子小八月乙巳大九月乙亥小甲申十日十月甲辰大十一月甲戌小十二月癸卯大长歴乙亥五月二十九日】
　　十有五年【己酉匡王元年○晋霸灵九○蔡庄三十四○曹文六○卫成二十三○郑穆十六○陈灵二○杞桓二十五○宋昭八○齐懿公商人元年○秦康九○楚庄二】
　　春
　　季孙行父如晋【左传曰为单伯与子叔姬故也澄按齐商人有可讨之罪而鲁弱不敢当齐之强使人与君女遭其执辱故上卿徃聘于晋欲借霸主之重请于齐以释免其所执者也】三月
　　宋司马华孙来盟【宋卿书官义已见前华孙督之后名耦氏而不名者四命之孤卿与孔父蔡仲女叔同凡卿之不名者例书字父为最尊伯仲叔季次之称孙者表其系亚于称字者也赵氏曰不称使与齐仲孙屈完义同从简尔孙氏曰宋自僖公防诸侯于薄释宋公之后未尝与鲁通问今华孙请来结盟于我以寻旧好啖氏曰凡不言君使者皆有义吕氏曰不言使自请之也髙邮孙氏曰其君暗乱国事废弛贤臣外奔华孙惧邻国之诸侯因其间隙而侵伐之于是来盟以纾其国之难】
　　夏
　　曹伯来朝【左传曰诸侯五年再相朝杜氏曰十一年曹伯来朝至此五年乃来】齐人归公孙敖之丧【左传曰齐人或为孟氏谋曰鲁尔亲也饰棺寘诸堂阜鲁必取之从之卞人以告惠叔犹毁以为请立于朝以待命许之取而殡之齐人送之澄谓敖之丧得归者以难之孝也】
　　六月
　　辛丑朔日有食之鼔用牲于社【左传曰非礼也日有食之天子不举伐鼓于社诸侯用币于社伐鼔于朝齐氏指要曰庄二十五年鼔用牲于社传云非常此称非礼者前传既非正阳之月时歴差误则称非常此年得当鼔之月但用币非礼故传变文言非礼也日有食之天子伐鼔于社责羣隂也诸侯用币于社者社尊于诸侯故请救而不敢责之但伐鼔于朝自责其政事有阙谪于天尔】
　　单伯至自齐【高氏曰内大夫为它国所执而见释者皆书其至】
　　晋郤缺帅师伐蔡
　　戊申入蔡【左传曰新城之盟蔡人不与晋郤缺以上军下军伐蔡曰君弱不可以怠入蔡以城下之盟而还髙氏曰蔡侯既与楚子次于厥貉故新城之盟不与焉晋郤缺帅师伐之斯有名矣凡伐不言入伐之不服然后入焉蔡虽附楚楚人不之救足以知楚之不足恃矣虽蔡人自取之然晋鲁不脩所以服楚而暴小国以争诸侯欲使区区之蔡捍楚之强而不贰则亦难矣是嵗蔡侯甲午卒不书其子申嗣是为文公张氏曰徒示威武暴及其民而蔡终不心服谓之能辅霸主服诸侯可乎】
　　秋
　　齐人侵我西鄙【高氏曰齐商人簒弑其君又执我国大夫罪不胜诛而反加兵于我澄按鲁无得罪于齐齐之与师无名故曰侵】
　　季孙行父如晋【高氏曰一嵗再如晋者皆为齐故】
　　冬
　　十有一月
　　诸侯盟于扈【左传曰晋侯宋公卫侯蔡侯郑伯许男曹伯盟于扈寻新城之盟且谋伐齐也齐人赂晋侯故不克而还于是有齐难是以公不防澄按此非前目后凡之例而七国之君不列叙畧之也晋侯霸主也而与诸国同称诸侯不以霸主畀晋灵也蔡侯新遭伐入之威故暂贰于楚而与中国之盟】
　　十有二月
　　齐人来归子叔姬【赵氏曰书来归于姬上者非嫁后之出故异其文焉澄曰若左氏所载事迹果是则经合书齐子叔姬来归今不系齐则为未嫁之女明矣髙氏曰晋防诸侯盟于扈受齐赂而不伐齐故齐人自归子叔姬以解诸侯之意】
　　齐侯侵我西鄙遂伐曹入其郛【左传曰齐侵我谓诸侯不能也伐曹入其郛讨其来朝也季文子曰齐侯其不免乎已则无礼而讨于有礼者曰女何故行礼礼以顺天天之道也已则反天而又以讨人难以免矣襄陵许氏曰鲁尽礼于晋而见侵弗恤曹脩礼于鲁而被伐莫救夫岂特齐之暴戾无道皆晋灵赵盾之责也髙氏曰齐商人弑君自立诸侯防于扈谋伐之晋人取赂而还商人知诸国之无能为益无顾忌肆其威暴且恚鲁仗晋以谋已故一岁而再侵我恶鲁而及曹非礼甚矣因我而加兵于曹曰侵可也而曰伐者讨其朝鲁执辞正也经书月四书日一大衍歴正月癸酉小丁酉冬至二月壬寅大三月壬申大四月壬寅小五月辛未大六月辛丑小朔日食戊申八日己巳小满闰月庚午大七月庚子小旦日夏至八月己巳大九月己亥小十月戊辰大十一月戊戌小十二月丁卯大】
　　十有六年【庚戌匡王二年○晋霸灵十○蔡文公申元年○曹文七○卫成二十四○郑穆十七○陈灵三○杞桓二十六○宋昭九弑○齐懿二○秦康十○楚庄三】
　　春
　　季孙行父防齐侯于阳谷齐侯弗及盟【左传曰及齐平公有疾使季文子防齐侯于阳谷请盟齐侯不肯曰请侯君间澄曰及犹与也谓齐侯不与行父盟也高氏曰晋侯既幼不在诸侯齐侯恃强数见侵伐故鲁不得已而事之以行父当齐侯宜齐侯之弗肯与盟也张氏曰文公即位之元年以防霸主为惮而付之公孙敖以取晋怒鲁之不得志于晋者数十年今齐之乱公能脩明政刑告天子方伯以讨其罪则虽大国必畏之矣既不能然反使商人得以强大而威我亲戚命使执辱于齐不唯边鄙被患而与国与受其祸此有志者困心衡虑而图之之时也而文公方且宴安于其国复使其臣犯分求盟以平累年之隙抑何不思之甚哉】
　　夏
　　五月
　　公四不视朔【谷梁传曰四不视朔厌政已甚矣公羊传曰四不视朔有疾也自是公无疾不视朔苏氏曰定哀之间子贡欲去告朔之饩盖不复视朔矣此公羊之所以为此言也然而五月书不视朔则六月视朔矣视朔之废非始于此也杜氏曰诸侯每月必听政因朝于庙今公不视二月三月四月五月之朔也赵氏曰公若诚有疾则不当讥据诸侯盟防文公三年不及又不防齐以此推之知公怠于国务非疾也髙氏曰朔者天子之所颁也诸侯上禀天子之命下授万民之时故其奉正朔告于庙则谓之告朔退而视朝以授民则谓之视朔前此未有书不视朔者若其有疾则亦常事不书尔此特书者见公之非有疾而然也澄曰公不视朔非真有疾托疾以诳齐也今春季孙行父盟齐侯而齐不与盟必欲公自至公倦于徃而畏齐之威故托疾以诳因不视朔乃遣公子遂徃盟齐侯而齐侯与之盟盖既托疾而又纳赂故也按前书闰月不告朔犹朝于庙者其月虽不告朔然犹朝于庙朝庙之后退而视朝是视朔之礼不废也今四不视朔则不告朔不朝庙从可知也在后每朔之礼未甞废唯因朝事防盟行师而出不在国则废至则又复举矣其后盖因季氏逐昭公鲁国无君者七年故废告朔之礼昭公薨于外定公以元年六月方即位自是告朔之礼不复举故子贡欲去其羊谓不告朔自文公始者非也】
　　六月
　　戊辰公子遂及齐侯盟于郪丘【郪公作犀谷作师○左传曰公使公子遂纳赂于齐侯故盟于郪丘杜氏曰郪丘齐地髙氏曰阳谷之防齐侯弗及盟者非特行父奉使之失也晋为鲁故防诸侯于扈将以伐齐齐侯赂之遂不果伐于是齐侯欲取偿于鲁焉至是公使公子遂纳赂于齐而复求盟所以寻盟于郪丘则有辞矣谓公四不视朔实有疾故也然则春秋书公四不视朔非特讥公之怠亦以见公子遂得盟之由则知此盟非齐侯之欲故明年齐侯复伐我西鄙仅少纾而已】
　　秋
　　八月
　　辛未夫人姜氏薨【僖公夫人文公母也】
　　毁泉台【公羊传曰郎台也未成为郎台既成为泉台毁何以书讥尔先祖为之已毁之不如勿居而已矣何氏曰庄公所筑不当暴扬先祖之恶也孙氏曰恶劳民也筑之劳毁之劳既筑之又毁之可谓劳矣】
　　楚人秦人巴人灭庸【左传曰楚大饥庸人率羣蛮以叛楚防人率百濮聚于选于是申息之北门不啓楚人谋徙于阪高蒍贾曰我能徃冦亦能徃不如伐庸夫防与百濮谓我饥不能师故伐我也我若出师必惧而归百濮离居将各走其邑谁暇谋人乃出师旬有五日百濮乃罢使庐戢黎侵庸庸人逐之囚子三宿而逸曰庸师众羣蛮聚焉不如复大师且起王卒合而后进师叔曰不可姑又与之遇以骄之七遇皆北庸人曰楚不足与战矣遂不设备楚子乗驲防师分为二队以伐庸秦人巴人从楚师羣蛮从楚子盟遂灭庸高氏曰楚率秦巴以灭人之国则秦又聴服于楚矣夫城濮之役秦人在焉自是遂与中国盟防而晋襄因殽之役报复不已自是失秦矣夫秦兵之彊后世莫及焉使其协和以攘楚且讨其弑君父之罪盖有余力而晋反弃秦以资楚此中国之所以不振也】
　　冬
　　十有一月
　　宋人弑其君杵臼【杵公作处○左传曰宋公子鲍礼于国人宋饥竭其粟而贷之年自七十以上无不馈诒也无日不数于六卿之门国之材人无不事也亲自桓以下无不恤也襄夫人助之施昭公将田孟诸未至夫人王姬使帅甸攻而杀之荡意诸死之澄按宋昭公立九年不能其大夫国人襄夫人亦恶之出田孟诸甸徒攻而弑之故称人以弑弑者贱人无名可书也盖鲍见昭公之失众心固有图为君之意而未有簒谋也襄夫人虽有以鲍易杵臼之意而未萌杀心也昭公出田甸徒弑之而鲍与夫人因得遂其素志左传之文宜删夫人王姬使帅六字方与经协盖谓甸众知襄夫人之意而敢于行弑则可谓襄夫人使人帅旬弑之则未必然也孙氏曰称人微者也名氏不登于史防胡氏曰荡意诸死之而不得与孔父仇牧并书者君昏不能正危不能救坐待其死而与之同死所谓匹夫匹妇自经于沟渎而莫之知也】
　　【经书月四书日二大衍歴正月丁酉小壬寅冬至二月丙寅大三月丙申小四月乙丑大五月乙未小六月甲子大戊辰五日七月甲午小八月癸亥大辛未九日九月癸巳小十月壬戌大十一月壬辰小传甲寅二十三日十二月辛酉大长歴是年闰五月】
　　十有七年【辛亥匡王三年○晋霸灵十一○蔡文二○曹文八○卫成二十五○郑穆十八○陈灵四○杞桓二十七○宋文公鲍元年○齐懿三○秦康十一○楚庄四】
　　春
　　晋人卫人陈人郑人伐宋【左传曰晋荀林父卫孔达陈公孙寜郑石楚伐宋讨曰何故弑君犹立文公而还澄曰传所载皆四国之卿而经书人者盖元帅不行而遣裨将徃伐也责其弑君是也但不当不诛弑君之人】
　　夏
　　四月
　　癸亥我小君声姜【声公作圣○左传曰有齐难是以缓髙氏曰九月乃慢】齐侯伐我西鄙【左传曰齐伐我襄仲请盟高氏曰齐犹以公不亲盟复来讨焉于此见郪丘之盟无益矣】
　　六月
　　癸未公及齐侯盟于谷【齐伐我而晋不能救公竟不免亲与齐侯盟】诸侯防于扈【左传曰晋侯搜于黄父遂复合诸侯于扈平宋也公不与防齐难故也澄曰晋侯不能为盟主而合诸侯故畧之而不列序也】
　　秋
　　公至自谷【危之也】
　　冬
　　公子遂如齐【左传曰拜谷之盟杜氏谔曰公及齐侯盟而冬又聘之故左氏谓之拜盟也】
　　【经书月二书日二大衍歴正月辛卯大丁未冬至二月辛酉小三月庚寅大四月庚申小癸亥四日五月己丑大六月己未小癸未二十五日七月戊子大八月戊午小九月丁亥大十月丁巳大十一月丁亥小十二月丙辰大长歴癸亥四月五日癸未六月二十六日】
　　十有八年【壬子匡王四年○晋霸灵十二○蔡文三○曹文九○卫成二十六○郑穆十九○陈灵五○杞桓二十八○宋文二○齐懿四○秦康十二卒○楚庄五】
　　春
　　王二月
　　丁丑公薨于台下【髙邮孙氏曰薨非路寝皆不正也台下盖又甚焉】秦伯防卒【秦康公也在位十二年子稻嗣是为共公高氏曰秦虽伯益之后本附庸也僻在西夷自秦仲始大至平王时秦襄始有功于周室列于诸侯赐爵为伯穆公班于城濮之战自后与中国交聘盟防遂霸西戎九年康公来归僖公成风之襚始与鲁通好至是遂书其卒】
　　夏
　　五月
　　戊戌齐人弑其君商人【左传曰齐懿公之为公子也与邴之父争田弗胜及即位乃掘而刖之而使歜仆纳阎职之妻而使职骖乗公游于申池二人弑懿公纳诸竹中归舍爵而行齐人立公子元澄曰歜职皆贱者故称人而不书名何氏曰商人弑君贼齐人以君事之张氏曰商人固当讨之贼然齐人不以为贼北面称臣而君之者三年以为贼则不当事以为君则不可弑今三年事之一旦弑之乱作于大分已定之后故曰弑其君也】
　　六月
　　癸酉我君文公
　　秋
　　公子遂叔孙得臣如齐【谷梁传曰使举上客而不称介不正其同伦而相介故列而数之也左传曰襄仲庄叔如齐惠公立故且拜葬也澄按公子遂将杀适立庶而先聘齐以请故托贺立君及拜葬二事以行也二卿同使者一卿贺齐立君一卿拜葬也】
　　冬
　　十月
　　子卒【左传曰文公二妃敬嬴生宣公敬嬴嬖而私事襄仲宣公长而属之襄仲襄仲欲立之叔仲不可仲见于齐侯而请之齐侯新立而欲亲鲁许之仲杀恶及视而立宣公公羊传曰子谓子赤也不曰弑也弑何以不曰不忍言也谷梁传曰子卒不日故也何氏曰与子般异般书日孙氏曰成君弑不地子赤未逾年故不日以别之】
　　夫人姜氏归于齐【左传曰大归也将行哭而遇市曰天乎仲为不道杀嫡立庶市人皆哭鲁人谓之哀姜】
　　季孙行父如齐【告宣公之立也沙随程氏曰遂得臣行父三人皆与谋以其前后如齐而知之也髙氏曰前乎子卒书如齐后乎子卒书如齐行父遂与公子遂同弑恶而立宣公故夫人姜氏归于齐而行父遽如齐焉恶实齐之甥恐齐人听夫人之诉而来讨于是议纳赂以请平焉鲁国臣子之罪不可胜诛也】
　　莒弑其君庶其【公羊传曰称国以弑者众弑其君之辞也左传曰莒纪公生太子仆又生季佗爱季佗而黜仆且多行无礼于国仆因国人以弑纪公以其宝玉来奔澄曰如左氏之言则是太子仆以子弑父也春秋何得不书而乃书国弑乎且仆既与国人同弑君则又何以奔鲁乎或疑仆因国人之下以字当作之谓仆因国人之弑纪公惧并及祸故以其寳王来奔也经书月四书日三大衍歴正月丙戌小癸丑冬至二月乙卯大癸未大寒丁丑二十三日闰月乙酉小三月甲寅大旦日雨水四月甲申小经五月戊戌在此月五月癸丑大经六月癸酉在此月六月癸未小七月壬子大八月壬午小九月辛亥大十月辛巳小十一月庚戌大十二月庚辰小长歴丁丑二月二十四日戊戌五月十一日癸酉六月二十二日】







　　春秋纂言卷六
　　钦定四库全书
　　春秋纂言卷七　　　　　　元　吴澄　撰
　　宣公【名倭一名接文公妾敬赢之子在位十八年夫人穆姜】
　　元年【癸丑匡王五年○晋霸灵十三年○蔡文四年○曹文十年○卫成二十七年○郑穆二十年○陈灵六年○杞桓二十九年○宋文三年○齐惠公元元年○秦共公稻元年○楚庄六年】
　　春
　　王正月
　　公即位【凡继弑君不即位者以君父遭弑而贼未讨则太子不忍行即位礼或国乱人心危疑不暇行即位礼也仲遂以臣弑君宣公以庶夺嫡方以子恶被弑而已得立为得志故安然行即位礼】
　　公子遂如齐逆女【胡氏曰宣公惧于见讨故结昏于齐为自安计越典礼而逆女如此其亟而不顾者必敬嬴公子遂立接之始谋也高氏曰不待丧毕而公子遂遽如齐逆女者恐姻好久不通而齐人来讨也且娶于齐则公因得以列于防而诸侯不复讨矣澄按负簒弑之罪而急于结齐昏以定其位此恶之大丧娶卿逆之非礼则其恶之小者尔】
　　三月
　　遂以夫人妇姜至自齐【髙氏曰不直书夫人妇姜至自齐而称遂以者明公子遂不当以夫人归也婚礼莫重乎亲迎岂容他人得以之归哉公子遂葢公族之尊者尤不可也不称公子一事再见也文公逆妇姜于齐不称夫人自逆故也此称夫人者臣下之辞也妇者有姑之辞无姑则专以夫人之礼至有姑则以妇礼至姑者敬嬴以嬖妾私事襄仲以属其子弑世嫡兄弟黜主君夫人乃援成风故事即以子贵为国母今斩焉在衰绖之中而请昏纳妇故因夫人至特称妇姜以显敬嬴妾也而姑之李尧俞曰经称妇姜者不言氏妇人言氏以配姓葢欲称谓之顺也春秋于内女则称叔姬于外女则不可以叔伯言之故夫人不言諡不称妇则必以氏配之今此妇而言姜加氏则称谓之繁也亦犹文姜成风以諡称而不以氏称也如成十四年书妇姜氏者赵氏曰缪増也】
　　夏
　　季孙行父如齐【左传曰如齐纳赂以请防高氏曰公既昏矣然后季文子如齐纳赂诸列于防盖春秋时凡国君不以其道立苟得一预于诸侯之防则他国不得复讨其罪所以季文子不惮自行者欲假大国之权以定宣公之位也宣公之位定则一时臣子党乱误国之罪庶皆可以逃矣昔人称季文子三思而后行今当鲁国丧祸之际而举动乖错如此安在其为三思哉是必思之过多而方寸乱矣故孔子讥之吕氏曰君母不正孽子簒立而国之大臣恃大国以免施旌肆肆无所忌惮行父名大夫也而犹若是先王之泽尽矣张氏曰文公世子之死在官当诛者公子遂其首行父次之】
　　晋放其大夫胥甲父于卫【左传曰晋人讨不用命者杜氏曰胥甲晋下军胥臣之子文公十二年战河曲不肯薄秦于险苏氏曰胥甲赵穿其罪一也放胥甲而舍赵穿穿盾之族子也胡氏曰秦晋战河曲挠臾骈之谋者赵穿也若讨其不用命当以穿为首而独放胥甲父则以赵盾当国而庇其族子也澄按河曲之战及今八年矣岂有不用命之罪八年而后讨哉必胥甲父以他事取恶于赵盾而盾逐之也】
　　公防齐侯于平州【左传曰防于平州以定公位杜氏曰平州齐地在泰山牟县西张氏曰后汉志琅琊国阳都故地有牟台注云平州在县西凡乱臣贼子之所以不敢纵其欲者以有霸主大国能讨之也齐乃鲁之邻其力足以正鲁而惠公不明于义利邪正之辨始许仲遂以乱鲁之适庶终防平州以定贼子之位则乱贼复何畏而不逞哉晋为盟主而齐宋弑君威弗能加鲁乱不治见晋之无能为也】
　　公子遂如齐【左传曰如齐拜成胡氏曰遂一再见千经矣拜成又书者着其始终成就弑立之谋】
　　六月
　　齐人取济西田【左传曰为立公故以赂齐也杜氏曰济西故曹地僖三十一年晋文以分鲁吕氏大圭曰春秋书取田邑有伐而书取者八如隠四年莒人伐杞取牟娄十年公败宋师取郜取防僖二十二年公伐邾取须句二十六年公以楚师伐齐取谷三十三年公伐邾取訾娄宣四年公伐莒取向九年齐侯伐莱取根牟十年公孙归父伐邾取绎是用兵力以取之也有直书取者如僖三十一年春取济西田我取之曹也此年齐人取济西田齐取之我也成二年取汶阳田以鞌之战而齐以归我也此则不用兵力而取之也张氏曰桓公簒立求援于郑而诱以许田宣公夺嫡主齐以自立而赂以济西以利自固前后一辙使郑庄齐惠不贪其利则桓宣必不能以自立矣】
　　秋
　　邾子来朝【文十四年邾伐我南鄙今六年来朝不详其故】
　　楚子郑人侵陈遂侵宋【左传曰宋人之弑昭公也晋荀林父以诸侯之师伐宋宋及晋平宋文公受盟于晋又防诸侯于扈将为鲁讨齐皆取赂而还郑穆公曰晋不足与也遂受盟于楚陈共公卒楚人不礼焉陈灵公受盟于晋故楚子侵陈宋胡氏曰郑以宋人弑君晋不能讨以此罪晋为不足与今乃附楚以亟病中国何义乎书侵陈遂侵宋者以见此师为不义掠境侵暴非能声宋之罪也吕氏大圭曰春秋盟防而书楚子自孟始征伐而书楚子自侵陈始向也次厥貉尝书楚子矣然未尝加兵于中国也伐防亦书楚子矣然不过加兵于其与国也征伐而书爵者皆伯之之辞侵蔡伐楚书齐侯霸齐侯也侵曹伐卫书晋侯霸晋侯也侵陈侵宋书楚子春秋固霸楚子乎书齐侯晋侯喜中国之犹有霸也书楚子伤中国之无霸而荆蛮得以执霸权也】晋赵盾帅师救陈【髙氏曰郑连楚以侵陈与宋晋何为独救陈曰以楚兵主在于陈因加于宋晋人逾宋而救陈救陈而师退是救宋也故举救陈则及宋举救宋则不及陈矣胡氏日传称师救陈宋经不书宋圣人削之也前方以不能讨宋诸侯防而不序今若书救宋则典刑紊矣】
　　宋公陈侯卫侯曹伯防晋师于棐林伐郑【棐公作斐○左传曰楚蒍贾救郑遇于北林囚晋解扬晋人乃还杜氏曰棐林郑地荥阳宛陵县东南有林乡澄曰晋师即赵盾救郊之师也以四国之君在防故不称赵盾而称晋师也陈先代之后而受侵逼霸主所宜救也郑以畿内之国而附蛮夷霸主所当伐也惜乎晋霸不竞荆蛮方彊晋卿能致四国之君声罪致讨不能服郑而反遗楚禽中国之不振可伤也】
　　冬
　　晋赵穿帅师侵崇【崇公作栁○左传曰晋欲求成于秦赵穿曰我侵荣秦急崇必救之吾以求成焉赵穿侵崇秦弗与成杜氏曰崇秦之与国任公辅曰按地谱商有崇国在京兆鄠县甘亭高氏曰晋方病楚而欲得秦欲求成而反加兵于他人之国适足以众晋之敌耳此谬计也】晋人宋人伐郑【左传曰以报北林之役于是晋侯侈赵宣子为政骤谏而不入故不竞于楚澄按棐林之防晋合四国以伐郑而无功故至于再伐不复可致三国伐郑者为宋也故独与宋连兵高氏曰宋怨郑与楚之侵也复请晋伐郑晋亦以前救之无功也遂连兵伐之夫晋以贪赂致诸侯之叛不能退而自责乃谋动干戈于外以遂宋之复怨况宋人弑君岂可与之合兵乎经书月三书日无大衍歴正月己酉大戊午冬至二月己卯大三月己酉小四月戊寅大五月戊申小六月丁丑大七月丁未小八月丙子大九月丙午小十月乙亥大十一月乙巳小十二月甲戌大】
　　二年【甲寅匡王六年崩○晋霸灵十四弑○蔡文五○曹文十一○卫成二十八○郑穆二十一○陈灵七○杞桓三十○宋文四○齐惠二○秦共二○楚庄七】
　　春
　　王二月
　　壬子宋华元帅师及郑公子归生帅师战于大棘宋师败绩获宋华元【左传曰郑公子归生受命于楚伐宋华元乐吕御之战于大棘宋师败绩囚华元获乐吕及甲车四百六十乗俘二百五十人馘百人宋人以兵车百乗文马百驷以赎华元于郑半入华元逃归杜氏曰大棘在陈留襄邑县南张氏曰襄邑今属拱州澄曰郑附楚侵中国之陈宋晋为宋故再伐郑而皆无功郑受楚命一战宋而乃大胜楚人之气益张矣李氏尧俞曰春秋三十四战主客并书帅师者惟此及哀二年赵鞅罕达而已高氏曰元年秋郑人与楚子侵宋宋人既为棐林之役以报之是冬又与晋人伐郑一役而两报之遂起此役今郑师之来宋当明大义以谕之否则慎固封守使郑不得而犯焉华元乃遽帅师出与之战于是三军大败以至见获不能效死徒殄民辱国而已以见中国因夷狄之故而自相残如此吕氏大圭曰春秋书战言大夫帅师自此始自是而后若晋荀林父卫孙良夫鲁季孙行父庄孙许叔孙侨如公孙婴齐国书皆大夫帅师而战惟晋赵鞅郑罕达战于铁及此年战大棘而称帅师者其众敌也春秋书获者七惟齐国书及此年宋华元书败绩者身见获而师又败也大夫生死皆言获郑获宋华元生也吴获陈夏齧吴获齐国书死也盖存之杀之皆在既获之后尔】
　　秦师伐晋【左传曰以报崇也遂围焦晋赵盾救焦胡氏曰晋用大师于崇乃赵穿私意而无名也故书侵秦人为是兴师而报晋则问其无名之罪也故书伐】
　　夏
　　晋人宋人卫人陈人侵郑【左传曰晋赵盾遂自隂地及诸侯之师侵郑以报大棘之役楚鬬椒救郑曰能欲诸侯而恶其难乎遂次于郑以待晋师盾曰彼宗竞于楚殆将毙矣姑益其疾乃去之澄曰晋于兴诸侯之师为宋报郑师出无名又畏楚之救而还师髙氏曰自是楚与晋争晋不能竞反有弑逆之祸于是楚益自肆明年遂有问鼎之事】
　　秋
　　九月
　　乙丑晋赵盾弑其君夷臯【臯公作□○左传曰晋侯饮赵盾酒伏甲将攻之其右提弥明知之趋登曰臣侍君宴过三爵非礼也遂扶以下公嗾夫獒焉明搏而杀之盾曰弃人用犬虽猛何为鬬且出提弥明死之灵辄与为公介倒防以御公徒而免之遂自亡也赵穿攻灵公于桃园宣子未出山而复澄曰赵盾专晋国之政几二十年境内境外知有盾而不知有灵公公既长不堪其专遂欲杀盾提弥明扶盾出走明既搏杀公獒又与公徒鬬而死则盾之私属与公徒敌无复有臣礼矣灵辄内叛倒防以御内兵故盾得幸免然君臣既为仇敌非盾弑公则公杀盾势固不两立也穿盾之族子平日所爱信之人也弑公而盾乃复穿之弑为盾弑也盾为首恶穿特承意行事者尔此正与魏帝髦之弑同髦恶司马昭之专率徒以攻昭昭仓皇奔避贾充谓成济曰司马公养汝等政在今日于是成济抽戈弑髦而昭得免于诛夫弑髦贾充发言成济操刃而皇极经世书及通鉴纲目皆书曰魏司马昭弑其君髦曷尝归狱于贾充与成济哉赵盾之专犹司马昭之专也晋灵之欲杀盾犹曹髦之欲杀昭也赵穿之弑晋灵犹成济之弑曹髦也赵盾阳为不知谋以求自免其弑君之罪将谁欺乎夫子书曰晋赵盾弑其君夷臯诛首恶也故曰春秋成而乱臣贼子惧乱臣谓赵盾也贼子谓许世子止也彼二人者弑君弑父而欲欺人以为非己所弑其惧者何以圣人不可欺而直笔不之赦也自三传以来説春秋者多方为盾止分释则是乱臣贼子不可以欺圣人而乃可以欺后儒也灵公在位十四年赵盾使赵穿逆襄公之弟黑臋于周而立之是为成公】
　　冬
　　十月
　　乙亥天王崩【匡王也在位六年其弟瑜立是为定王】
　　【经书月三书日三大衍歴正月甲辰小癸亥冬至经二月壬子在此月二月癸酉大三月癸卯小四月壬申大五月壬寅大六月壬申小七月辛丑大八月辛未小九月庚子大乙丑二十六日十月庚午小乙亥六日十一月己亥大戊辰处暑闰月己巳小十二月戊戌大长歴是年闰五月壬子二月二日乙丑九月二十七日乙亥十月八日】
　　三年【乙卯定王元年○晋霸成公黒臋元年○蔡文六○曹文十二○卫成二十九○郑穆二十二卒○陈灵八○杞桓三十一○宋文五○齐惠三○秦共三○楚庄八】
　　春
　　王正月
　　郊牛之口伤改卜牛牛死乃不郊犹三望【公羊传曰郊则必祭稷养牲养二卜帝牲不吉则扳稷牲而卜之帝牲在于涤三月于稷者唯具是视左传曰望郊之属也不郊亦无望可也杜氏曰牛不称牲未卜日也齐氏旨要曰牛卜日曰牲今未卜日尚为祭牛范氏曰牛无故其口自伤易牛改卜复死乃废郊礼髙氏曰鲁僭郊礼久矣隐桓庄闵不书者圣人不敢无故斥言君父之过故因变异而书也胡氏曰乃不郊者为牛之口伤改卜而牛又死也不然郊矣礼为天王服斩衰周人告丧于鲁史策已书而未葬也祀帝于郊夫岂其时而或谓不以王事废天事礼乎张氏曰此又因事之变以明鲁郊之非礼也而僭礼之中复有忘哀从吉之罪三年之丧乃臣子斩衰奔赴之时岂可僭天子越绋行事之礼此春秋所以特书之并书犹三望以讥其可已而不已也】
　　葬匡王【髙氏曰前期而葬者简也王室微诸侯不至也】
　　楚子伐陆浑之戎【陆浑之戎公作奔贲戎○左传曰楚子伐陆浑之戎遂至于雒观兵于周疆定王使王孙满劳楚子楚子问鼎之大小轻重对曰在徳不在鼎周德虽衰天命未改鼎之轻重未可问也】
　　夏
　　楚人侵郑【左传曰晋侯伐郑及郔郑及晋平士防入盟楚人侵郑郑即晋故也胡氏曰郑以晋灵不君取赂释贼为不足与是也而徃从楚非矣今晋成初立背僭窃而归诸夏是反正也春秋大改过许迁善不书晋伐郑郑及晋平者与郑伯之能反正也故独书楚人侵掠诸夏之罪】
　　秋
　　赤狄侵齐【赤秋始见经张氏曰赤狄狄之别国孔疏云谓之赤狄白狄者俗尚赤衣白衣也地谱洛州春秋赤狄之地髙氏曰见狄之族类已分矣襄陵许氏曰楚侵其南狄侵其北天下楝挠之时也】
　　宋师围曹【左传曰宋文公即位三年杀母弟须及昭公子武氏之谋也使戴桓之族攻武氏于司马子伯之馆尽逐武穆之族武穆之族以曹师伐宋宋师围曹报武氏之乱也髙氏曰武氏之乱非曹所致也宋不能内睦九族而兴兵以围人之国不亦左乎】
　　冬
　　十月
　　丙戌郑伯兰卒【郑穆公也在位二十二年子夷嗣是为灵公】
　　郑穆公【葬速礼不备也】
　　【经书月二书日一大衍歴正月戊辰小旦日冬至二月丁酉大三月丁卯大四月丙申大五月丙寅小六月乙未大七月乙丑小八月甲午大九月甲子小经十月丙戌在此月十月癸巳大十一月癸亥小十二月壬辰大长歴丙戌十月二十五日】
　　四年【丙辰定王二年○晋霸成二○蔡文七○曹文十三○卫成三十○郑灵公夷元年弑○陈灵九○杞桓三十二○宋文六○齐惠四○秦共四卒○楚庄九】
　　春
　　王正月
　　公及齐侯平莒及郯莒人不肯【杜氏曰莒郯二国相怨故公与齐侯共平之髙氏曰莒郯相怨而郯乃鲁昏姻之国公欲为郯平莒而挟齐以为重故及齐侯公之义不足以服莒之心莒所以不肯也肯者心以为然而从之也曰莒人见其不肯者非特其君也】公伐莒取向【向舒亮切○左传曰平国以礼不以乱伐而不治乱也以乱平乱何治之有杜氏曰向莒邑东海承县东南有向城张氏曰宣公平二小国若出于公不必假齐一言而彼已服今挟齐为重而莒尚不肯伐莒而齐不复与复取向以自益着宣公之公而终之以利也髙氏三曰大国以好平两小国之怨而且不能不知自反而取邑于人亦已甚矣公既无以得莒后书郯伯姬来归则郯亦不能固其好也然向本鲁地桓十六年城向是也后入于莒岂鲁与莒有好而向还莒欤至此莒弗肯平然后公复取向也】
　　秦伯稻卒【秦共公也左位五年子桓公嗣】
　　夏
　　六月
　　乙酉郑公子归生弑其君夷【夷灵公也嗣位一年郑人立穆公之庶子坚是为襄公据诸家之説皆谓公子宋弑君归生不能诛宋而反从其邪谋故为首恶然宋实手弑其君之贼何乃得免于罪乎左传所载事迹猥陋盖不足信而诸家为传所惑故生曲説以从传也归生贵戚之卿秉国重权嗣君新立必有所不获于其君者因宋之有邪谋阳为畜老惮杀之言隂实假手于宋以除其君此乱臣之首而宋特其从也】
　　赤狄侵齐【高氏曰以齐之彊而连年为狄所侵则惠公之无政可知矣】
　　秋
　　公如齐【高氏曰狄在齐境而公徃朝之宣公之无政也又可知矣】
　　公至自齐【胡氏曰宣公比年如齐而皆至者危之也张氏曰危之者与桓二年公至自唐同意】
　　冬
　　楚子伐郑【左传曰郑未服也杜氏曰前年楚侵郑不获成故曰未服髙氏曰中国诸侯不问郑国弑君之罪而夷狄兴兵以讨之所以病中国也】
　　【经书月二书日一大衍歴正月壬戌大甲戌冬至二月壬辰小三月辛酉大四月辛卯小五月庚申大经六月乙酉在此月六月庚寅小传七月戊戌在此月七月己未大八月己丑小九月戊午大十月戊子小十一月丁巳大十二月丁亥小长歴乙酉六月二十七日】
　　五年【丁巳定王三年○晋霸成三○蔡文八○曹文十四○卫成三十一○郑襄公坚元年○陈灵十○杞桓三十三○宋文七○齐惠五○秦桓公荣元年○楚庄十】
　　春
　　公如齐【髙氏曰公以不义得国故亟朝于齐且公始即位公子遂季孙行父一岁而三聘齐至是甫及三时而再朝谨事大国以自固也】
　　夏
　　公至自齐【左传曰齐髙固使齐侯止公请叔姬焉髙氏曰春如齐而夏至者以齐人止公彊为髙固请昏也故书至以危之】
　　秋
　　九月
　　齐高固来逆子叔姬【左逆下无子字○左传曰卿自逆也高氏曰古者三十而娶五十而爵为大夫故大夫无出竟亲迎者髙固为齐正卿而始与鲁昏越竟逆女非礼矣胡氏曰嫁女于大夫而不使大夫主之公自为主厌尊毁列卑朝廷慢宗庙矣郑国褊小楚公子围之贵骄彊大来娶于郑子产辞而却之使馆于外宣公以国君而逼于髙固彊委禽焉而不能止春秋详书此辱为后世鉴澄曰宣公负簒国之罪倚齐以安数朝数聘卑身事齐犹以为未甚至齐之臣彊取其女甘心与之而不敢违盖身为不义故忍耻忍辱而屈于人下如此曹子臧吴季札彊与之国义不肯受不降其志而常伸于人上者果何人哉】
　　叔孙得臣卒【不书日文阙】
　　冬
　　齐高固及子叔姬来【左传曰反马也胡氏曰礼嫁女留其送马不敢自安及庙见成妇遣使反马高固亲来非礼也况是逆未易嵗遽归宁乎髙氏曰归宁常事不书反马亦常事不书髙固为齐卿非王事不当出境既未娶而为国卿又不可以国卿而有新昏反马之礼也啖子曰大夫非公事与妻出境非礼也时叔姬初嫁未合归宁】
　　楚人伐郑【楚数犯中国也】
　　【经书月一书日无大衍歴正月丙辰大己卯冬至二月丙戌大三月丙辰小四月乙酉大五月乙卯小六月甲申大七月甲寅小壬午夏至八月癸未大壬子大暑闰月癸丑小九月壬午大旦日处暑十月壬子小十一月辛巳大十二月辛亥小】
　　六年【戊午定王四年○晋霸成四○蔡文九○曹文十五○卫成三十二○郑襄二○陈灵十一○杞桓三十四○宋文八○齐惠六○秦桓二○楚庄十一】
　　春
　　晋赵盾卫孙免侵陈【左传曰陈及楚平晋荀林父帅师救郑伐陈陈即楚故也髙氏曰赵盾前防卫侯救陈今更与卫孙免加兵于其国故书侵以正主盟者之罪虽以陈背晋即楚亦以晋救之无功故也】
　　夏
　　四月
　　秋
　　八月
　　螽【髙氏曰书八月者惟八月有之非歴时也螽为农灾王道所重今以月书则为灾不久轻于以时书者矣】
　　冬
　　十月
　　【经书月三书日无大衍歴正月庚辰大甲寅冬至二月庚戌小三月己卯大四月己酉大五月己卯小六月戊申大七月戊寅小八月丁未大九月丁丑小十月丙午大十一月丙子小十二月乙巳大长歴是年闰五月】
　　七年【己未定王五年○晋霸成五○蔡文十○曹文十六○卫成三十三○郑襄三○陈灵十二○杞桓三十五○宋文九○齐惠七○秦桓三○楚庄十二】
　　春
　　卫侯使孙良夫来盟【左传曰孙桓子来盟始通且谋防晋也胡氏曰是盟卫欲为晋致鲁而鲁专事齐初未与晋通也必有疑焉而卫侯任其无咎故遣良夫来为此盟】
　　夏
　　公防齐侯伐莱【杜氏曰莱国东莱黄县张氏曰今登州黄县有莱山胡氏曰平莒及郯鲁欲也故书及伐莱齐志也故书防齐合党连兵恃彊陵弱而宣公惟命之从也高氏曰公方与卫盟将复从晋而又应齐侯之命兴兵以陵弱小之国此又取辱之道也】
　　秋
　　公至自伐莱【髙氏曰为齐兴兵逾时而归故以伐莱至】
　　大旱【胡氏曰公与齐侯合党连兵恃彊陵弱军旅之后必有凶年言民以征役怨咨之气感动天变而旱干作矣】
　　冬
　　公防晋侯宋公卫侯郑伯曹伯于黑壤【左传曰郑及晋平公子宋之谋也故相郑伯以防晋侯之立也公不朝焉又不使大夫来聘晋人止公于防盟于黄父啖氏曰经但言防传作盟不与经合又见公止亦近诬】
　　【经书月无书日无大衍歴正月乙亥小己丑冬至二月甲辰大三月甲戌小四月癸卯大五月癸酉小六月壬寅大七月壬申小八月辛丑大九月辛未大十月辛丑小十一月庚午大十二月庚子小】
　　八年【庚申定王六年○晋霸成六○蔡文十一○曹文十七○卫成三十四○郑襄四○陈灵十三○杞桓三十六○宋文十○齐惠人○秦桓四○楚庄十三】
　　春
　　公至自防【宣公簒立自疑而不敢防晋卫欲为晋致鲁故去春使孙良夫来盟而后去冬公与黒壤之盟纵使无左传所记止公不得与盟之辱亦必懐疑而自危故此书至而自是不敢如晋矣】
　　夏
　　六月
　　公子遂如齐至黄乃复【公羊传曰有疾也髙氏曰不称有疾者大夫受命而出虽死以尸将命岂可以疾而废君命耶张氏曰黄齐境上地书至黄乃复与公孙敖不至而复同罪其违君命也】
　　辛巳有事于太庙仲遂卒于垂【有事于太庙常事不书欲知仲遂以祭之日而卒故书遂不书公子上文已有公子字史文从简仲者遂之字也卒而以字加于名之上者赐之族而以其字为氏使世为卿如季友之例也张氏曰垂齐地非鲁境故书也】
　　壬午犹绎万入去籥【辛巳日祭壬午祭之明日胡氏曰绎者祭之明日宾尸也犹者可已之辞礼大夫卒当祭则不告终事而闻则不绎不告者尽肃敬之诚于宗庙不绎者全始终之恩于臣子今仲遂国卿也卒而犹绎则失遇臣之礼矣吕氏曰万舞文武二舞之縂名籥舞文舞之别名文舞又谓之羽舞盖文舞吹籥秉翟羽也万入去籥者文武二舞俱入于二舞中去文舞吹籥以其有声也去其有声而用其舞者仲遂卒于正祭之日则次日已闻之行吉礼于方闻丧之时虽用舞而仅去其有声者是知其不可而犹为之也】
　　戊子夫人嬴氏薨【嬴公谷作熊○杜氏曰宣公母也高氏曰此文公之妾也何以称夫人薨援成风之例僭也胡氏曰自成风事季友而属其子及僖公得国立为夫人嫡妾乱矣敬嬴又私事襄仲而属宣公援例以立】
　　晋师白狄伐秦【左传曰白狄及晋平防晋伐秦张氏曰白狄今丹州延州银夏之地白狄秦同壤之国也晋与秦自侵崇启衅七年犹未已与白狄为昏结以伐秦自此至成十三年吕相絶秦之辞皆连兵之事髙氏曰晋不能纠合诸侯以兴霸业乃外连白狄以伐秦殽之役书晋人及姜戎此不言反者以传考之白狄为主也经先晋者不与白狄之得主兵也伯国而乃以兵属人晋之耻也】
　　楚人灭舒蓼【蓼谷作鄝○左传曰楚为众舒叛故伐舒蓼灭之楚子疆之及滑汭盟吴越而还杜氏曰舒蓼二国名或曰僖三年经书徐人取舒文五年传记楚公子变灭蓼彼盖上义阳之蓼不与羣舒近其国已灭矣此舒蓼则如舒庸舒鸠盖羣舒之别种非二国也】
　　秋
　　七月
　　甲子日有食之既
　　冬
　　十月
　　己丑葬我小君敬嬴雨不克【敬嬴公谷作顷熊】
　　庚寅日中而克葬【谷梁传曰既有日不为雨止礼也雨不克丧不以制也胡氏曰卜葬先逺日以避不慎也诸侯相朝与旅见天子大雨霑服失容则废矧送终大事人情所不忍遽者反可冒雨不待成礼而乎潦车载簑笠士丧礼也有国家者乃不能为雨备何也襄陵许氏曰子恶之弑谋自敬嬴故春秋因其不克而着咎征焉君子于是乎知有天道】
　　城平阳【杜氏曰泰山平阳县张氏曰今邹县南有平阳城髙氏曰惧晋故也方举大丧又城平阳重困人力也】
　　楚师伐陈【髙氏曰陈以晋卫见侵复弃楚而从晋故楚以为讨称师称伐所以讥其始谋之失也然晋不能救陈陈遂复即楚】
　　【经书月三书日六大衍厯正月己巳大己未冬至二月己亥小二月戊辰大四月戊戌小五月丁卯大丙申谷雨闰月丁酉小六月丙寅大丁卯小满辛巳十六日壬午十七日戊子二十三日七月丙申小八月乙丑大九月乙未小十月甲子大己丑二十六日庚寅二十七日经书七月甲子日食程氏公説曰杜预长厯自僖十二年至文元年五年一闰者二四年一闰者三失二闰焉又自文十六年至宣十年四年一闰者三又失一闰焉预厯七月朔不入食限甲子晦亦不入食限大衍厯十月甲子朔日食黄道命五度半十一月甲午小十二月癸亥大长厯辛巳六月十七日己丑十月二十五日】
　　九年【辛酉定王七年○晋霸成七年○蔡文十二○曹文十八○卫成三十五卒○郑襄五○陈灵十四○杞桓三十七○宋文十一○齐恵九○秦桓五○楚庄十四】
　　春
　　王正月
　　公如齐【孙氏曰公有母丧而逺朝彊齐无哀甚矣】
　　公至自齐【胡氏曰经于如齐每行必至深罪之也】
　　夏
　　仲孙蔑如京师【左传曰王使来徴聘髙氏曰信斯言也益见王室之微矣胡氏曰宣公享国九年再朝齐矣于周仅一徃聘岁首月朝齐夏使大夫聘京师比事而恶自见】齐侯伐莱【襄陵许氏曰赤狄北侵齐不敢报莱不伐齐而齐亟伐之可以观惠公畏彊陵弱矣】
　　秋
　　取根牟【杜氏曰根牟近鲁国也琅邪阳都县东有牟乡刘氏曰附庸之国也髙氏曰盖莱邑也七年公防齐侯伐莱此齐侯再伐公虽不与伐而乗危取之也昭八年传云大搜于红自根牟至于商卫】
　　八月
　　滕子卒【昭公也子文公嗣髙氏曰自隠七年书滕侯卒至此始书滕子】
　　九月
　　晋侯宋公卫侯郑伯曹伯防于扈【左传曰讨不睦也髙氏曰复谋齐也齐与诸侯不睦而鲁独事之故公不与防】
　　晋荀林父帅师伐陈【陈不来防即楚故也去年楚伐陈晋不能救今乃伐之不义甚矣】
　　辛酉晋侯黑臋卒于扈【成公也在位七年其子獳嗣是为景公】
　　冬
　　十月
　　癸酉卫侯郑卒【成公也在位三十五年其子速嗣是为穆公胡氏曰晋成公不葬鲁不防也卫成公不葬亦鲁不防也】
　　宋人围滕【左传曰因其丧也胡氏曰滕小国又方有丧所宜矜哀吊恤而用兵围之不仁甚矣】
　　楚子伐郑【髙氏曰楚子闻晋侯卒于扈以重兵来讨郑伯之贰于是郑复与楚平】晋郤缺帅师救郑【髙氏曰郑已与楚平矣救之无益也自是晋楚交伐郑】陈杀其大夫泄冶【泄公谷作泄○左传曰陈灵公与孔宁仪行父通于夏姬皆衷其衵服以戏于朝泄冶谏曰公卿宣淫民无效焉且闻不令君其纳之公曰吾能改矣公告二子二子请杀之公弗禁遂杀泄冶胡氏曰称国以杀者君与用事大臣同杀之也冶以谏杀身者也杀谏臣者必有亡国弑君之祸此为征舒弑君楚子灭陈之端】
　　【经书月四书日二大衍歴正月癸巳大庚子冬至二月癸亥小三月壬辰大四月壬戌小五月辛卯大六月辛酉小七月庚寅大八月庚申小经九月辛酉在此月九月己丑大十月己未小癸酉十五日十一月戊子大十二月戊午小长歴九月辛酉亦在八月癸酉十月十六日】
　　十年【壬戌定王八年○晋霸景公獳元年○蔡文十三○曹文十九○卫穆公速元年○郑襄六○陈灵十五弑○桓三十八○宋文十二○齐惠十卒○秦桓六○楚庄十五】
　　春
　　公如齐【公至是四朝齐矣】
　　公至自齐
　　齐人归我济西田【左传曰齐侯以我服故归济西之田杜氏曰元年以赂齐也不言来公如齐因受之澄按公在齐而齐以田归之非遣使来致也故不书来归胡氏曰宣公于齐顺其所欲既以女妻其臣又防伐莱又每嵗徃朝于齐廷惠公恱其顺事已而以所取济西田归之也髙氏曰元年书齐人取济西田盖鲁以济西之田赂齐而齐人取之也至是而归者公比年朝齐齐侯感公朝事之勤因其请而归之也夫鲁之分地先君受之于天子岂可失坠又况负簒逆之罪赂以免讨乎齐人取弑逆之赂以纵恶故其取其归皆谨书之然其它归田未有言我而此独曰我济西田者独此本鲁田也若哀八年归讙及郓阐定八年齐人归郓讙阴田皆鲁侵诸侯而得之非周公之本封也既本它国之田故不言我郓讙阴田特曰来归者夹谷之防孔子相焉责以礼义齐人自服而来归也它只书归者皆因请而得之尔】
　　夏
　　四月
　　丙辰日有食之
　　己巳齐侯元卒【惠公也在位十年其子无野嗣是为顷公】
　　齐崔氏出奔卫【左传曰崔杼有宠于惠公髙国畏其偪也公卒而逐之公羊传曰称崔氏讥世卿也张氏曰特书其氏见崔杼之宗彊于齐故势足以偪髙国今日虽逐之而尚能复归于齐如崔成之徒后日卒自遗灭宗之祸岂非族大势张而不知制节谨度卒至凶于家祸于国也欤孙氏曰东迁之后天子诸侯之大夫皆世书尹氏讥天子之大夫书崔氏讥诸侯之大夫髙氏曰隠三年书尹氏卒昭三十三年书尹氏立王子朝又三年书尹氏以王子朝奔楚自隠至昭二百年矣而尹氏世执国政故卒有子朝之难而专废立之权也此年书齐崔氏出奔卫至襄二十三年书齐崔杼弑其君光自宣至襄五十余年崔氏世为齐大夫故卒有弑君之祸也春秋之时尊莫如周彊莫如齐而世卿之祸如此尹氏崔氏圣人于世卿之中择其至彊而为害之深者以为戒也】公如齐【左传曰如齐奔丧杜氐曰公亲奔丧非礼也】
　　五月
　　公至自齐【胡氏曰春如齐朝夏复奔其丧若是虽不至可也而皆至者甚之也】癸巳陈夏徴舒弑其君平国【左传曰陈灵公与孔宁仪行父饮酒于夏氏公谓行父曰徴舒似汝对曰亦似君征舒病之公出自其廏射而杀之二子奔楚澄曰灵公在位十五年子午嗣是为成公成公不讨弑君父之贼则知灵公之恶播于国人而徴舒之罪国人所弗憝也胡氏曰祸莫大于拒谏而杀直臣忠莫显于身见杀而其言验泄冶所谓不惮斧钺尽言于其君者正谓灵公君臣通于夏征舒之家恐其及祸不忍坐视故昧死言之灵公不能纳又从而杀之卒以见弑而亡其国书以验见弑之由也】
　　六月
　　宋师伐滕【左传曰滕人恃晋而不事宋宋师伐滕胡氏曰称师用众也邻有弑逆不能声罪致讨乃用大众以伐所当矜恤之小邦且滕不事已无乃已徳犹有所阙而滕何尤焉】公孙归父如齐【归父仲遂之子胡氏曰宣公深徳齐侯之能定其位故生则倾身以事之而不辞屈辱没则亲徃奔丧而使贵卿防其葬】
　　齐惠公
　　晋人宋人卫人曹人伐郑【左传曰郑及楚平诸侯之师伐郑取成而还胡氏曰郑居大国之间从于彊令岂其罪乎不能以徳抚而争之以力庸何愈于楚襄陵许氏曰自晋灵以来成景相继力争陈郑而无以服楚髙氏曰是时陈有弑君之乱曾是不图而从事于郑张氏曰舍乱臣贼子之大恶而轻动干戈以讨迫于彊令无所适从之小国】
　　秋
　　天王使王季子来聘【公羊传曰王季子者王之母弟也左传曰刘康公来报聘杜氏曰康公即王季子其后食邑于刘澄曰王之子以王子为氏季其字也天子四命之大夫称氏称字如南季氏也以王子为氏者称王子季则不成辞故曰王季子报聘者报九年夏仲孙蔑之聘也张氏曰宣公事周简慢极矣仅遣一介而重臣继来胡氏曰宣公至是享国十年不朝于周而比年朝齐不奔王丧而奔齐侯丧不遣贵卿防匡王葬而使归父防齐之葬纵未举法勿聘焉犹可也而使王季子来王灵益不振矣襄陵许氏曰自是王灵益亡王聘益轻春秋不复録矣】公孙归父帅师伐邾取绎【绎公作蘱○杜氏曰绎邾邑鲁国邹县北有绎山张氏曰诗保有鳬绎邾文公迁于绎皆此今在袭庆府邹县为邾鲁二国之境髙氏曰自文公时邾鲁有隙宣公簒立而邾子首朝之自是絶迹鲁廷者又十年故归父帅师以讨其罪然以贵卿为将举大众而征伐不施于乱臣贼子而陵弱侵小近在附庸之国是为盗也】
　　大水
　　季孙行父如齐【始聘嗣君也】
　　冬
　　公孙归父如齐【左传曰伐邾故也高氏曰以伐邾故恐齐人以为讨遂谋伐莒焉甚矣鲁之惧齐也二岁之间而公与大夫如齐者五胡氏曰齐侯嗣立宣公亲徃奔其父丧又使贵卿防葬矣若待逾年然后脩聘未晚也而季孙行父亟行归父继徃宣公君臣不知为国以礼而谓以妄恱之可以免讨也归父贪于取绎畏齐而徃盖理曲则气必馁能无畏乎】
　　齐侯使国佐来聘【高氏曰嗣子逾年即位始称君未逾年称子故葵丘之防称宋子盖齐桓方倡大义以尊中国诸侯之从者唯恐后故宋公虽在丧而来与防亦不深责以其不获已而趋急务尔鲁之于齐与国也聘虽后时亦何害耶惠公之卒葬之既速又未逾年而以君命遽遣使来聘焉议伐莒也当凶衅而行吉礼忘哀思而结欢好书曰齐侯着其恶也】
　　饥【张氏曰王政以民食为重故积贮天下之大命也前此百有余年水旱螟螽之灾多矣不以饥书今大水之后特书饥者着宣公烦于事外国用无节上下用竭故一遇水旱遂致乏食尔】楚子伐郑【髙氏曰是夏郑因晋同三国见伐而复弃楚故楚子又伐郑据左氏载晋士防救郑及诸侯伐郑而春秋削之者责晋虽得郑而不能有之也】
　　【经书月三书日三大衍歴正月丁亥大乙巳冬至二月丁巳小三月丙戌大四月丙辰大日食己巳十四日五月丙戌小癸巳八日六月乙卯大七月乙酉小八月甲寅大九月甲申小十月癸丑大十一月癸未小十二月壬子大长歴是年闰五月癸巳五月九日】
　　十有一年【癸亥定王九年○晋霸景二○蔡文十四○曹文二十○卫穆二○郑襄七○陈成公午元年○杞桓三十九○宋文十三○齐顷公无野元年○秦桓七○楚庄十六】
　　春
　　王正月
　　夏
　　楚子陈侯郑伯盟于辰陵【辰谷作夷○左传曰楚子伐郑及栎子良曰晋楚不务徳而兵争与其来者可也晋楚无信我焉得有信乃从楚盟于辰陵陈郑服也杜氏曰辰陵陈地颖川长平县东南有辰亭张氏曰今陈州西华县楚庄于是合二国为盟而欲讨陈夏徴舒也春秋以晋齐二大国方见用兵于莒狄而不能讨独楚合诸侯以讨之所以楚子书爵于陈侯郑伯之上与之也】
　　公孙归父防齐人伐莒【张氏曰莒恃晋而不事齐鲁事齐故从齐而伐之兵不讨乱而附彊陵弱着齐鲁之罪也】
　　秋
　　晋侯防狄于欑函【欑才端切函音咸○左传曰晋郤成子求成于众狄众狄疾赤狄之役遂服于晋防于欑函众狄服也杜氏曰欑函狄地澄曰楚方倡义于天下而晋孜孜于羣狄至徃防焉晋卑甚矣髙氏曰是时晋失诸侯陈郑诸国皆弃晋而从楚于是狄在欑函而晋侯亲徃防之夫中国诸侯所恃者晋尔齐方伐莒晋方防狄而使楚人为霸者之事此反道也】
　　冬
　　十月
　　楚人杀夏徴舒【左传曰楚子为陈乱故伐陈谓陈人无动将讨于少西氏遂入陈执夏徴舒轘诸栗门髙氏曰弑君之贼固人人可得而杀之岂有所抉择于其间哉然徴舒弑君今已逾年国人不能讨天子方伯不能诛反致楚人执大义而杀之楚荆蛮尚知弑君之当杀则中国如之何不能杀之耶圣人书此伤中国之不自正也】
　　丁亥楚子入陈纳公孙宁仪行父于陈【宁公作甯○左传曰陈侯在晋因县陈申叔时曰夏徴舒弑其君其罪大矣讨而戮之君之义也诸侯之从也曰讨有罪也今县陈贪其富也以讨召诸侯而以贪归之无乃不可乎王曰善哉乃复封陈乡取一人焉以归谓之夏州髙氏曰是时陈侯在晋故楚子不动干戈自入于陈然则人君可轻出乎吕氏曰楚人杀陈夏徴舒讨贼之辞且众同欲也故曰楚人入陈非众志也故曰楚子胡氏曰公孙宁仪行父从君于昏宣淫于朝诛杀谏臣使其君见弑盖致乱之臣也肆诸市朝与众同弃然后快于人心今乃诡辞奔楚托于讨贼复雠以自脱其罪而楚庄亦不能察又使陈人用之可乎为楚庄着宜奈何潴徴舒之宫封泄冶之墓尸孔宁仪行父于朝谋于陈众定其君而去其庶几乎】
　　【经书月二书日一大衍歴正月壬午小庚戌冬至闰月辛亥大二月辛巳小旦日大寒三月庚戌大四月庚辰小五月己酉大六月己卯小七月戊申大八月戊寅大九月戊申小十月丁丑大丁亥十一日十一月丁未小十二月丙子大】
　　十有二年【甲子定王十年○晋霸景三○蔡文十五○曹文二十一○卫穆三○郑襄八○陈成二○杞桓四十○宋文十四○齐顷二○秦桓八○楚庄十七】
　　春
　　葬陈灵公【贼讨国复二十二月而后得葬】
　　楚子围郑【左传曰郑既受盟于辰陵又徼事于晋楚围郑克之入自皇门至于逵路郑伯肉袒牵羊以逆退三十里而许之平潘尫入盟子良出质澄曰中国不能霸与国屈服于荆蛮郑伯礼之恭辞之善以媚恱于楚极矣至今使人恶之】
　　夏
　　六月
　　乙卯晋荀林父帅师及楚子战于邲晋师败绩【邲蒲必切○左传曰晋师救郑荀林父将中军先縠佐之士防将上军郤克佐之赵朔将下军栾书佐之及河闻郑既及楚平桓子欲还曰无及于郑而勦民焉用之随武子曰善防闻用师观衅而动见可而进知难而退军之善政也彘子曰不可晋所以霸师武臣力也今失诸侯不可谓力有敌而不从不可谓武由我失霸不如死以中军佐济楚子北师次于郔将饮马于河而归闻晋师既济王欲还嬖人伍参欲战言于王曰晋之从政者新未能行令其佐先縠刚愎不仁未肯用命其三帅者专行不获听而无上众谁适从此行也晋师必败且君而逃臣若社稷何王病之次于管以待之楚少宰如晋师曰寡君此行也将郑是训定岂敢求罪于晋二三子无淹久随季对曰昔平王命我先君文侯曰与郑夹辅周室毋废王命今郑不率寡君使羣臣问诸郑岂敢辱候人彘子以为谄使赵括从而更之曰行人失辞寡君使羣臣迁大国之迹于郑曰无避敌羣臣无所逃命楚子又使求成于晋晋人许之盟有日矣楚许伯御乐伯摄叔为右以致晋师晋魏锜求公族未得而怒欲败晋师请致师弗许请使许之遂徃请战而还赵旃求卿未得且怒于失楚之致师者请挑战弗许请召盟许之与魏锜皆命而徃晋人惧二子之怒楚师也使以軘车逆之潘党望其尘使骋而告曰晋师至矣楚人亦惧王之入晋军也遂出阵孙叔曰进之宁我薄人无人薄我遂疾进师车驰卒奔乗晋军桓子不知所为鼓于军中曰先济者有赏中军下军争舟舟中之指可掬也晋师右移上军未动工尹齐将右拒卒以逐下军潘党率游阙四十乗从唐侯为左拒以从上军随季曰楚师方壮若萃于我吾师必尽不如收而去之分谤生民不亦可乎殿其卒而退不败楚熊负羁囚知防知庄子以其族反之厨武子御下军之士多从之射连尹襄老获之载其尸射公子谷臣囚之以二者还及昏楚师军于邲晋之余师不能军宵济亦终夜有声楚重至于邲遂次于衡雍祀于河作先君宫告成事而还杜氏曰邲郑地张氏曰地谱郑州城下管城县有邲城在县南晋不能讨陈乱已失三纲军政之本乃欲恃力以争郑不知楚庄既讨陈乱则师出有名而所以施于郑者又进退得宜勇怯中节林父上不能辅君讨乱以行主圣之大义而此行本为救郑而郑已服楚士縠之徒恃彊专制故林父虽知楚之不可敌而不能止诸帅之从楚师此春秋特以林父主此战着其败师之罪也】
　　秋
　　七月
　　冬
　　十有二月
　　戊寅楚子灭萧【左传曰楚子伐萧宋华椒以蔡人救萧萧人囚熊相宜僚及公子丙王曰勿杀吾退萧人杀之王怒遂围萧萧溃杜氏曰萧宋附庸国也髙氏曰楚既得陈郑又败晋师遂深入中国慿陵诸夏灭人之国】
　　晋人宋人卫人曹人同盟于清丘【杜氏曰清丘卫地张氏曰地谱今濮州临濮县东南有清丘髙氏曰晋为楚所败故诸侯惧而为此盟既又不旋踵而皆背之澄按春秋之例防盟战伐有君在则虽国卿亦降称人其特出姓名者着其罪也此盟虽无君在然盟者霸主及国君之事也今皆以大夫行之故虽无君臣亦降称人】
　　宋师伐陈【左传曰宋为盟故伐陈杜氏曰陈贰于楚故髙氏曰陈有弑逆之事宋不能讨而楚能讨之宋以楚子灭萧且为清丘之盟故请于晋以伐陈以讨其道楚师之罪】
　　卫人救陈【髙氏曰书卫救陈者所以罪宋也然卫方盟于清丘而反救陈救虽义事而有背盟之恶】
　　【经书月三书日二大衍歴正月丙午小丙辰冬至二月乙亥大三月乙巳小四月甲戌大五月甲辰小六月癸酉大七月癸卯小经六月乙卯在此月八月壬申大九月壬寅小十月辛未大十一月辛丑小十二月庚午大戊寅九日长歴是年闰五月乙卯六月十四日十一月己亥朔戊寅在十一月】
　　十有三年【乙丑定王十一年○晋霸景四○蔡文十六○曹文二十二○卫穆四○郑襄九○陈成三○杞桓四十一○宋文十五○齐顷三○秦桓九○楚庄十八】
　　春
　　齐师伐莒【莒公作卫○左传曰莒恃晋而不事齐故也澄曰齐以彊陵弱而伐莒且十一年之伐称齐人此称齐师者甚其动大众而伐小国也】
　　夏
　　楚子伐宋【左传曰以其救萧也胡氏曰楚灭萧将以胁宋诸侯惧而同盟为宋人计者恤民固本轻徭薄赋使民效死亲其上则可以待敌矣计不出此而急于伐陈攻楚与国非策也故楚有辞于伐】
　　秋
　　螽【为灾故书】
　　冬
　　晋杀其大夫先縠【左传曰赤狄伐晋及清先縠召之也晋人讨邲之败与清之师归罪于先縠而杀之尽灭其族髙氏曰邲之役三帅皆欲还先縠固请战遂及于败至是以为讨然释赵旃魏锜不讨而独诛先縠为政不平杀者不受治矣又族灭之恶之甚也张氏曰越椒将攻王而楚庄尚思子文之治楚而复克黄之所先縠先轸之孙而灭其族盖晋之徳刑皆不足以敌楚矣经书月无书日无大衍歴正月庚子大辛酉冬至二月庚子小三月己亥大四月己巳小五月戊戌大六月戊辰小七月丁酉大八月丁卯小九月丙申大闰月丙寅小十月乙未大十一月乙丑小十二月甲午大】
　　十有四年【丙寅定王十二年○晋霸景五○蔡文十七○曹文二十三卒○卫穆五○郑襄十○陈成四○杞桓四十二○宋文十六○齐顷四○秦桓十○楚庄十九】
　　春
　　卫杀其大夫孔达【左传曰清丘之盟晋以卫之救陈也讨焉使人弗去曰罪无所归将加而师孔达曰苟利社稷请以我説罪我之由我则为政而亢大国之讨将以谁任我则死之缢而死卫人以说于晋而免遂告于诸侯曰寡君有不令之臣达搆我敝邑于大国既伏其罪矣敢告卫人以为成劳复室其子使复其位髙氏曰晋既讨邲之败而杀先縠矣以卫背清丘之盟而救陈也讨焉孔达自知不可免乃缢而死卫人因以説于晋故称国以杀】
　　夏
　　五月
　　壬申曹伯夀卒【文公也在位三十三年子卢嗣是为宣公】
　　晋侯伐郑【左传曰为邲故也告于诸侯搜焉而还中行桓子之谋也曰示之以整使谋而来郑人惧使子张代子良于楚郑伯如楚谋晋髙氏曰晋救郑而败于邲郑遂即楚夫郑背徳忘恩讨之正也然自文公没襄公仅能脩先君之业灵公幼而赵盾为政其殆庶几矣成景之世文公之泽寝微干戈日寻积而至于蜀之盟而诸侯尽属楚矣岂特失郑而已乎】
　　秋
　　九月
　　楚子围宋【左传曰楚子使申舟聘于齐及宋宋人止之华元曰过我而不假道鄙我也鄙我亡也杀其使必伐我伐我亦亡也亡一也乃杀之楚子围宋澄曰宋前以救萧而见伐今又以杀楚使而受围楚之荐食上国宋之挑衅彊隣俱可罪也】
　　葬曹文公
　　冬
　　公孙归父防齐侯于谷【髙氏曰齐侯在谷而归父徃聘焉故不书于齐盖谋于齐侯而平楚宋也齐人始疑张氏曰鲁素事齐而宣公之立公子遂主之故其父子常亲于齐而齐亦不复计等列之不班从而与之防也王氏曰遂以不正而立宣公公以不正而任其子归父此年防齐侯明年防楚子见公与之深也诸侯失政自宣公始大夫专政自归父始石氏曰文公以来大夫擅专盟防至是以为常矣】
　　【经书月二书日一大衍歴正月甲子小丙寅冬至二月癸巳大三月癸亥小四月壬辰大五月壬戌大壬申十一日六月壬辰小七月辛酉大八月辛卯小九月庚申小十月己丑大十一月己未大十二月己丑小长歴壬申五月十二日】
　　十有五年【丁卯定王十三年○晋霸景六○蔡文十八○曹宣公卢元年○卫穆六○郑襄十一○陈成五○杞桓四十三○宋文十七○齐顷五○秦桓十一○楚庄二十】
　　春
　　公孙归父防楚子于宋【左传曰孟献子言于公曰臣闻小国之免于大国也聘而献物于是有庭实旅百朝而献功于是有容貌采章嘉淑而有加货谋其不免也诛而荐贿则无及也今楚在宋君其图之公说襄陵许氏曰楚围宋之威振及鲁矣胡氏曰楚不假道于宋以启衅端而围之陵蔑中华甚矣诸侯纵不能畏简书防同恶存先代之后严兵固圉以为声援犹之可也乃以周公之裔千乗之国谋其不免至于荐贿不亦鄙乎比事以观则知中国盛衰之由矣】
　　夏
　　五月
　　宋人及楚人平【左传曰宋人使乐婴齐告急于晋晋侯欲救之伯宗曰不可古人有言曰虽鞭之长不及马腹天方授楚未可与争虽晋之彊能违天乎乃止楚师将去宋申犀稽首于王之马前曰毋畏知死而不敢废王命王弃言焉王不能答申叔时仆曰筑室反耕者宋必听命从之宋人惧使华元夜入楚师登子反之床起之曰寡君使元以病告曰敝邑易子而食析骸以爨虽然城下之盟有以国毙不能从也去我三十里惟命是听子反惧与之盟而告王退三十里宋及楚平华元为质杜氏谔曰御狄之道莫大乎完守备也今楚子自秋九月围宋至此歴三时宋固守以待晋之救非不完于所备也晋不能援救之宋傥不求平于楚则若社稷何若邦众何由是不得已及楚平澄曰平者两国之大夫也然此权非可自大夫出故二国之卿皆降称人与清丘之盟同例】公至自防
　　六月
　　癸卯晋师灭赤狄潞氏以潞子婴儿归【左传曰潞子婴儿之夫人晋景公之姊也酆舒为政而杀之又伤潞子之目晋荀林父败狄于曲梁灭潞张氏曰潞氏今潞州潞城县杜氏曰潞氏赤狄之别族国故称氏子爵也王氏笺义曰东迁之后狄以寖盛诸侯不能制乃与之防盟交聘虽云进之以渐盖亦患之之甚也赤狄近于晋并为晋患比数侵齐夺黎氏地疆土益广晋侯因酆舒之罪命桓子伐而灭之陈氏折衷曰称潞子盖灭国以其君归皆称爵如齐人灭子奔黄楚人灭顿以顿子牂归楚人灭胡以胡子豹归第言奔者不名之以归者名之髙氏曰是时楚肆其彊围宋逾年晋不能救而反灭狄利其土地亦怠于忧中国矣】
　　秦人伐晋【左传曰秦桓公伐晋次于辅氏魏颗败秦师髙氏曰自二年秦师伐晋晋不报秦今十四年矣此复来伐者乗晋兵远事狄土而阚其虚也】
　　王札子杀毛伯召伯【左传曰王孙苏与召氏毛氏争政使王子捷杀召戴伯及毛伯卫卒立召襄孙氏曰王札子文误倒尔杜氏谔曰桓襄之前列国诸侯交相战伐列国不禀王命也至此而臣有相杀者内之卿士不奉王命也】
　　秋
　　螽【张氏曰按自六年至今三遇螽灾而水旱未与焉此宣公不脩徳节用爱人之所感也】仲孙蔑防齐髙固于无娄【无公作牟○杜氏曰无娄杞邑张氏曰大夫相防盖始于此髙氏曰齐侯在谷则公孙归父防之齐卿在无娄则仲孙蔑防之盖公主齐久矣幸晋楚之争而不我及也忽焉而平楚宋俾归父请于齐侯齐侯则疑我之从楚也蔑于是防焉以脩旧好】
　　初税亩【公羊传曰初始也税亩者履亩而税也谷梁传曰古者三百步为里名曰井田井九百亩籍而不税杜氏曰公田之法十取其一今又履其余亩复十收其一遂以为常故曰初】
　　冬
　　蝝生【蝝恱全切又去声○髙邮孙氏曰蝝者螽之子也春秋之秋夏时之夏春秋之冬夏时之秋也螽为灾于夏而蝝生于秋一嵗而再为灾故志之】
　　饥【胡氏曰春秋饥嵗多矣书于经者三而宣公有其二张氏曰宣两书饥一在大水之后一在螽蝝之后甚言国无蓄积而民无以生也】
　　【经书月二书日一大衍歴正月戊午大辛未冬至二月戊子小三月丁巳大四月丁亥小五月丙辰大六月丙戌小癸夘十八日七月乙卯大八月乙酉大九月乙酉小十月甲申大十一月甲寅小十二月癸未大长歴是年闰十一月癸卯六月十九日】
　　十有六年【戊辰定王十四年○晋霸景七○蔡文十九○曹宣二○卫穆七○郑襄十二○陈成六○桓四十四○宋文十八○齐顷六○秦桓十二○楚庄二十一】
　　春
　　王正月
　　晋人灭赤狄甲氏及留吁【左传曰晋士防帅师灭赤狄甲氏及留吁铎辰杜氏曰甲氏留吁赤狄之族晋既灭潞氏今又并尽其余党髙氏曰书及所以别言二氏也胡氏曰甲氏潞之余裔留吁其残邑也要荒之外王者所并生不使侵轶则止矣必欲尽殄灭之无遗类岂仁人之心王者之事乎】
　　夏
　　成周宣榭火【榭公作谢火公谷作灾○公羊传曰成周者东周也左传曰人火之也杜氏曰成周洛阳宣榭讲武屋尔雅曰无室曰榭谓屋歇前澄曰公羊以宣榭为宣宫之榭谷梁以为乐器所藏何休以为宣王之庙至此不毁者有中兴之功啖氏曰按宣王之庙久已毁矣纵失礼不毁止当在王城不当在成周也李氏尧俞曰庙不应有榭榭不应藏乐榭者讲武之所宣者其宣王之所为乎至是歴十二世王业日壊求其如宣之盛既不可得而见而王之迹又煨烬盖痛之也高氏曰国语曰先王之为台榭也台不过望氛气榭不过讲军实宣王中兴南征荆舒北伐玁狁内修政以复文武之竟土今周复衰平惠以降皆庸暗龌龊无能兴者孟子曰夫明堂者王者之堂也王欲行王政则勿毁之矣况我宣王中兴讲武之座屋子孙衰微不能振旧而反为火所焚乎】
　　秋
　　郯伯姬来归【左传曰出也髙氏曰不能事舅姑为夫所出见弃而归也吕氏曰妇人既嫁而出人道之大者故书之】
　　冬
　　大有年【谷梁传曰五谷大熟为大有年澄谓宣公在位十六年天灾饥馑荐臻咎徴常多今忽大有年记异也】
　　【经书月一书日无大衍歴正月癸丑小丁丑冬至二月壬午大三月壬子小四月辛巳大五月辛亥小六月庚辰大戊申小满闰月庚戌小七月己卯大旦日夏至八月己酉小九月戊寅大十月戊申小十一月丁丑大十二月丁未大】
　　十有七年【己巳定王十五年○晋霸景八○蔡文二十卒○曹宣三○卫穆八○郑襄十三○陈成七○杞桓四十五○宋文十九○齐顷七○秦桓十三○楚庄二十二】
　　春
　　王正月
　　庚子许男锡我卒【许昭公也在位三十年其子甯立是为灵公】
　　丁未蔡侯申卒【蔡文公也在位二十年其子固立是为景公】
　　夏
　　许昭公
　　葬蔡文公【胡氏曰日卒书名赴得礼也不月其畧在内宣公不知礼义邦交之实送终独厚于齐而利害不切于身者皆薄其礼大则君亲次则盟主又其次若秦若卫若滕虽赴告而不防葬考春秋之备书而宣公失事上交隣之礼见矣】
　　六月
　　癸卯日有食之
　　己未公防晋侯卫侯曹伯邾子同盟于断道【断音短○左传曰晋侯使郤克徴防于齐齐顷公帷妇人使观之郤子登妇人笑于房献子怒出而曰所不此报无能涉河齐侯使髙固晏弱蔡朝南郭偃防及敛盂髙固逃归盟于卷楚辞齐人晋人执晏弱于野王执蔡朝于原执南郭偃于温晋师还杜氏曰断道晋地张氏曰此盖郤克怒齐假同盟之礼约诸侯共伐齐也】
　　秋
　　公至自防
　　冬
　　十有一月
　　壬午公弟叔肸卒【肸许乙切○曰公弟者以属书未命为大夫故不以公子为氏肸之生虽未为卿而于其死也宣公宠爱之故赐之族使其子孙世世为卿如季友仲遂经书月三书日五大衍歴正月丁丑小壬午冬至庚子二十四日二月丙午大二月丁未经有日无月三月丙子小四月乙巳大五月乙亥小六月甲辰大己未十六日经书六月癸卯日食程氏公说曰大衍歴食当在五月乙亥朔食黄道胃十三度少七月甲戌小八月癸卯大九月癸酉小十月壬寅大十一月壬申小壬午十一日十二月辛丑大长歴庚子正月二十六日丁未二月四日己未六月十七日壬午十一月十三日】
　　十有八年【庚午定王十六年○晋霸景九○蔡景公固元年○曹宣四○卫穆九○郑襄十四○陈成八○杞桓四十六○宋文二十○齐顷八○秦桓十四○楚庄二十三卒】
　　春
　　晋侯卫世子臧伐齐【左传曰晋侯卫世子臧伐齐至于阳谷齐侯防晋侯盟于缯以公子疆为质于晋晋师还蔡朝南郭偃逃归髙氏曰晋卫先伐齐故齐人求成以缓诸侯之师】公伐杞【髙氏曰杞自文十六年来朝而不复至故伐之已不脩徳而欲人之朝已亦不思之甚矣】
　　夏
　　四月
　　秋
　　七月
　　邾人戕鄫子于鄫【左传曰凡自虐其君曰弑自外曰戕杜氏曰弑戕皆杀也弑者积微而起所以相测量非一朝一夕戕者卒暴之名陆氏希声曰弑非其君曰戕范氏曰于鄫恶其臣子不能距难孙氏曰僖十九年邾人执鄫子用之天子不能诛故此肆然复戕鄫子于鄫也胡氏曰邾人盖甞执鄫子用之则不共戴天之世雠也既不能复又使邾人得造其国都而戕杀其君曰于鄫者所以深责鄫之臣子也】
　　甲戌楚子旅卒【旅谷作吕○楚庄王也在位二十三年子共王审嗣高氏曰前此不书楚子之卒者以外之也此书之者以楚入为中国之害甚于前日中国不能自正乃与楚人相为朝聘相与盟誓相通问好故自此详卒也】
　　公孙归父如晋【左传曰公孙归父以襄仲之立公也有宠欲去三桓以张公室与公谋而聘于晋欲以晋人去之髙氏曰公自簒立以来所以事齐谄矣晚覩齐之不竞于晋则翻然事晋而弃齐如遗迹焉甚哉利之使人轻合易絶也传载公之欲谋伐齐至成二年而有鞌之役盖归父此行实为始谋亦以三桓专命欲假晋以去之故也胡氏曰宣公刻意事齐易世犹未怠也及顷公不能谨礼怒晋鲁上卿而郤克当国决策讨之晋方强盛齐少懦矣于是背齐而事晋其于邦交以利为向背者也况欲以晋人去三桓夫轻于背大国易于谋大家而不知其本末未有能成而无悔者也】
　　冬
　　十月
　　壬戌公薨于路寝【正其终也】
　　归父还自晋至笙遂奔齐【笙公作柽○左传曰公薨季文子言于朝曰使我杀适立庶以失大援者仲也夫臧宣叔怒曰当其时不能治后之人何罪予欲去之许请去之遂逐东门氏子家还及笙坛帷复命于介既复命袒括髪即位哭三踊而出遂奔齐髙氏曰夫先君未殡而逐其臣是死其君而忘其父也归父既毕使事尽哀而奔是知死亡之不免而能不失度于颠沛造次之时异乎它大夫之奔矣虽然人臣之正受命而出虽君薨犹当致命于殡前若其有罪待命于新君可也今归父还未及鲁境遽即奔齐则有恶于新君矣故书遂书奔以着其逃刑之罪经书月二书日二大衍歴正月辛未小丁亥冬至二月庚子大三月庚午小四月己亥大五月己巳大六月己亥小七月戊辰大甲戌七日八月戊戌小九月丁卯大十月丁酉小壬戌二十六日十一月丙寅大十二月丙申小长歴甲戌七月八日壬戌十月二十八日】






　　春秋纂言卷七
<经部,春秋类,春秋纂言>
　　钦定四库全书
　　春秋纂言卷八　　　　　　元　吴澄　撰
　　成公【名黒肱宣公之子母穆姜在位十八年夫人齐姜】
　　元年【辛未定王十七年○晋霸景十年○蔡景二年○曹宣五年○卫穆十年○郑襄十五年○陈成九年○杞桓四十七年○宋文二十一年○齐顷九年○秦桓十五年○楚共王审元年】
　　春
　　王正月
　　公即位
　　二月
　　辛酉我君宣公
　　无氷【孙氏曰周之二月夏之十二月无氷冬温也】
　　三月
　　作丘甲【左传曰为齐难故澄按班氏食货志误以司马法采地供王之赋为一成正赋之数马氏郑氏周礼注因之至于今诸儒承其误唯公羊何注论语包注不与班氏同今因近世傅氏所考一正诸儒之误以合于何包之説一成方十里凡百井四井为邑四邑为丘四丘为甸一甸六十四井也每井八夫则六十四井该五百一十二夫此五卒为一旅之众于五百夫之中内三百七十五人为兵车五乘甲士十五人步卒三百六十人又一百一十五夫为重车五乗此一甸六十四井之赋余二丘有四井不赋周井田出军赋之制如此盖一成之内唯一甸出甲今鲁益兵虽不成甸其甸外之二丘计二百五十六夫亦皆为兵则一成之赋又増兵车二乗重车二乘也而一成共赋兵车七乘重车七乗为兵者共七百人矣】
　　夏
　　臧孙许及晋侯盟于赤棘【左传曰闻齐将出楚师杜氏曰与晋盟惧齐楚赤棘晋地胡氏曰初宣公谋以晋人去三桓归父为是见逐而奔齐矣今季孙当国恨齐人之立宣公纳归父又惧晋侯之或见讨也故往结此盟为齐难既作丘甲矣闻将出楚师又逺与晋寻盟岂固本保邦之道乎】
　　秋
　　王师败绩于茅戎【茅公谷作贸○左传曰晋侯使瑕嘉平戎干王单襄公如晋拜成刘康公徼戎将遂伐之叔服曰背盟而欺大国此必败不听遂伐茅戎败绩于徐吾氏刘氏曰茅戎戎之别也胡氏曰桓王伐郑兵败身伤而经不书败存君臣之义也刘康公徼戎伐之败绩于徐吾氏而经不书战辨内外之分也经虽以尊君父辨内外为义而君父所以尊内外所以别则有道矣桓王不以讨贼兴师而急于伐郑康公不以惇信持国而轻于徼戎是失所以君天下御外侮之道也】
　　冬
　　十月
　　【经书月四书日一大衍厯正月乙丑大壬辰冬至二月乙未小辛酉二十七日癸亥大寒三月甲子大癸巳雨水闰月甲午小四月癸亥大旦日春分五月癸巳小六月壬戌大七月壬辰大八月壬戌小九月辛夘大十月辛酉小十一月庚寅大十二月庚申小长厯闰同辛酉二月二十九日】
　　二年【壬申定王十八年○晋霸景十一○蔡景三○曹宣六○卫穆十一卒○郑襄十六○陈成十○杞桓四十八○宋文二十二卒○齐顷十○秦桓十六○楚共二】
　　春
　　齐侯伐我北鄙【左传曰臧宣叔令修赋缮完具守备曰齐楚结好我新与晋盟晋楚争盟齐师必至虽晋人伐齐楚必救之是齐楚同我也知难而有备乃可以逞齐侯伐我北鄙围龙顷公之嬖人卢蒲就魁门焉龙人囚之齐侯曰勿杀吾与而盟无入而封弗聴杀而防诸城上齐侯亲鼓士陵城三日取龙遂南侵及巢丘髙氏曰鲁絶齐而与晋盟齐遂即楚而伐我也胡氏曰初鲁事齐甚谨虽易世而聘防不絶也及与晋侯盟于防道而怨隙成再盟于赤棘而后伐吾北鄙】
　　夏
　　四月
　　丙戌卫孙良夫帅师及齐师战于新筑衞师败绩【左传曰卫侯使孙良夫石稷相向禽将侵齐与齐师遇石子欲还孙子曰不可以师伐人遇其师而还将谓君何若知不能则如无出今既遇矣不如战也战于新筑石成子曰师败矣子不少须众惧尽予丧师徒何以复命曰子国卿也陨子辱矣齐师次于鞠居新筑人仲叔于奚救孙桓子桓子是以免杜氏曰新筑卫地高氏曰卫将侵齐齐自伐鲁还相遇于新筑石稷欲避之孙子不可遂与之战以至于败】
　　六月
　　癸酉季孙行父臧孙许叔孙侨如公孙婴齐帅师防晋却克卫孙良夫曹公子首及齐侯战于鞌齐师败绩【首公谷作手○左传曰孙桓子还于新筑不入遂如晋乞师臧宣叔亦如晋乞师皆主却献子晋侯许之七百乘却子曰此城濮之赋有先君之明与先大夫之肃故捷克于先大夫无能为役请八百乘许之却克将中军士燮将上军栾书将下军韩厥为司马以救鲁卫臧宣叔逆晋师且道之季文子帅师防之师从齐师于莘至于靡笄之下齐侯使请战曰子以君师辱于敝邑不腆敝赋诘朝请见对曰晋与鲁卫兄弟也来告曰大国朝夕释憾于敝邑之地寡君不忍使羣臣请于大国无令舆师淹于君地能进不能退君无所辱命齐侯曰大夫之许寡人之愿也若其不许亦将见也齐高固入晋师桀石以投人禽之而乘其车系桑本焉以徇齐垒曰欲勇者贾余余勇师陈于鞌邴夏御齐侯逢丑父为右晋解张御郤克郑丘缓为右齐侯曰余姑翦灭此而后朝食不介马而驰之郤克伤于矢流血及屦未絶鼓音曰余病矣张侯曰师之耳目在吾旗鼓进退从之此车一人殿之可以集事若之何其以病败君之大事也擐甲执兵固即死也病未及死吾子勉之左并辔右援枹而鼓马逸不能止师从之齐师败绩逐之三周华不注韩厥从齐侯逢丑父与公易位将及华泉骖絓于木而止韩厥执絷马前奉觞加璧以进曰寡君使羣臣为鲁卫请曰无令舆师陷入君地下臣不幸属当戎行无所逃隠且惧奔避而黍两君臣辱戎士敢告不敏摄官承乏丑父使公下如华泉取饮郑周父御佐车宛茷为右载齐侯以免杜氏曰鞌齐地胡氏曰大国三军次国二军鲁虽大国而四卿共将是四军也上卿行父与侨如婴齐各帅一军防战而臧孙许如晋乞师又逆晋师为之道本不将兵特往来晋鲁两军之间与谋议尔将称元帅畧其副属辞之体也而四卿皆书者岂特为详内录哉赵氏曰首称公子即三命之卿但以国小不能自崇树其大夫请命于王者少尔唯此与昭二十年公孙防凡二人尔齐氏曰鞌之战齐有必胜之气晋有不敌之势而齐以骄轻取败晋以必死致胜董氏繁露曰齐顷公桓公之孙霸主之余业即位九年未尝一与防同之事有怒鲁卫之志伐鲁入其北郊伐衞败之新筑大国往聘慢而弗敬晋鲁俱怒内悉其众外得衞曹四国相辅大困之于鞌获齐顷公斮逢丑父大辱身几亡国为天下笑】
　　秋
　　七月
　　齐侯使国佐如师
　　己酉及国佐盟于袁娄【袁公作爰○左传曰晋师从齐师入自丘舆击马陉齐侯使賔媚人赂以纪甗玉磬与地賔媚人致赂晋人不可曰必以萧同叔子为质而使齐之封内尽东其亩曰子以君师辱于敝邑畏君之震师徒挠败吾子惠徼齐国之福不泯其社稷唯是先君之敝器土地不敢爱子又不许请收合余烬背城借一敝邑之幸亦云从也况其不幸敢不唯命是听鲁卫谏曰齐疾我矣其死亡者皆亲昵也子若不许雠我必甚唯子则又何求子得其国宝我亦得地而纾于难其荣多矣齐晋亦唯天所授岂必晋晋人许之对曰羣臣帅赋舆以为鲁卫请苟有以借口而复于寡君君之惠也敢不唯命是听晋师及齐国佐盟于袁娄公羊传曰曷为不盟于师却克眣鲁卫之使使为之请然后许之逮于袁娄而与之盟谷梁传曰鞌去齐三百里袁娄去齐五十里一战绵地五百里焚雍门之茨侵车东至海君子甚之张氏曰齐国治临淄去洛阳东千八百里县西有袁娄高氏曰齐侯至于乞盟辱亦甚矣国佐受成命于君而可否在晋之大夫又非服晋也直畏晋彊赂晋而请盟尔故不曰来盟而曰齐侯使如师师在齐境故书如不与之盟于师进逮袁娄而后盟见四国之师乘胜而逼之胡氏曰荆楚暴横凭陵诸夏齐桓公仗义致讨而楚人帖服其书来盟于师者楚人自服而来盟也盟于召陵者桓公退舎礼与之盟也若夫袁娄则异于是齐未若楚之暴而诸大夫含愤积怒欲雪一笑之耻至于杀人盈野非有击彊扶弱之心国佐如师特以赂免非服之也澄曰楚服齐桓之义故使屈完来受盟于师其盟已前定也故彼书来盟桓公又退一舎而与之盟于召陵齐有礼矣齐师既败于鞌使国佐来纳赂以求成许不许在晋却克其盟未前定也故此但书如师晋之义既不足以服齐之心故国佐径去四国进师追及国佐近逼齐都而后与之盟于袁娄此晋之无义而又无礼也】
　　八月
　　壬午宋公鲍卒【文公也在位二十二年子固嗣是为共公】
　　庚寅卫侯速卒【穆公也在位十一年子臧嗣是为定公】
　　取汶阳田【公羊传曰鞌之赂也左传曰使齐人归我汶阳之田杜氏曰晋使齐还鲁故书取不以好得故不言归孙氏曰汶阳之田鲁地也齐人侵之今复取之不言取之齐者明本非齐地杜氏谔曰宣十年济西田言归此言取者彼公如齐之后而齐曰归之故以齐归起文今因晋卫之力伐而后取之故以鲁取为文非齐实欲归之矣】
　　冬
　　楚师郑师侵卫【左传曰宣公使求好于楚庄王卒宣公薨不克作好公即位受盟于晋防晋伐齐卫人不行使于楚而亦受盟于晋从于伐齐故楚令尹子重为阳桥之役以救齐将起师子重曰君弱羣臣不如先大夫师众而后可乃悉师王卒尽行楚师侵卫遂侵我师于蜀高氏曰楚人以鲁卫受盟于晋而伐齐故令尹子重为阳桥之役以救齐而先与郑加兵于卫夫郑以中国从蛮荆而首伐卫丧是授戈与冦而攻其亲戚也】
　　十有一月
　　公防楚公子婴齐于蜀【左传曰楚侵及阳桥孟孙请往赂之以执斵执鍼织纴皆百人公衡为质以请盟楚人许平澄曰楚用令尹子重之谋以救齐为名而加兵于鲁卫先遣禆将帅重师及郑师侵卫而遂侵鲁主兵之婴齐入鲁境而驻师于蜀鲁惧遂从孟孙之谋纳赂请平楚既许平鲁而又约诸国防盟公先往防婴齐然后诸国之大夫皆至而盟于蜀也不没婴齐之氏名者欲见其挟众威鲁而以臣伉君也杜氏曰蜀鲁地泰山博县西南有蜀亭】
　　丙申公及楚人秦人宋人陈人卫人郑人齐人曹人邾人薛人鄫人盟于蜀【左传曰楚公子婴齐蔡侯许男秦右大夫说宋华元陈公孙寜卫孙良夫郑公子去疾及齐国之大夫澄曰楚人先诸国者公子婴齐为盟主也不书氏名者以有鲁君在防而同诸国大夫例降称人也婴齐于此盟降称人而前防称氏名者欲见楚人者即公子婴齐也齐叙郑下者以其命数卑于郑大夫也蔡许之君不书者以其为楚之车左车右降在臣列同于楚臣左氏谓之失位是也苏氏曰楚自城濮之败不竞于晋庄王虽入陈围郑及宋而未尝合诸侯及蜀之盟诸侯从之者十有一国晋不敢争然其盟十一国也诸侯实畏晋而窃与之盟其后四十二年晋赵武楚屈建合诸侯于宋然后晋楚之从得相交见又八年楚灵王求诸侯于晋晋人许之然后诸侯公然与楚盟尔】
　　【经书月五书日六大衍厯正月己丑大戊戌冬至二月己未小三月戊子大四月戊午小丙戌二十九日五月丁亥大六月丁巳小癸酉十七日七月丙戌大己酉二十四日八月丙辰小壬午二十七日九月乙酉大庚寅六日十月乙夘大十一月乙酉小丙申十二日十二月甲寅大长厯四月丙戌在五月朔癸酉六月十八日己酉七月二十五日壬午八月二十八日庚寅九月七日丙申十一月十四日】
　　三年【癸酉定王十九年○晋霸景十二○蔡景四○曹宣七○衞定公臧元年○郑襄十七○陈成十一○杞桓四十九○宋共公固元年○齐顷十一○秦桓十七○楚共三】
　　春
　　王正月
　　公防晋侯宋公衞侯曹伯伐郑【左传曰诸侯伐郑次于伯牛讨邲之役也遂东侵郑郑公子偃帅师御之使东鄙覆诸鄤败诸丘舆皇戌如楚献防髙氏曰去冬之役郑为楚导而宋鲁曹衞虽盟于蜀犹不敢背晋故罢盟而遂防晋伐郑焉于是郑公子偃帅师御之败晋游兵于丘舆使皇戌如楚献捷终郑襄公之身不复从晋矣胡氏曰郑附蛮荆扰中国则盟主有词于伐尔宋卫未葬称爵背殡越境以吉礼从金革之事也】
　　辛亥葬衞穆公【髙氏曰此见衞侯背殡出师不临先君之丧】
　　二月
　　公至自伐郑【虽未逾时伐郑无功亦危之而至也】
　　甲子新宫灾三日哭【公羊传曰新宫者宣公之宫也庙灾三日哭礼也谷梁传曰迫近不敢称諡恭也孙氏曰哀三年桓宫僖宫灾称諡此不称諡者亲庙也】
　　乙亥葬宋文公【胡氏曰按左传文公卒始厚葬益车马重器备君子谓华元乐举于是乎不臣考于经未有以验其厚也数其葬之月则信矣天子七月诸侯五月大夫三月士逾月以降杀迟速为礼之节不可乱也文公之卒国家安靖外无危难曷为越礼逾时逮乎七月而后克襄事哉高氏曰七月而葬天子之礼也以葬月考之知其僣礼】
　　夏
　　公如晋【左传曰拜汶阳之田也】
　　郑公子去疾帅师伐许【左传曰许恃楚而不事郑张氏曰晋方怒郑之不服其为国忧未有底止也乃怒许之不事已而使大夫动大众以伐之见其兴兵之不度德量力也】公至自晋【高氏曰公始毕三年之防不朝天王而朝晋故书至以讥之】
　　秋
　　叔孙侨如帅师围棘【公羊传曰棘者汶阳之不服邑也左传曰取汶阳之田棘不服故围之杜氏曰棘汶阳之邑在济北蛇丘张氏曰今宛州龚丘县是也赵氏曰凡内自围者皆叛邑胡氏曰复故地而民不听至命上将用大师环其邑而攻之盖鲁于是时初税亩作丘甲税役日重棘虽归故国所以不愿为之民也与】
　　大雩【义见前经】
　　晋却克卫孙良夫伐廧咎如【廧在良切公作将谷作墙咎古刀切○左传曰讨赤狄之余廧咎如溃高氏曰不系赤狄者非赤狄也杜氏曰晋灭赤狄其余民散入廧咎如故讨之】
　　冬
　　十有一月
　　晋侯使荀庚来聘【公朝晋故】
　　卫侯使孙良夫来聘【鞌之役故】
　　丙午及荀庚盟
　　丁未及孙良夫盟【孙氏曰二子来聘不能以信相亲反要公以盟】
　　郑伐许【郑下缺一字胡氏曰晋楚争郑郑两事焉及邲之战于是始专于事楚不通中华晋虽加兵终莫之听利在从晋则从于晋利在从楚则从于楚而不择义之可否为去就况又凭弱犯寡许亦事楚而郑反伐之一歳之中而再动干戈于邻国不亦甚乎】
　　【经书月三书日五大衍厯正月甲申小癸夘冬至辛亥二十八日二月癸丑大甲子十二日乙亥二十三日三月癸未小四月壬子大五月壬午小六月辛亥大七月辛巳小八月庚戌大九月庚辰小十月己酉大十一月己夘小丙午二十八日丁未二十九日闰月戊申大十二月戊寅大长厯辛亥正月三十日甲子二月十三日乙亥二十四日丙午十一月二十九日】
　　四年【甲戌定王二十年○晋霸景十三○蔡景五○曹宣八○卫定二○郑襄十八卒○陈成十二○杞桓五十○宋共二○齐顷十二○秦桓十八○楚共四】
　　春
　　宋公使华元来聘【左传曰通嗣君也澄曰宋共公新即位故晋卫宋三国相继来聘以三年春同防伐郑交结和好也】
　　三月
　　壬申郑伯坚卒【坚公作取○襄公也在位十八年子费嗣是为悼公】
　　杞伯来朝【左传曰归叔姬故也杜氏曰将出叔姬先修朝礼言其故】
　　夏
　　四月
　　甲寅臧孙许卒【此文仲之子宣叔也子纥嗣是为武仲】
　　公如晋【左传曰晋侯见公不敬季文子曰晋侯必不免张氏曰晋景公胜齐而骄也高氏曰公连歳如晋者以尝即楚故也】
　　葬郑襄公
　　秋
　　公至自晋【左传曰公欲求成于楚而叛晋季文子曰不可乃止】
　　冬
　　城郓【任公辅曰鲁西邑东郡廪丘东有郓城即西郓张氏曰后汉志属廪丘今济南府郓城县杜氏曰公欲叛晋故城而为备】
　　郑伯伐许【左传曰郑公孙申帅师疆许田许人败诸展陂郑伯伐许取鉏任冷敦之田程子曰称郑伯见其不复为丧以吉礼从戎也】
　　【经书月二书日二大衍厯正月丁未大戊申冬至二月丁丑小三月丙午大壬申二十七日四月丙子大五月丙午小经四月甲寅在此月六月乙亥大七月乙巳小八月甲戌大九月甲辰小十月癸酉大十一月癸夘小十二月壬申大长厯是年闰七月三月壬申在二月二十六日甲寅四月九日】
　　五年【乙亥定王二十二年崩○晋霸景十四○蔡景六○曹宣九○卫定三○郑悼公费元年○陈成十三○杞桓五十一○宋共三○齐顷十三○秦桓十九○楚共五】
　　春
　　王正月
　　杞叔姬来归【出而来归也此叔姬盖僖公之女文公之姊妹宣公之姑成公之祖姑也僖三十二年杞伯姬来求妇而僖公以叔姬归杞为伯姬之妇桓公之夫人僖三十一年至今四十四年叔姬年盖六十余矣被出而归杞桓公年亦七十余矣始出其夫人】
　　仲孙蔑如宋【报华元也】
　　夏
　　叔孙侨如防晋荀首于谷【首公作秀○左曰晋荀首如齐逆女故宣伯餫诸谷】
　　梁山崩【公羊传曰河上之山也梁山崩壅河三日不流外异而书者为天下记异也张氏曰梁山见诗韩奕篇同州韩城县有禹贡梁山胡氏曰梁山属韩国诗谓之韩奕者言奕然高大为韩国之镇也后为晋所灭而晋大夫韩氏以为邑高氏曰先王之制名山大川不以封梁山虽属于韩而非诸侯正受封之地故春秋书梁山崩而不系之国者为天下记异也是以不书晋夫国主山川岂特晋国当之哉】
　　秋
　　大水【高氏曰此亦非特鲁国之灾也皆当时人事之所召】
　　冬
　　十有一月
　　己酉天王崩【定王也在位二十一年子夷嗣是为简王不书葬者罪诸侯之不赴也】十有二月
　　己丑公防晋侯齐侯宋公卫侯郑伯曹伯邾子伯同盟于虫牢【左传曰许灵公愬郑伯于楚郑悼公如楚讼不胜楚人执皇戍及子国故郑伯归使公子偃请成于晋郑伯及晋赵同盟于垂棘同盟于虫牢郑服也高氏曰郑数伐许许人愬于楚楚人不直郑郑伯遂复弃楚而请盟于晋晋侯于是会诸侯而为此盟也经书月三书日二大衍厯正月壬寅小癸丑冬至二月辛未大三月辛丑小四月庚午大五月庚子小六月己巳大七月己亥大八月己巳小九月戊戌大十月戊辰小十一月丁酉大己酉十三日十二月丁夘小己丑二十三日长厯己酉十一月十四日己丑十二月二十四日】
　　六年【丙子简王元年○晋霸景十五○蔡景七○曹宣十○卫定四○郑悼二卒○陈成十四○杞桓五十二○宋共四○齐顷十四○秦桓二十○楚共六○吴子寿梦乘元年】
　　春
　　王正月
　　公至自防
　　二月
　　辛巳立武宫【左传曰季文子以鞌之功立武宫非礼也澄曰鲁诸侯也周公为太庙居中不毁昭庙二居左穆庙二居右皆亲尽则毁成王赐鲁于太庙祀周公以天子之礼而伯禽受之赐者受者皆非矣因此之故伯禽既薨鲁人以为始封之君欲使其庙虽至亲尽亦不毁而同于太庙僣比周文王之庙至成公之世武公之庙毁已久矣又再立武宫僣比周武王之庙高氏曰武公敖在宣王时南征北伐佐王师有功而諡曰武至成公时季孙行父因鞌之战自多其功崇尚武事一旦特出其意再为立宫同于世室合伯禽为二宗盖僣用周天子之礼若文武之二宗也故明堂位曰鲁公之庙文世室也武公之庙武世室也圣人于此特书立武宫以着季氏僣乱妄作之由张氏曰明堂位之言其为俗儒之论明矣甚哉其乱圣制而误后学也武公名敖周公九世孙成公之十一世祖也】
　　取鄟【鄟音专又市脔切○杜氏曰附庸国也胡氏曰鄟微国也书取者灭之也灭而书取为君隠也项亦国也其书灭者以僖公在防季孙所为故直书其事而不隠孙氏曰宣九年取根牟此年取鄟襄十三年取邿皆防国也】
　　衞孙良夫帅师侵宋【左传曰诸侯谋复防宋公使向为人辞以子灵之难晋伯宗夏阳说卫孙良夫甯相郑人伊洛之戎陆浑蛮氏侵宋以其辞防也蘓氏曰晋将复防诸侯宋人辞以难故使衞与鲁更侵之】
　　夏
　　六月
　　邾子来朝
　　公孙婴齐如晋【左传曰命伐宋】
　　壬申郑伯费卒【费音秘○悼公也在位二年弟睔立是为成公不书者当晋楚争伐之际臣子不得尽礼于大事也】
　　秋
　　仲孙蔑叔孙侨如帅师侵宋【左传曰晋命也高氏曰晋复使鲁伐宋故二卿同帅师而出也使鲁伐宋者虽晋之命而鲁不以大义谕之遽为之兴师则罪专在鲁矣责与卫良夫同故书曰侵】
　　楚公子婴齐帅师伐郑【左传曰郑从晋故也许氏翰曰至是书楚卿帅师者霸统几亡也高氏曰郑弃楚复从晋受盟于虫牢故楚乘其丧而伐之】
　　冬
　　季孙行父如晋【左传曰晋迁于新田季文子如晋贺迁也】
　　晋栾书帅师救郑【救公作侵○左传曰与楚师遇于绕角楚师还高氏曰楚伐郑丧而悼公不葬晋救虽至已苦兵矣然而不背虫牢之盟是以善其救也】
　　【经书月三书日二大衍厯正月丙申大己未冬至二月丙寅小辛巳十六日三月乙未大四月乙丑小五月甲午大六月甲子小壬申九日七月癸巳大辛酉夏至闰月癸亥小八月壬辰大九月壬戌小十月辛夘大十一月辛酉大十二月辛夘小长厯辛巳二月十七日】
　　七年【丁丑简王二年○晋霸景十六○蔡景八○曹宣十一○卫定五○郑成公睔元年○陈成十五○杞桓五十三○宋共五○齐顷十五○秦桓二十一○楚共七○吴寿梦二】
　　春
　　王正月
　　鼷防食郊牛角改卜牛鼷防又食其角乃免牛【鼷音兮○谷梁传曰免牲不曰不郊免牛亦然甯氏曰言免牲则不郊显矣言免牛亦不郊而经不书不郊者盖为三朢起尔杜氏曰称牛未卜日免放也澄曰书郊牛之变义同宣三年孔氏曰李巡云□鼯一名鼯防孙炎云有螫毒如防狼】
　　吴伐郯【左传曰吴伐郯郯成季文子曰中国不振旅蛮夷入伐而莫之或恤无吊者也夫襄陵许氏曰吴自夀梦得申公巫臣而为楚患呉楚相攻不志也伐郯之役名连上国于是始见于春秋志入州来着十五年之所以防钟离杜氏曰吴国吴郡也张氏曰今按吴郡是为平江府郯巳姓国秦有郯郡汉属东海郡故城今在淮阳军下郎县北】
　　夏
　　五月
　　曹伯来朝【曹宣公也】
　　不郊犹三朢【襄陵许氏曰用是知鲁郊或以五月非特定公也高氏曰免牛则不郊矣复书不郊者以吴曹事隔其文故为三朢起也夫三朢因郊而设不郊则朢祭之礼不备矣正祭巳废而举其从事此僖公之举也祭从先祖盖有惑焉】
　　秋
　　楚公子婴齐帅师伐郑【左传曰郑子良相成公如晋见且拜师楚子重伐郑师于汜高氏曰去冬栾书救郑而楚师还未得志于郑故复伐之】
　　公防晋侯齐侯宋公卫侯曹伯莒子邾子杞伯救郑【左传曰诸侯救郑郑共仲侯羽军楚师囚郧公钟仪献诸晋胡氏曰楚人军旅数起频年伐郑晋合八国之君亲往救郑则防隣患安中国之师也故书救以着其善】
　　八月
　　戊辰同盟于马陵【左传曰寻虫牢之盟且莒服故也】
　　公至自防【诸侯防而楚师退故不以救郑至】
　　吴入州来【左传曰楚申公巫臣与子重子反有怨及共王即位使巫臣聘于齐及郑而奔晋晋人使为邢大夫子重子反杀巫臣之族而分其室巫臣自晋请使于吴晋侯许之吴子寿梦説之乃通吴于晋以两之一卒适吴舎偏两之一焉与其射御教吴乘车教之战陈教之叛楚寘其子狐庸焉使为行人于吴吴始伐楚伐巢伐徐马陵之防吴入州来子重子反于是乎一嵗七奔命蛮夷属于楚者吴尽取之始大通吴于上国孙氏曰州来微国吴乘楚伐郑故入州来杜氏曰州来楚邑淮南下蔡县是也高氏曰吴楚争彊始见于此州来属楚吴以兵入之者楚虽恃彊而吴敢与之敌也】
　　冬
　　大雩【高氏曰冬非旱时曰大雩者志其旱且僣也】
　　卫孙林父出奔晋【左传曰卫定公恶孙林父林父奔晋卫侯如晋晋反戚焉杜氏曰林父良夫之子也戚林父邑林父出奔戚随属晋高氏曰卫定公恶林父故逐之林父亡七年而恃晋反卫复责用事又十九年遂逐其君卒以邑叛则定公可谓知所恶矣】
　　【经书月三书日一大衍厯正月庚申大甲子冬至二月庚寅小三月巳未大四月巳丑小五月戊午大六月戊子小七月丁巳大八月丁亥小九月丙辰大经八月戊辰在此月十月丙戌小十一月乙夘大十二月乙酉小长厯是年闰八月戊辰八月十三日】
　　八年【戊寅简王三年○晋霸景十七○蔡景九○曹宣十二○卫定六○郑成二○陈成十六○杞桓五十四○宋共六○齐顷十六○秦桓二十二○楚共八○吴寿梦三】
　　春
　　晋侯使韩穿来言汶阳之田归之于齐【左传曰季文子饯之私焉曰大国制义以为盟主是以诸侯懐德畏讨无有贰心谓汶阳之田敝邑之旧也而用师于齐使归敝邑今有二命曰归诸齐信以行义义以成命小国所望而懐也信不可知义无所立四方诸侯其谁不解体诗曰女也不爽士贰其行士也罔极二三其德七年之中一予一夺二三孰甚焉士之二三犹丧妃偶而况霸主霸主将德是以而二三之其何以长有诸侯乎诗曰犹之未逺是用大简行父惧晋之不逺犹而失诸侯也是以敢私言之高氏曰齐不防晋晋侯患之幸于鞌之战盟于袁娄又盟于虫牢又盟于马陵今俾我归田焉所以坚齐也夫汶阳田者鲁国之旧尝为齐所取矣鞌之战齐请盟晋命齐反鲁卫侵地故我得复而取之亦可谓义也今齐事晋晋乃使韩穿来命鲁归之则非义矣何则鲁国之分地乃先君受之于天子晋不当为齐请于鲁齐不当求之于晋韩穿为晋卿不当为齐言于鲁鲁不当以晋侯之故遂以先君之分地与齐然而曰来言则晋非必令鲁归之也言之而已曰归之于者彊归之辞盖以明晋之失言也夫汶阳鲁田自齐归鲁曰归可也自鲁之齐安得谓之归唯晋不察此故使韩穿来言也季文子之言尽矣】
　　晋栾书帅师侵蔡【左传曰晋栾书侵蔡遂侵楚获申骊是行也郑伯将防晋师门于许东门大获焉襄陵许氏曰侵蔡报伐郑也大国争衡而小国受败春秋矜焉高氏曰晋得齐之后冀尽得夫诸侯也蔡则畏楚终不与晋自文十五年晋却缺入蔡之后蔡侯不与中国盟防者又几三十年至是栾书复加兵以侵之又非执辞讨罪之举故书侵】
　　公孙婴齐如莒【左传曰声伯如莒逆也高氏曰因马陵之盟始复与莒通婴齐因聘而自逆妇澄曰鲁臣托聘之名而自逆妇者多矣非礼也】
　　宋公使华元来聘【左传曰聘共姬也高氏曰凡诸侯相聘必有事焉非专行聘礼也华元之来盖图昏尔】
　　夏
　　宋公使公孙寿来纳币【杜氏曰宋公无主昏者自命之故称使也赵氏曰礼不当使公孙也若合礼则常事不书杜氏谔曰昬礼纳币使大夫常事不书春秋书之见于经者二文二年公子遂如齐纳币此年公孙寿是也公子公孙同族兄弟而为君纳币非所以远嫌也故赵氏以不当使言之】
　　晋杀其大夫赵同赵括【左传曰晋赵婴通于赵庄姬原屏放诸齐婴曰我在故栾氏不作我亡吾二昆其忧哉赵庄姬为赵婴之亡故譛之于晋侯曰原屏将为乱晋讨赵同赵括高氏曰赵朔者晋侯之婿妻曰庄姬其季父婴通乎庄姬而同括其兄也庄姬譛同括晋侯乃追论赵氏杀君之事而杀之刘氏曰赵同赵括内不正其亲外专戮以于其君足以杀其身而巳矣胡氏曰同括无罪为庄姬所譛而栾郤害之也穪国以杀见晋之失政刑矣】
　　秋
　　七月
　　天子使召伯来锡公命【锡左糓作赐○啖氏曰称天子盖误锡命义见前】
　　冬
　　十月
　　癸夘杞叔姬卒【陆氏曰凡内女为诸侯之夫人则书卒以公为之服也嫁为诸侯夫人而不书卒时鲁公非其兄弟及兄弟之子也诸侯无大功以下之服故杞叔姬虽出犹书者为丧归杞故也高氏曰叔姬为杞所出与杞絶矣不当系之杞今犹称杞而日其卒者鲁人将胁杞而归之未许其絶也未许其絶故自以为杞夫人之丧而不以吾女卒之】
　　晋侯使士燮来聘【左传曰晋士燮来聘言伐郯也以其事吴故公赂之请缓师燮不可曰君命无贰失信不立礼无加货事无二成】
　　叔孙侨如会晋士燮齐人邾人伐郯【左传曰季孙使宣伯防伐郯高氏曰七年吴伐郯诸侯莫之救者于是与吴成而士燮遂搂诸侯以伐之薛氏曰吴伐郯而不能救服吴则伐之诸侯无所措手足矣】
　　卫人来媵【杜氏曰古者诸侯取适夫人及左右媵各有侄娣国三人凡九女所以广继嗣也鲁将嫁伯姬于宋故卫来媵之杜氏谔曰诸侯一娶三国九女今鲁将嫁伯姬而晋卫齐三国来媵僣矣不得不详录之】
　　【经书月二书日一大衍厯正月甲寅大己巳冬至二月甲申小三月癸丑大四月癸未大五月癸丑小六月壬午大七月壬子小八月辛巳大九月辛亥小十月庚辰大癸夘二十四日十一月庚戌小十二月己夘大长厯癸夘十月二十五日】
　　九年【己夘简王四年○晋霸景十八○蔡景十○曹宣十三○卫定七○郑成三○陈成十七○杞桓五十五○宋共七○齐顷十七卒○秦桓二十三○楚共九○吴寿梦四】
　　春
　　王正月
　　杞伯来逆叔姬之丧以归【公羊传曰胁而归之也胡氏曰杞伯初来朝鲁然后出之卒而复逆其丧以归者岂非叔姬本不应出故鲁人得以义责之使复归葬乎澄曰僖三十一年杞伯姬来求妇而叔姬归为杞桓公之夫人至成公四年为夫妇四十四年矣年皆巳老乃出而归莫考其由或止是以无子而出也胡氏言姬本不应出故鲁人得以义责之其説盖是】公防晋侯齐侯宋公卫侯郑伯曹伯莒子杞伯同盟于蒲【左传曰为汶阳之田故诸侯贰于晋晋人惧防于蒲以寻马陵之盟季文子谓范文子曰德则不竞寻盟何为是行也将始防吴吴人不至杜氏曰蒲卫地张氏曰今开封府长垣县古蒲邑晋因诸侯之贰不自反其失信及汶阳之非而复假同盟之礼以威制约束之然自此郑鲁俱有叛晋之心执郑盟鲁纷纷甚矣治人不治反其智同盟岂所以一诸侯哉高氏曰晋不足以宗诸侯既为此盟而诸侯皆贰于是郑叛不服莒溃莫救】
　　公至自防【高氏曰伯姬将以二月归宋而公以正月出防而遽归者晋以汶阳之田故诸侯皆有二心焉亦足以见蒲盟之不信也】
　　二月
　　伯姬归于宋【高氏曰内女归不书此书者讥宋公之不亲逆也昬礼之大者在亲迎今伯姬之归孑然如匹妇之行此岂国君娶夫人之礼哉】
　　夏
　　季孙行父如宋致女【左传曰季文子如宋致女复命公享之赋韩奕之五章穆姜出于房再拜曰大夫勤辱不忘先君以及嗣君施及未亡人先君犹有望也敢拜大夫之重勤又赋缘衣之卒章而入何氏曰妇人三月而庙见称妇择日而祭于祢成妇之义也父母使人操礼致之孙氏曰致女使卿非礼也张氏曰纳币致女皆过乎厚观左传载穆姜之辞则前后越礼皆穆姜之意也澄曰伯姬宣公女也】
　　晋人来媵【伯姬巳嫁而晋始来媵盖讥其不及事且为齐媵起也】
　　秋
　　七月
　　丙子齐侯无野卒【顷公也在位十七年其子环嗣是为灵公】
　　晋人执郑伯【左传曰楚人以重赂求郑郑伯防楚公子成于邓郑伯如晋晋人讨其贰于楚也执诸铜鞮高氏曰郑伯虽与楚防旋即悔过而躬朝于晋是巳知前日之失而自服其罪矣晋人当舍其前失而待之以礼可也乃因其来朝而执之岂有以礼来朝而反防执辱者哉襄陵许氏曰向使晋能制楚使之不能危郑讨郑可也今楚溃莒入郓晋不能救而禁郑之贰于楚郑独能无惩于牵羊衔璧之祸乎故晋景之执郑伯愧于汉武之遣楼兰也】
　　晋栾书帅师伐郑【左传曰栾书伐郑郑人使伯蠲行成晋人杀之高氏曰中国失道荆楚抗衡自文宣以来晋楚争盟而伐郑郑从楚则晋师至从晋则楚师至然而自邲之战郑之从楚者十年其后晋侯伐郑更虫牢马陵之防然后郑伯受盟及蒲之防所以寻前日之盟也而晋人乃执辱郑伯又使栾书伐之明年又使卫侵郑又防诸侯伐郑方是时楚适备吴未暇争郑故郑之在晋者亦五年及是一求成于郑而郑伯甘心为楚者盖追念晋之不德弗恤小国之难而轻辱其君故与楚伐许侵宋同挠中国凡二十年间诸侯之师侵伐盟防曽无虚嵗鳃鳃然常以失郑为忧是祸也实晋有以啓之盖以不信蒲之盟故尔】
　　冬
　　十有一月
　　齐顷公
　　楚公子婴齐帅师伐莒
　　庚申莒溃【左传曰晋侯使申公巫臣如吴假道于莒与渠丘公立于池上曰城巳恶莒子曰僻陋在夷其孰以我为虞对曰夫狡焉思啓封疆以利社稷者何国蔑有唯然故多大国矣唯或思或纵也勇夫重闭况国乎楚子重侵陈以救郑自陈伐莒围渠丘渠丘城恶众溃奔莒楚入渠丘莒人囚楚公子平楚人曰勿杀吾归而俘莒人杀之楚师围莒莒城亦恶莒溃高氏曰晋人不恤同盟之急是又自背蒲之盟也】
　　楚人入郓【杜氏曰楚以偏师入郓故称人郓莒别邑也高氏曰郓本莒也鲁尝取而城之经不书遂而再举楚人则知郓今属鲁邑楚人非有意伐我特以郓本莒邑莒溃而遂以兵入之直以为一事而已任公辅曰东郓也】
　　秦人白狄伐晋【左传曰诸侯贰故也胡氏曰晋尝与白狄伐秦秦亦与白狄伐晋高氏曰晋为盟主既执郑伯又不救莒故诸侯擕贰而秦人连白狄以伐之见景公不能霸矣】郑人围许【左传曰示晋不急君也是则公孙申谋之曰我出师以围许为将改立君者而纾晋使晋必归君高氏曰郑以晋人执其君故追咎于许而围之张氏曰君在外而兴师以复怨大臣之罪也】
　　城中城【杜氏曰中城鲁邑在东海廪丘县西南高氏曰盖以莒无备而溃楚人入郓惧而城之也】
　　【经书月四书日二大衍厯正月己酉小甲戌冬至二月戊寅大三月戊申小四月丁丑大闰月丁未小五月丙子大六月丙午大七月丙子小丙子一日八月乙巳大九月乙亥小十月甲辰大经十一月庚申在此月十一月甲戌小十二月癸夘大长厯是年闰十一月七月乙巳朔无丙子庚申十一月十八日】
　　十年【庚辰简王五年○晋霸景十九卒○蔡景十一○曹宣十四○卫定八○郑成四○陈成十八○杞桓五十六○宋共八○齐灵公环元年○秦桓二十四○楚共十○吴寿梦五】
　　春
　　卫侯之弟黒背帅师侵郑【左传曰晋命也澄曰晋既执郑伯矣又命栾书伐郑矣今又使卫侵之伯国之所为如此其何以服郑之心乎黒背非卿大夫特以为时君之弟故命之帅师高氏曰受大国之命而轻用其师者皆书侵与六年侵宋同黑背者公孙剽之父也卫侯爱其弟授以兵柄终至簒国之祸】
　　夏
　　四月
　　五卜郊不从乃不郊【二月下旬初卜二月上旬再卜三月中旬三卜不从则当止而不郊矣乃于三月下旬四卜又于四月上旬五卜五卜不从而后不郊渎神甚矣高氏曰鲁不当郊也今之不郊非据礼也五卜不从乃不郊尔师氏曰鲁僣天子之事以卜郊其言三卜者一襄之七年是也四卜者二僖二十二年与襄十一年是也五卜者一成之十年是也】
　　五月
　　公防晋侯齐侯宋公卫侯曹伯伐郑【左传曰郑公子班闻叔申之谋子如立公子繻郑人杀繻立髠顽子如奔许栾武子曰郑人立君我执一人焉何益不如伐郑而归其君以求成焉晋侯有疾立太子州蒲为君防诸侯伐郑郑子罕赂以襄钟子然盟于脩泽子驷为质郑伯归高氏曰郑巳立君故晋防诸侯伐郑而归郑伯因与之成焉晋既败人之国使其君臣变乱而后伐之而归其君春秋恶其首乱不以舎服与之也是时晋侯以病以左氏考之厉公实代父出防而经不书者诸侯各以兵防伐不行相防之礼故春秋亦畧之而不辨杜氏曰晋侯立子州蒲为君此父不父子不子刘氏曰经但言晋侯也无明其是州蒲若欲贬书其名乃可明尔此晋大事也仲尼岂忘之哉】
　　齐人来媵【公羊传曰三国来媵非礼也赵氏曰齐人来媵先书晋卫二国者九女既足而又来媵所以为失礼胡氏曰诸侯有三妇适夫人行则以侄娣从二国来媵亦以侄娣从凡一娶九女所以广继嗣三国来媵则是一娶十有二女备书以明逾制也何氏曰唯天子娶十二女高氏曰伯姬嫁已久而犹来媵之诸侯夫人唯有二媵今晋卫己备其数岂可复加乎盖齐人欲复修鲁好以是先之尔】丙子晋侯獳卒【獳乃侯切○景公也在位十九年子州蒲嗣是为厉公】
　　秋
　　七月
　　公如晋【左传曰晋人止公使送葬高氏曰公昔不奔天王之防今乃奔晋侯之丧又为晋人所执使之送葬】
　　冬
　　十月【公脱冬十月三字○左传曰冬晋景公公送诸侯莫在鲁人辱之故不书胡氏曰假令诸侯皆在鲁人不以为辱其可书乎刘氏曰曷为不书晋景公天子之丧动天下属诸侯公之送晋侯非礼也以为唯天子之事可也高氏曰按传冬当书晋景公而不书者以前有公如晋后有公至自晋故难之若一时无事然也】
　　【经书月四书日一大衍厯正月癸酉小庚辰冬至二月壬寅大三月壬申小四月辛丑大五月辛未小六月庚子大丙午七日经有日无月七月庚午小八月己亥大九月己巳小十月戊戌大十一月戌辰大十二月戊戌小】
　　十有一年【辛巳简王六年○晋霸厉公州蒲元年○蔡景十二○曹宣十五○衞定九○郑成五○陈成十九○杞桓五十七○宋共九○齐灵二○秦桓二十五○楚共十一○吴寿梦六】
　　春
　　王三月
　　公至自晋【左传曰晋人以公为贰于楚故止公公请受盟而后使归孙氏曰公留于晋九月】
　　晋侯使郤犫来聘【犫尺由切公作州○按晋景公卒成公旋往奔丧可谓谨于事大矣而晋不礼之止之使送已大辱矣送毕又不使归公遂请受盟以明其非贰故于三月而后得归才及国而却犫已至岂诚心行聘礼也哉直欲迫公使速盟尔】
　　己丑及郤犫盟【张氏曰成公自汶阳复归于齐欲贰晋而不果然嫌隙竟张无以自明晋因公之朝而止之数月请受盟而后使归又使郤犫来盟高氏曰公留于晋者九月晋侯不与公盟乃及公于国而使大夫盟之见晋侯无礼于公甚矣】
　　夏
　　季孙行父如晋【郤犫既归而行父遄往报聘畏晋故尔左氏以为且涖盟盟与不盟未可知也】
　　秋
　　叔孙侨如如齐【高氏曰自鞌之役而齐鲁絶交至是乃复通盖谢其来媵因修好焉张氏曰侨如之聘盖谢战鞌之私捐归汶阳之忿而行之迫于晋之辱而不得巳也襄陵许氏曰鲁盖激晋之德礼不施将贰于齐而未能者欤】
　　冬
　　十月
　　【经书月二书日一大衍厯正月丁夘大乙酉冬至二月丁酉小三月丙寅大己丑二十四日四月丙申小五月乙丑大六月乙未小七月甲子大八月甲午小九月癸亥大十月癸巳小十一月壬戌大十二月壬辰小】
　　十有二年【壬午简王七年○晋霸厉二○蔡景十三○曹宣十六○卫定十○郑成六○陈成二十○杞桓五十八○宋共十○齐灵三○秦桓二十六○楚共十二○吴寿梦七】
　　春
　　周公出奔晋【左传曰周公楚恶惠襄之偪也且与伯与争政不胜怒而出及阳樊王使刘子复之盟于鄄而入三日复出奔晋澄曰周公畿内受封之三公今奔就畿外诸侯之国出在王畿千里之外故书出三传皆谓自周无出盖见王子瑕王子朝不言出也夫子瑕子朝皆为逆乱无所容其身而奔他国出对入而言瑕朝之奔不可以再入故不书若周公则天子之三公可复入也故言出】
　　夏
　　公防晋侯卫侯于琐泽【琐素果切公作沙○左传曰楚子重伐郑师于汜诸侯救郑郑共仲侯羽军楚师囚郧公钟仪献诸晋晋人以钟仪归囚诸军府晋侯观于军府见钟仪问之曰南冠而絷者谁也有司对曰郑人所献楚囚也使税之召而吊之再拜稽首问其族对曰伶人也公曰能乐乎对曰先父之軄官也敢有二事使予之琴操南音公曰君王何如对曰非小人所得知也固问之对曰其为太子也师保奉之以朝于婴齐而夕于侧也不知其它公语范文子文子曰楚囚君子也君盍归之使合晋楚之成公从之重为之礼使归求成楚子使公子辰如晋报钟仪之使请修好结成晋侯使籴筏如楚报太宰子商之使也宋华元善于令尹子重又善于栾武子闻楚人既许晋籴筏成而使归复命矣华元如楚遂如晋克合晋楚之成晋士燮防楚公子罢许偃盟于宋西门之外曰凡晋楚无相加戎好恶同之同恤灾危备救凶患若有害楚则晋伐之在晋楚亦如之交贽往来道路无壅谋其不协而讨不庭有渝此盟明神殛之俾队其师无克胙国郑伯如晋听成防于琐泽高氏曰考传事实与经不合殆其不然夫晋厉之防实始乎此畧诸国而致鲁卫则以见厉公之德不能谨始诸侯多觧体矣】
　　秋
　　晋人败狄于交刚【左传曰狄人间宋之盟以侵晋而不设备晋人败狄于交刚高氏曰此狄盖白狄也何以知其白狄九年秦人白狄伐晋此先败狄而后伐秦是知报九年之役也前书白狄者罪欲明也此祗书狄者败狄而已不必辨其狄之氏族也】
　　冬
　　十月
　　【经书月一书日无大衍厯正月辛酉大庚寅冬至闰月辛夘小二月庚申大三月庚寅大四月庚申小五月己丑大六月己未小七月戊子大八月戊午小九月丁亥大十月丁巳小十一月丙戌大十二月丙辰小】
　　十有三年【癸未简王八年○晋霸厉三○蔡景十四○曹宣十七卒○卫定十一○郑成七○陈成二十一○杞桓五十九○宋共十一○齐灵四○秦桓二十七○楚共十三○吴寿梦八】
　　春
　　晋侯使郤锜来乞师【锜鱼绮切○左传曰十一年秦晋为成将防于令狐晋侯先至焉秦伯不肯涉河使史颗盟晋侯于河东晋郤犫盟秦伯于河西秦伯归而背晋成晋侯使来乞师张氏曰自齐桓以来召兵侵伐虽不出于王命然救乱讨罪为中国举犹足以令诸侯也今晋以私怨报秦则其义不足以令诸侯矣故惧其不从而卑辞以乞之圣人直书以见其举事不公自贬霸体也】
　　三月
　　公如京师【春秋二百四十二年之间鲁君未尝一朝京师因防晋伐秦道过京师则不得不朝王也刘氏曰何以书讥何讥尔公非如京师也为伐秦故如京师也】
　　夏
　　五月
　　公自京师遂防晋侯齐侯宋公卫侯郑伯曹伯邾人滕人伐秦【左传曰公及诸侯朝王遂从刘康公成肃公防晋侯伐秦秦桓公既与晋厉公为令狐之盟而又召狄与楚欲道以伐晋诸侯是以睦于晋晋栾书将中军士燮将上军韩厥将下军赵旃将新军郤毅御戎栾鍼为右晋师以诸侯之师战于麻隧秦师败绩澄按公之此行本为防晋伐秦尔必先书如京师而此书自京师遂防伐者所以见遂事之为正事而如京师者非诚也】
　　曹伯庐卒于师【庐公糓作卢○左传曰曹宣公卒于师曹人使公子负刍守使公子欣时逆曹伯之丧负刍杀其太子而自立也诸侯乃请讨之晋人以其役之劳请俟他年澄曰庐宣公也在位十七年弟负刍簒立是为成公】
　　秋
　　七月
　　公至自伐秦【孙氏曰不以京师至者明本非朝京师张氏曰以伐秦至者明诸侯以伐秦为重也】
　　冬
　　曹宣公【左传曰宣公既子臧将亡国人皆将从之成公乃惧告罪且请焉乃反而致其邑】
　　【经书月三书日无大衍厯正月乙酉大乙未冬至二月乙夘小三月甲申大四月甲寅大五月甲申小六月癸丑大七月癸未小八月壬子大九月壬午小十月辛亥大十一月辛巳小十二月庚戌大】
　　十有四年【甲申简王九年○晋霸厉四○蔡景十五○曹成公负刍元年○卫定十二卒○郑成八○陈成二十二○杞桓六十○宋共十二○齐灵五○秦桓二十八○楚共十四○吴寿梦九】
　　春
　　王正月
　　莒子朱卒【杜氏曰季佗也何氏曰莒大于邾至此始卒徐氏曰葬称諡莒弃周礼君终无諡故不书】
　　夏
　　卫孙林父自晋归于卫【左传曰卫侯如晋晋侯彊见孙林父焉定公不可卫侯既归晋侯使郤犫送孙林父而见之卫侯欲辞定姜曰不可是先君宗卿之嗣也大国又以为请不许将亡虽恶之不犹愈于亡乎君其忍之安民而宥宗卿不亦可乎卫侯见而复之孙氏曰林父七年奔晋其言自晋归于卫者由晋侯而得归也卫大夫由晋侯而得归卫国之事可知矣襄陵许氏曰人臣不唯义之即安而介恃大国使之反己此能为逐君之恶者也唯其辨之不早是以卫献至于出奔祸兆此矣归易词也自晋奉之故也】
　　秋
　　叔孙侨如如齐逆女【为成公逆夫人也高氏曰公即位十有四年矣国家无事迄今始娶又亲逆而使同姓之卿逆之援公子遂之例也故书以为戒此春秋防防杜渐之意】郑公子喜帅师伐许【左传曰郑子罕伐许败焉郑伯复伐许入其郛许人平以叔申之封襄陵许氏曰郑偪许楚困郑以国大小兵力彊弱更相吞噬内外同贯而人理尽矣高氏曰此着许之所以迁亦见晋厉之不霸矣夫许郑之怨久矣三年再伐四年伐九年围之而今又伐焉使厉公而霸则郑人者怒邻兼弱且如是乎明年迁于叶辟郑以依楚明晋不足恃也而襄三年晋荀防帅师伐许者犹讨与楚也夫】
　　九月
　　侨如以夫人妇姜氏至自齐【张氏曰侨如不氏一事再见也穪妇宣公夫人穆姜尚存故也澄按赵氏以此氏字为传写误増】
　　冬
　　十月
　　庚寅卫侯臧卒【左传曰卫侯有疾立敬姒之子衎为太子定公卒夫人姜氏既哭而息见太子之不哀不内酌饮曰是夫也将不唯卫国之败其必始于未亡人呜呼天祸卫国也夫吾不获鱄也使主社稷大夫闻之无不耸惧孙文子自是不敢舎其重器于卫尽寘诸戚而甚善晋大夫澄曰臧定公也在位十二年子衎嗣是为献公】
　　秦伯卒【桓公也在位二十七年子景公卒史皆失其名】
　　【经书月三书日一大衍厯正月庚辰小辛丑冬至二月己酉大三月己夘小四月戊申大五月戊寅小六月丁未大七月丁丑小八月丙午大九月丙子小十月乙巳大闰月乙亥大经十月庚寅在此月十一月乙巳小十二月甲戌大长厯是年闰七月庚寅十月十六日】
　　十有五年【乙酉简王十年○晋霸厉五○蔡景十六○曹成二○卫献公衎元年○郑成九○陈成二十三○杞桓六十一○宋共十三卒○齐灵六○秦景公后元年○楚共十五○吴寿梦十】
　　春
　　王二月
　　卫定公
　　三月
　　乙巳仲婴齐卒【公羊传曰此公孙婴齐也谓之仲婴齐为兄后也杜氏曰襄仲子公孙归父弟也宣十八年逐东门氏既而又使婴齐绍仲后曰仲氏高氏曰归父既奔齐鲁人徐伤其无后使婴齐绍之为卿故前不经见而特卒之者讥世卿且着其乱昭穆之序失父子之亲以后归父则弟不可为兄嗣以后襄仲则子不可以父之字为氏也啖氏曰二传不知有叔盻子公孙婴齐此称仲以别之之义故妄説尔】
　　癸丑公防晋侯卫侯郑伯曹伯宋世子成齐国佐邾人同盟于戚【左传曰讨曹成公也】
　　晋侯执曹伯归之于京师【左谷无之字○公羊传曰伯讨也苏氏曰称侯以执执有罪也归于京师礼也春秋执诸侯多矣唯是为得礼张氏曰厉公此举善矣而春秋犹不以伯讨揜其与盟之罪盖以为先执曹伯以令诸侯而盟之然后尽善也观曹人请君于晋曰若有罪则君列诸防矣由一举措之失遂开释奸之门岂小失哉澄按僖二十八年执卫侯归不有之字盖二传脱字尔当从公羊】
　　夏
　　六月
　　宋公固卒【共公也在位十三年子成嗣是为平公】
　　楚子伐郑【左传曰楚将北师子囊曰新与晋盟而背之无乃不可乎子反曰敌利则进何盟之有申叔时闻之曰子反必不免信以守礼礼以庇身信礼之亡欲免得乎楚子侵郑及暴隧遂侵卫及首止郑子罕侵楚取新石栾武子欲报楚韩献子曰无庸使重其罪民将叛之无民孰战】
　　秋
　　八月
　　庚辰宋共公【共音恭三月而】
　　宋华元出奔晋【左传曰宋华元为右师鱼石为左师荡泽为司马华喜为司徒公孙师为司城向为人为大司防鳞朱为少司冦向带为太宰鱼府为少宰荡泽弱公室杀公子肥华元曰我为右师君臣之训师所司也今公室卑而不能正吾罪大矣不能治官敢赖宠乎乃出奔晋】宋华元自晋归于宋【左传曰二华戴族也司城庄族也六官者皆桓族也鱼石将止华元鱼府曰右师反必讨是无桓氏也鱼石曰右师苟获反虽许之讨必不敢且多大功国人与之不反惧桓氏之无祀于宋也右师讨犹有戍在桓氏虽亡必偏鱼石自止华元于河上请讨许之乃反陆氏曰经云自晋归而传云鱼石自止华元于河上殊相违矣张氏曰襄三十年良霄之奔其奔而归也逆顺与华元不同而书法亦异良霄之入不再序而曰入逆也华元再序又书曰归则或出或处之正从可知矣高氏曰再书华元者善华元也与郑良霄异矣盖华元之志非奔也欲挟晋自重以攻荡氏之党尔然迹其所为又与卫孙林父亦何以异故其所书之辞亦同】宋杀其大夫山【左传曰使华喜公孙师帅国人攻荡氏杀子山高氏曰先书华元自晋归于宋而继书此则知其为华元所杀矣苏氏曰元将讨山而知力之不能故奔奔而国人许之讨故归而讨山也虽其族人莫敢救之者使元怀禄顾宠重于出奔则不能讨山矣郑子产为政丰卷将祭请田弗许卷退而征役子产奔晋子皮止之归而逐卷亦犹是也】
　　宋鱼石出奔楚【左传曰鱼石向为人鳞朱向带鱼府出舎于睢上华元使止之不可华元自止之不可乃反鱼府曰今不从不得入矣右师视速而言疾有异志焉若不我纳今将驰矣登丘而望之则驰骋而从之则决睢澨闭门登陴矣左师二司冦二宰遂出奔楚华元使向戌为左师老佐为司马乐裔为司冦以靖国人杜氏曰五大夫畏同族罪及故出奔高氏曰五大夫皆出奔独鱼石书者五大夫皆荡族华元已诛其罪首余奔者皆不足书唯鱼石奔逃于荆楚遂为中国之害故为十八年复入彭城书也春秋有事在后而先书其始者此其例也赵氏曰按传鱼石自请讨荡泽则是处无过之地矣既讨之后何事鱼石又奔假如鱼石为与荡氏同族慙而自去则是知耻之人后不应却入彭城为乱考之鱼石直与荡泽同恶尔国乱用兵相攻则仇敌也如何自止之乎】
　　冬
　　十有一月
　　叔孙侨如防晋士燮齐高无咎宋华元卫孙林父郑公子防邾人防吴于钟离【左传曰始通吴也公羊传曰曷为殊防外吴也谷梁传曰防又防外之也程子曰吴益彊大求防于诸侯诸侯徃从之故书诸国往与之防见呉日盛而中国衰也时中国病楚故与吴亲襄十年柤之防十四年向之防与此同啖氏曰既防士燮同往防吴孙氏曰诸侯大夫不敢致吴子也吴子在钟离故相与防吴子于钟离尔杜氏曰钟离楚邑淮南县张氏曰今濠州城下县故钟离国嬴姓后为楚边邑胡氏曰殊防有二义防王世子于首止意在尊王室防吴于钟离于柤于向意在恶僭乱夫以泰伯至德周之伯父也至其后世僭窃称王不能居中国之爵号成襄之间中国无霸齐晋大国亦皆俛首东向而亲吴圣人盖伤之】许迁于叶【叶舒涉切○左传曰许灵公畏偪于郑请迁于楚楚公子申迁许于叶张氏曰叶今汝州叶县也髙氏曰许微弱之国邻于郑郑亟加兵三年弃疾伐许四年郑伯伐许九年郑人围许十四年公子喜时伐许今遂迁焉盖畏郑而南依楚故以自迁为文胡氏曰迁之者虽楚人而欲迁者许意也】
　　【经书月五书日三大衍厯正月甲辰小丙午冬至二月癸酉大三月癸夘小乙巳三日癸丑十一日四月壬申大五月壬寅小六月辛未大七月辛丑小八月庚午大庚辰十一日九月庚子小十月己巳大十一月己亥小十二月戊辰大长厯己巳三月四日癸丑十二日】
　　十有六年【丙戌简王十一年○晋霸厉六○蔡景十七○曹成三○卫献二○郑成十○陈成二十四○杞桓六十二○宋平公成元年○齐灵七○秦景二○楚共十六○吴寿梦十一】
　　春
　　王正月
　　雨木氷【雨如字○公羊谷梁传曰雨而木氷也髙氏曰雨着木而成氷上温而下寒也与陨霜不杀菽相反刘向谓木者少阳贵臣卿大夫之象是年叔孙侨如出奔公子偃诛死后世雨木氷多应在大臣天人之应或可推也汉儒之学岂无所受但不当每事求合尔】
　　夏
　　四月
　　辛未滕子卒【文公也高氏曰滕入春秋至今三书其卒皆不名至是日之矣】郑公子喜帅师侵宋【左传曰楚子自武城使公子成以汝隂之田求成于郑郑叛晋子驷从楚子盟于武城郑子罕伐宋宋将鉏乐惧败诸汋陂退舎于夫渠不儆郑人覆之败诸汋陵获将鉏乐惧高氏曰郑服中国五年矣至是始叛晋附楚为楚加兵于吾中国自是与楚同害中国诸侯之兵无寜嵗矣】
　　六月
　　丙寅朔日有食之
　　晋侯使栾黡来乞师【黡于斩切○左传曰晋侯将伐郑却犫如卫遂如齐皆乞师焉栾黡来乞师孟献子曰有胜矣高氏曰晋失霸主之义不足以令诸侯恐诸侯厌恶伐郑之役特使卿来乞师实欲公亲行尔程子曰时穆姜叔孙侨如将作难故出师后期】
　　甲午晦晋侯及楚子郑伯战于鄢陵楚子郑师败绩【鄢谒逺切○左传曰郑人闻有晋师使告于楚楚子救郑司马将中军令尹将左右尹子辛将右晋师济河闻楚师将至范文子欲反曰我伪逃楚可以纾忧夫合诸侯非吾所能也以遗能者我若羣臣辑睦以事君多矣武子曰不可晋楚遇于鄢陵范文子不欲战却至曰韩之战惠公不振旅箕之役先轸不反命邲之师荀伯不复从皆晋之耻也今我辟楚又益耻也文子曰吾先君之亟战也有故秦狄齐楚皆强不尽力子孙将弱今三强服矣敌楚而已唯圣人能内外无患自非圣人外宁必有内忧盍释楚以为外惧乎楚晨压晋军而陈栾书曰楚师轻窕固垒而待之三日必退退而击之必获胜焉郤至曰楚有六间不可失也其二卿相恶王卒以旧郑陈而不整蛮军而不陈陈不违晦在陈而嚣我必克之苗贲皇言于晋侯曰楚之良在其中军王族而已请分良以击其左右而三军萃于王卒必大败之步毅御晋厉公栾鍼为右彭名御楚共王潘党为右石首御郑成公唐苟为右及战吕锜射共王中目王召养由基与之两矢使射吕锜中项伏弢以一矢复命郤至三遇楚子之卒见楚子必下免胄而趋风楚子使工尹襄问之以弓郤至见客免胄承命唐苟谓石首曰子在君侧败者壹大我不如子子以君免我请止乃死楚师薄于险养由基射再发尽殪叔山冉搏人以投中车折轼晋师乃止囚楚公子茷旦而战见星未已子反命军吏察夷伤补卒乘缮甲兵展车马鸡鸣而食唯命是听晋人患之苗贲皇徇曰搜乘补卒秣马厉兵修陈固列蓐食申祷明日复战乃逸楚囚王闻之召子反谋子反醉而不能见王曰天败楚也夫余不可以待乃宵遁晋入楚军三日谷范文子立于戎马之前曰君幼诸臣不佞何以及此君其戒之书曰惟命不于常有德之谓胡氏曰是时两军相见未有胜负晋之捷也亦幸焉尔楚虽败而势益张晋遂怠而国大乱高氏曰晋将伐郑郑告于楚楚子遽引师而来于是晋不暇俟诸侯之兵先与之合战而大败之我既未致伐于彼彼志非来伐于我故直言战而已杜氏曰楚师未大奔楚子伤目而退故曰楚子败绩鄢陵郑地张子曰后汉郡国志颍川鄢陵晋败楚之地今东京开封府鄢陵县】
　　楚杀其大夫公子侧【左传曰楚师还及瑕王使谓子反曰先大夫之覆师徒者君不在子无以为过不糓之罪也子反再拜稽首曰君赐臣死死且不朽臣之卒实奔臣之罪也子重使谓子反曰初陨师徒者而亦闻之矣盍图之对曰虽防先大夫有之大夫命侧侧敢不义侧亡君师敢防其死王使止之弗及而卒高氏曰凡楚师之败必行兵法于主将而死之春秋之世楚实强于天下其所以能强者兵强也兵所以能强者将帅之力也将帅之所以力者赏罚行也二百四十二年之间败绩者凡十有六而楚居三焉城濮之败杀得臣鄢陵之败杀公子侧柏举之败囊瓦逃刑而奔郑至于中国之败绩凡十有三不闻加兵法于一主将者国势寖弱遂成姑息汉魏而下率皆踵之端可为鉴】
　　秋
　　公防晋侯齐侯卫侯宋华元邾人于沙随不见公【左传曰战之日齐国佐高无咎至于师卫侯出于卫公出于坏隤宣伯通于穆姜欲去季孟而取其室将行穆姜送公而使逐二子公以晋难告曰请反而聴命姜怒公子偃公子鉏趋过指之曰女不可是皆君也公待于坏隤申宫儆备设守而后行是以后使孟献子守于公宫防于沙随谋伐郑也宣伯使告郤犫曰鲁侯待于坏隤以待胜者郤犫将新军且为公族大夫以主东诸侯取货于宣伯而诉公于晋侯晋侯不见公杜氏曰沙随宋地梁国宁陵县北有沙随亭程子曰晋侯聴譛怒公后期故不见公鲁之后期国难故也晋曲我直不足为耻高氏曰此诸侯之兵始至而防焉喜败楚也鄢陵之战诸侯之师皆未至非特鲁而已晋乃聴侨如之譛独不见公夫圣人于鲁事凡有可耻者必防其辞而不敢斥若我无失道为横逆所加则直书其事昭十年公不与盟义亦同此】公至自防【石氏曰公之此行内有侨如之患而外不为诸侯所礼故危而致之】公防尹子晋侯齐国佐邾人伐郑【左传曰公防尹武公及诸侯伐郑将行姜又命公如初公又申守而行诸侯之师次于郑西我师次于督不敢过郑子叔声伯使叔孙豹请逆于晋师为食于郑郊师逆以至声伯四日不食以待之食狡者而后食诸侯迁于制田知武子佐下军以诸侯之师侵陈至于呜鹿遂侵蔡未反诸侯迁于颍上郑子罕宵军之宋齐卫皆失军高氏曰楚师既败而郑犹不服见晋政之斁于人矣晋为曹伯请于天子因假王命以再伐郑故以尹子主防也宋卫以后至不书是役也晋尚以侨如之譛不使公与其事】
　　曹伯归自京师【左传曰曹人请于晋曰我先君宣公即世国人曰若之何忧犹未弭而又讨我寡君以亡曹国社稷之镇公子是大泯曹也先君无乃有罪乎若有罪则君列诸防矣君唯不遗德刑以伯诸侯岂独遗诸敝邑敢私布之复请于晋晋侯谓子臧反吾归而君子臧反曹伯归程子曰曹伯不名不称复归王未尝絶其位也自京师王命也陆氏曰曹伯之簒罪莫大焉晋侯讨而执之其事当矣王不能定其罪名失政刑也书曰归自京师而不名曹伯以深讥王也高氏曰诸侯在它国则是失地之君故反国则名之今曹伯在京师而王不黜之是不失国故不名也呜呼簒逆之人杀君之子而自立既列于诸侯之会又赦于天子之庭是率天下而入于乱也】九月
　　晋人执季孙行父舎之于苕丘【苕音条公作招○左传曰宣伯使告郤犫曰鲁之有季孟犹晋之有栾范也政令于是乎成今其谋曰晋政多门不可从也宁事齐楚有亡而已蔑从晋矣若欲得志于鲁请止行父而杀之我毙蔑也而事晋蔑有贰矣鲁不贰小国必睦不然归必叛矣晋人执季文子于苕丘】
　　冬
　　十月
　　乙亥叔孙侨如出奔齐【左传曰公还待于郓使子叔声伯请季孙于晋郤犫曰苟去仲孙蔑而止季孙行父吾与子国亲于公室对曰侨如之情子必闻之矣若去蔑与行父是大弃鲁国而罪寡君也若犹不弃而惠徼周公之福使寡君得事晋君则夫二人者鲁国社稷之臣也若朝亡之鲁必夕亡以鲁之宻迩仇雠亡而为雠治之何及郤犫曰吾为子请邑对曰婴齐鲁之常也敢介大国以求厚焉承寡君之命以请若得所请吾子之赐多矣又何求范文子谓栾武子曰季孙于鲁相二君矣妾不衣帛马不食粟可不谓忠乎信谗慝而弃忠良若诸侯何子叔婴齐奉君命无私谋国家不贰图其身不忘其君若虚其请是弃善人也子其图之乃许鲁平赦季孙高氏曰季孙得释将与公偕归侨如闻之遂出奔齐鲁人立其弟豹以为叔孙后是为穆叔】十有二月
　　乙丑季孙行父及郤犫盟于扈【高氏曰晋释行父行父自苕丘与郤犫为此盟也】
　　公至自防【高氏曰大夫执则至行父不至者公待行父偕归焉举公为重也然公未尝为防而曰至自防者有托焉尔夫沙随之防既不见公伐郑之防又不得与而国之宗卿于是见执公徬徨于外以求自明于晋仅能使侨如见逐季孙受盟而公免于难焉方秋而出尽冬而归始以伐郑出防而不得与乎其事君辱臣执亦国之深耻也及公之归不可以伐郑至故托曰至自防以见公之不与于伐郑也】
　　乙酉刺公子偃【陆氏曰直书刺者有罪也晋伐卫买不卒戍明不胜而还非其罪也高氏曰公之将行穆姜指偃与鉏曰皆可为君鉏尚幼则姜之意在偃也公以是归而刺之然僖二十八年公子买戍卫不卒戍刺之明言其罪也此直云刺公子偃则若无罪焉何哉曰言其罪者着其事实以明非其罪也不言其罪者刺得其罪也澄曰昔象与父母同谋杀舜焚廪揜井必欲寘舜于死地象谓舜已死而入其宫见舜犹生则伪为郁陶思君之言以欺其兄舜乃诚信而喜之使之分治臣庶及为天子则封之为有庳之君舜岂不知象之谋杀己哉故孟子以为仁人之于弟也不藏怒焉不宿怨焉亲之爱之而贵之富之此舜所以尽为兄之道而为人伦之至也偃虽为穆姜所指然不过胁公使从己尔未见姜真有废立之谋而偃实有今将之心也今侨如既逐成公当修身齐家以感化其母威权在己则偃虽真有邪谋亦焉所施乃不能制其母而怒其弟竟杀之其视舜之所以处象者为何如也公子者非亲也属也言先公之子也而可杀乎陆高等所见知有世俗利害之私而已不知有人伦天理之正者也】
　　【经书月六书日六大衍厯正月戊戌大辛亥冬至二月丁夘大三月丁酉大四月丁夘小辛未五日五月丙申大六月丙寅小朔日食甲午晦七月乙未大八月乙丑小九月甲午大十月甲子小乙亥十二日十一月癸巳大十二月癸亥小乙丑三日乙酉二十三日长厯辛未四月六日】
　　十有七年【丁亥简王十二年○晋霸厉七○蔡景十八○曹成四○卫献三○郑成十一○陈成二十五○桓六十三○宋平二○齐灵八○秦景三○楚共十七○吴寿梦十二】
　　春
　　卫北宫括帅师侵郑【括公作结○左传曰郑子驷侵晋虚滑卫北宫括救晋侵郑至于高氏高氏曰晋命也凡为他人兴师者皆书侵以讥之据左氏郑侵晋卫救晋侵郑夫郑虽背晋犹畏晋之彊岂敢兴师自与晋抗乎此必不然虽楚来入中国亦不过侵伐宋卫而已观经之所书事实可见】
　　夏
　　公防尹子单子晋侯齐侯宋公卫侯曹伯邾人伐郑【左传曰郑太子髠顽侯獳为质于楚楚公子成公子寅戍郑公防尹武公单襄公及诸侯伐郑自戱童至于曲洧杜氏曰晋未能服郑故假天子威周使二卿防之高氏曰晋假王命讨郑重以王之两大夫晋主兵先尹单重王命夫晋厉之失道也而能数合诸侯力捍彊楚者由假王灵扶义以合天下也伐秦之役刘康公成肃公在焉而不书者以受命京师为重矣】
　　六月
　　乙酉同盟于柯陵【左传曰寻戚之盟也杜氏曰柯陵郑西地陆氏曰不重言诸侯讥尹子单子与盟苏氏曰齐晋之盛天子之大夫防而不盟尊周也柯陵之防尹单始与诸侯之盟自是习以为常非礼也】
　　秋
　　公至自防【左传曰楚子重救郑师于首止诸侯还澄按诸侯之师至曲洧遄为柯陵之盟方欲声郑之罪以致伐而楚救己至诸侯畏楚之彊而还未尝得致伐也故公不以伐郑至而以防至】
　　齐高无咎出奔莒【左传曰齐庆克通于声孟子与妇人蒙衣乘辇而入于闳鲍牵见之以告国武子武子召庆克而谓之庆克乆不出而告夫人曰国子谪我夫人怒国子相灵公以防高鲍处守及还将至闭门而索客孟子诉之曰高鲍将不纳君而立公子角国子知之刖鲍牵而逐高无咎无咎奔莒高弱以卢叛襄陵许氏曰灵公不公其聴自沈帷墙奔其世官以长祸乱悲夫】九月
　　辛丑用郊【九月夏之七月非郊之时故特书用孙氏曰九月用郊渎乱尤甚】晋侯使荀防来乞师【余氏曰晋侯再伐郑恐公不出师故遣荀防来乞之师氏曰请王命以讨有罪宜纠合诸侯以遵王命奉辞以往无敢或后可也乃使大夫乞师于鲁邪以盟主而乞师已为卑辱况以王之卿士主兵乃言乞师其卑王室以误宠诸侯也甚矣夫欲仗天子之威以讨叛伐贰而乃先为此卑辱欲望郑畏威得乎哉】
　　冬
　　公防单子晋侯宋公卫侯曹伯齐人邾人伐郑【杜氏曰前夏未得志故孙氏曰郑与楚比周晋侯再假王命三合诸侯伐之不能服中国不振可知也】十有一月
　　公至自伐郑【左传曰诸侯围郑楚公子申救郑师于汝上诸侯还杜氏曰不书围畏楚救不成围而还】
　　壬申公孙婴齐卒于貍脤【貍力之切脤市轸切公作轸糓作蜃○左传曰声伯还自郑至貍脤而卒澄按此叔肹之子声伯也子叔老嗣是为声子陆氏曰大夫卒于它国即书国卒于鲁地即书地仲遂公孙婴齐是也】
　　十有二月
　　丁巳朔日有食之
　　邾子貜且卒【貜但防切且子余切○在位四十年子宣公牼嗣】
　　晋杀其大夫郤锜郤犫郤至【犫公作州○左传曰晋厉公侈多外嬖反自鄢陵欲尽去羣大夫而立其左右胥童以胥克之废也怨郤氏而嬖于厉公郤锜夺夷阳五田郤犫与长鱼矫争田执而梏之五与矫亦嬖于厉公栾书怨郤至以其不从己而败楚师也欲废之使楚公子茷告公曰此战也郤至寔召寡君以东师之未至也与军帅之不具也曰此必败吾因奉孙周以事君公告栾书书曰其有焉不然岂其死之不恤而受敌使乎君盍尝使诸周而察之郤至聘于周栾书使孙周见之公使觇之信遂怨郤至厉公田与妇人先杀而饮酒后使大夫杀郤至奉豕寺人孟张夺之郤至射而杀之公曰季子欺余厉公将作难胥童曰必先三郤族大多怨去大族不偪敌多怨有庸公曰然郤氏闻之郤锜欲攻公曰虽死君必危郤至曰人所以立信知勇也信不叛君知不害民勇不作乱失兹三者其谁与我死而多怨将安用之君实有臣而杀之其谓君何我之有罪吾死后矣若杀不辜将失其民欲安得乎待命而已受君之禄是以聚党有党而争命罪孰大焉胥童夷阳五帅甲八百将攻郤氏长鱼矫请无用众公使清沸魋助之抽戈结衽而伪讼者三郤将谋于榭矫以戈杀驹伯苦成叔于其位温季曰逃威也遂趋矫及诸其车以戈杀之皆尸诸朝张氏曰郤氏虽多怨既为大夫则君之股肱也厉公不正其有罪无罪而用嬖幸胥童长鱼矫之计一朝杀三卿又刼栾书中行偃能无及乎】
　　楚人灭舒庸【左传曰舒庸人以楚师之败也道吴人伐巢伐驾围厘虺遂恃吴而不设备楚公子槖师袭舒庸灭之任公辅曰舒庸东夷偃姓之国张氏曰地谱庐州城下舒城高氏曰楚既摧败而其余烈犹足以灭国于要荒使其得志于鄢陵则毒被华夏岂胜道哉宣十二年楚入陈围郑之后书晋师败绩楚子灭萧是也此书灭舒庸着中国能折其锋使不得为我患者晋厉之成劳也盖晋厉公有宏才而无令德是以威震于外而乱生于内身虽不终功亦足录】
　　【经书月四书日四大衍厯正月壬辰大丙辰冬至二月壬戌小三月辛夘大四月辛酉小五月庚寅大六月庚申大乙酉二十六日闰月庚寅小七月己未大八月己丑小经九月辛丑在此月九月戊午大十月戊子小十一月丁巳大壬申十六日经书十二月丁巳朔日食在此月朔置闰不同故日食朔不差而月差也十二月丁亥小长厯是年闰十二月辛丑九月十四日壬申在十月五日】
　　十有八年【戊子简王十三年○晋霸厉八弑○蔡景十九○曹成五○卫献四○郑成十二○陈成二十六○杞桓六十四○宋平三○齐灵九○秦景四○楚共十八○吴寿梦十三】
　　春
　　王正月
　　晋杀其大夫胥童【左传曰胥童以甲刼栾书中行偃于朝矫曰不杀二子忧必及君公曰一朝而尸三卿余不忍益也对曰人将忍君臣闻乱在外为奸在内为轨御奸以德御轨以刑不施而杀不可谓德臣偪而不讨不可谓刑德刑不立奸轨并至臣请行遂出奔狄公使辞于二子曰寡人有讨于郤氏郤氏既伏其辜矣大夫无辱其复职位皆再拜稽首曰君讨有罪而免臣于死君之惠也二臣虽死敢忘君德乃皆归公使胥童为卿公游于匠丽氏栾书中行偃遂执公焉栾书中行偃遂杀胥童高氏曰胥童者胥甲之孙胥克之子谋杀三郤而晋国遂乱于是栾书中行偃先杀胥童襄陵许氏曰杀胥童者栾书中行偃也而称国者二人执君而当国也澄曰左传所载杀胥童者偃也而书国杀盖二子当国而以国法杀之】
　　庚申晋弑其君州蒲【左传曰栾书中行偃使程滑弑厉公葬之于翼东门之外以车一乘胡氏曰弑君天下之大罪讨贼天下之大刑春秋合于人心而定罪圣人顺于天理而用刑固不以大霈释当讨之贼亦不以大刑加不弑之人然赵盾书弑许世子书弑楚公子比书弑齐陈乞书弑栾书身为元帅亲执厉公于匠丽氏使程滑弑公而春秋书国以弑不书栾书之名氏何哉仲尼无私与天为一奚独严于赵盾许世子辈而于栾武子阔畧如此乎学者深求圣人诛乱臣贼子之防而后可与言春秋矣朱子曰胡氏此传不明言其意尝问其说于文定公之甥范伯达伯达曰公之意盖以为厉公之无道当废而不当弑栾书废之则得世臣之义矣至于杀之则罪也故称国弑以两见其意焉张氏曰称国以弑者众弑其君之辞也孟子论贵戚之卿曰君有大过则谏反覆之而不听则易位厉公之过大矣昵用小人杀戮无罪举朝诸卿不保首领书偃晋之世臣以社稷为心可以行易位之权而程滑遽弑之称国以弑而不言二臣弑之分其恶于众也悼公逐不臣者七人而不诛书偃非里克甯喜之比故也澄按春秋之作正为诛乱臣贼子也赵穿弑灵公传不言盾使而经书赵盾弑君程滑杀厉公传以为栾书中行偃使之而经止书国弑何也曰此春秋之所以别嫌明防也盖灵公之不君其恶未加于一国欲杀赵盾而赵穿为盾杀之实盾之所欲弑也故春秋诛盾为首恶厉公之无道徧得罪于一国栾书中行偃执公而杀其辅君为恶之嬖臣盖将以匡晋国而未有弑君之心也程滑因国人之所共怒而弑公盖非书偃之专谋也故书国弑若独书书偃则罪归于二卿而一国之人得免于弑君之恶矣曰二卿执公可乎曰孟子云诸侯危社稷则变置栾书当国之卿厉公既诛三卿矣不可諌也必将大乱晋国坐视社稷之陨则亦何以为国卿乎故将废置而更立焉国人遽弑其若圣人不以首恶加二子非纵之也盖辨是非定邪正以示万世左氏使程滑之言非经意也】
　　齐杀其大夫国佐【左传曰齐侯使崔杼为大夫使庆克佐之帅师围卢国佐从诸侯围郑以难请而归遂如卢师杀庆克以谷叛齐侯与之盟于徐关而复之卢降使国胜告难于晋待命于清齐为庆氏之难故齐侯使士华免以戈杀国佐于内宫之朝师逃于夫人之宫使清人杀国胜国弱来奔王湫奔莱庆封为大夫庆佐为司冦既齐侯反国弱使嗣国氏襄陵许氏曰庆克作慝浊乱中闺譛害大臣不诛不诘使国佐无所发其忠愤起而杀之顾为俱靡而已于是因以为国佐罪张氏曰无咎奔于去年之秋而鲍牵刖齐灵可以省母言之是非矣国佐叛而后复之意灵公非不知国佐之直与庆克等之内乱宫闱也卒杀国佐则灵公之知又下鲁成公数等矣保奸如此因庆克以成庆封党贼之祸庆封逐而政卒归于陈氏皆灵公蔽塞聪明唯妇言是用所致也国佐不能见几而去以邑叛君又仕危乱之朝身死于宫闱非不幸矣】
　　公如晋【左传曰晋使荀防士鲂逆周子于京师而立之生十四年矣大夫逆于清原盟而入馆于伯子同氏朝于武宫即位于朝公如晋朝嗣君也】
　　夏
　　楚子郑伯伐宋【左传曰郑伯防楚子伐宋取朝郏】
　　宋鱼石复入于彭城【左传曰楚子辛郑皇辰侵城郜取幽丘同伐彭城纳宋鱼石向为人鳞朱向带鱼府焉以三百乘戍之而还杜氏曰彭城宋邑张氏曰今徐州彭城县蘓氏曰公孙寜仪行父言纳而鱼石不言纳盖楚庄诛陈罪人疑若无罪故书纳以正其罪鱼石之书复入而先言楚郑之伐以着其纳乱臣也故不言自楚而特书复入然不书叛者复入而将以乱国非直叛君而已故鱼石栾盈之罪重于赵鞅宋辰也高氏曰此楚郑间晋之变孙氏曰伐宋取彭城与鱼石守之以逼宋也其曰宋鱼石复入于彭城者不与楚郑伐宋取邑以与宋叛臣也故以鱼石自入犯君为文】
　　公至自晋
　　晋侯使士匄来聘【左传曰拜朝也襄陵许氏曰公朝始至而聘使绍至晋悼之下诸侯肃矣此列国之所以睦而叛国之所以服也高氏曰书晋侯与宣公十年书齐侯同义】
　　秋
　　杞伯来朝【左传曰劳公且问晋故公以晋君语之杞伯于是骤朝于晋而请为昬】八月
　　邾子来朝【左传曰即位而来见也】
　　筑鹿囿【杜氏曰筑墙为鹿苑高邮孙氏曰春秋兴作皆书虽城池之固门廐之急无遗焉重民力也况耳目之翫一身之娱哉高氏曰成公之季大国来聘小国来朝国家闲暇矣不务修其刑政而筑鹿囿前此未有书筑囿者自此之后昭九年筑郎囿定十三年筑蛇渊囿人君之示子孙也其可不戒哉】
　　己丑公薨于路寝
　　冬
　　楚人郑人侵宋【左传曰宋老佐华喜围彭城老佐卒焉楚子重救彭城伐宋宋华元如晋告急韩献子为政曰欲求得人必先勤之成霸安疆自宋始矣晋侯师于台谷以救宋遇楚师于靡角之谷楚师还】
　　晋侯使士鲂来乞师【鲂音房公作彭○左传曰晋士鲂来乞师季文子问师数于臧武仲对曰伐郑之役知伯实来下军之佐也今彘季亦佐下军如伐郑可也事大国无失班爵而加敬焉礼也从之襄陵许氏曰悼公之时霸业复兴而乞师以救宋犹遵厉公故事元年而后遂无乞师则召兵而已矣】
　　十有二月
　　仲孙蔑防晋侯宋公卫侯邾子齐崔杼同盟于虚朾【虚起居切朾它丁切○左传曰谋救宋也宋人辞诸侯而请师以围彭城杜氏曰虚朾宋地髙氏曰诸侯师至而楚郑之师以退故宋人辞诸侯而请其师以围彭城而先为此盟也】丁未我君成公
　　【经书月三书日三大衍厯正月丙辰大辛酉冬至庚申五日二月丙戌小三月乙夘大四月乙酉小五月甲寅大六月甲申小七月癸丑大八月癸未小已丑七日九月壬子大十月壬午大十一月壬子小十二月辛巳大丁未二十七日】





　　春秋纂言卷八
<经部,春秋类,春秋纂言>
　　钦定四库全书
　　春秋纂言卷九　　　　　　元　吴澄　撰
　　襄公【名午成公妾定姒之子在位三十一年】
　　元年【己丑简王十四年崩○晋霸悼公周元年○蔡景二十年○曹成六年○卫献五年○郑成十三年○陈成二十七年○桓六十五年○宋平四年○齐灵十年○秦景五年○楚共十九年○吴夀梦十四年】
　　春
　　王正月
　　公即位【襄公生甫四嵗大臣相之见诸臣而行即位之礼】
　　仲孙蔑防晋栾黡宋华元卫殖曹人莒人邾人滕人薛人围宋彭城【左曰非宋地追书也于是为宋讨鱼石故称宋彭城降晋晋人以宋五大夫在彭城者归寘诸瓠丘齐人不防彭城晋人以为讨齐太子光为质于晋谷梁曰系彭城于宋者不与鱼石也刘氏曰鱼石走之楚楚子取彭城而封之诸侯为是讨之楚已取彭城矣曷为系之宋楚子不得取之宋鱼石不得受之楚也师氏曰苟书彭城而不书宋则无以见鱼石之不臣楚子之奬乱与夫诸侯讨叛之功矣】
　　夏
　　晋韩厥帅师伐郑【厥公作屈○左曰晋韩厥荀偃帅诸侯之师伐郑入其郛败其徒兵于洧上】
　　仲孙蔑防齐崔杼曹人邾人人次于鄫【鄫公作合○左传曰东诸侯之师次于鄫以待晋师杜氏曰鄫郑地在陈留襄邑县东南高氏曰晋以韩厥已足以当郑不欲重勤东诸侯之师故使次于鄫以震郑心且备楚师之出也】
　　秋
　　楚公子壬夫帅师侵宋【左曰晋师自郑以鄫之师侵楚焦夷及陈晋侯卫侯次于戚以为之援楚子辛救郑侵宋吕留郑子然侵宋取大邱孙氏曰楚师侵宋所以救郑也高氏曰楚不敢敌诸侯之师卒不为动则有以量楚力所至矣以其无名加兵故书曰侵】九月
　　辛酉天王崩【蕳王也在位十四年子泄心嗣是为灵王】
　　邾子来朝【高氏曰公虽新立才四嵗尔又在衰绖之中岂能以礼相接乎】
　　冬
　　卫侯使公孙剽来聘【剽匹妙切○高氏曰剽盖卫国用事者厥后遂逐卫侯而自立】
　　晋侯使荀防来聘【孙氏曰天王崩邾子卫晋之朝聘皆不臣也高氏曰二国来聘以公新即位故也凡聘必以礼乐相见公在丧中又遭天王之丧而邾子来朝是时讣未至于诸侯犹可言也至冬而晋卫二国不废聘好则诸侯不臣之罪着矣纵彼未闻讣而来鲁亦岂可晏然受之乎】
　　【经书月二书日一大衍厯正月辛亥小丁卯冬至二月庚辰大三月庚戌小四月己夘大五月己酉小六月戊寅大七月戊申小八月丁丑大九月丁未小辛酉十五日十月丙子大十一月丙午小十二月乙亥大】
　　二年【庚寅灵王元年○晋霸悼二○蔡景二十一○曹成七○卫献六○郑成十四卒○陈成二十八○杞桓六十六○宋平五○齐灵十一○秦景六○楚共二十○吴夀梦十五】
　　春
　　王正月
　　简王【五月而速也】
　　郑师伐宋【左传曰楚令也高氏曰楚以彭城故令郑伐之郑受制于夷狄而为之伐中国襄陵许氏曰书伐宋者积郑之疚】
　　夏
　　五月
　　庚寅夫人姜氏薨【此成公夫人齐姜也】
　　六月
　　庚辰郑伯睔卒【睔古困切○左传曰郑成公疾子驷请息肩于晋公曰楚君以郑故亲集矢于其目非异人任寡人也若背之是弃力与言其谁防我免寡人唯二三子襄陵许氏曰郑之托于楚夫岂以中国为终可畔既防其徳遂不可反是以君子贵谋始也澄曰郑成公也在位十四年子髠顽嗣是为僖公高氏曰不书者以成公背中国故诸侯不防其葬也】
　　晋师宋师卫殖侵郑【左传曰于是子罕当国子驷为政子国为司马晋师侵郑诸大夫欲从晋子驷曰官命未改杜氏曰宋虽非卿师重故叙卫上吕氏曰卫不称师将尊师少也苏氏曰郑虽有畔中国之罪而伐其丧非礼也澄曰以伐丧故书侵而不言伐】
　　秋
　　七月
　　仲孙蔑防晋荀防宋华元卫孙林父曹人邾人于戚【左传曰谋郑故也孟献子曰请城虎牢以逼郑知武子曰善鄫之防吾子闻崔子之言今不来矣滕薛小邾之不至皆齐故也寡君之忧不唯郑防将复于寡君而请于齐得请而告吾子之功也若不得请事将在齐吾子之请诸侯之福也岂唯寡君頼之】
　　己丑我小君齐姜【齐諡也三月而速】
　　叔孙豹如宋【左传曰通嗣君也杜氏曰豹于此始自齐还为卿】
　　冬
　　仲孙蔑防晋荀防齐崔杼宋华元卫孙林父曹人邾人滕人薛人小邾人于戚遂城虎牢【左传曰复防于戚齐崔武子及榺薛小邾之大夫皆防知武子之言故也遂城虎牢郑人乃成张氏曰虎牢故东虢之邑也郑灭为制邑秦汉为成臯东有汜水今孟州有汜水县故虎牢城胡氏曰虎牢岩险闻于天下犹虞之下阳晋之上党魏之安邑燕之榆闗呉之西陵蜀之汉乐地有所必据城有所必守而不可以弃焉者也程子曰郑有虎牢而不能守故不系于郑也刘氏曰此郑虎牢也曷为不系之郑取之已非郑之地也陆氏曰诸侯之大夫相与取它国之邑而城之非正也城之可以安中国息征伐故圣人许之而不系之于郑也】
　　楚杀其大夫公子申【左传曰公子申为右司马多受大国之赂以偪子重子辛楚人杀之刘氏曰婴齐也壬夫也申也三人者执楚国之政公子申贿而专婴齐壬夫畏其偪而杀之也襄陵许氏曰着楚之所以不竞于晋也】
　　【经书月四书日三大衍厯正月乙巳小壬申冬至二月甲戌大三月甲辰大闰月甲戌小四月癸夘大五月癸酉小庚寅十八日六月壬寅大七月壬申小经六月庚辰在此月九日己丑十八日八月辛丑大九月辛未小十月庚子大十一月庚午小十二月己亥大长厯是年闰四月庚寅五月十九日六月亦无庚辰】
　　三年【辛夘灵王二年○晋覇悼三○蔡景二十二○曹成八○卫献七○郑僖公髠顽元年○陈成二十九○杞桓六十七○宋平六○齐灵十二○秦景七○楚共二十一○呉夀梦十六】
　　春
　　楚公子婴齐帅师伐呉【左传曰楚子重伐呉为简之师克鸠兹至于衡山使邓廖帅组甲三百被练三千以侵呉呉人要而击之获邓廖其能免者组甲八十被练三百而已既饮至三日呉人伐楚取驾驾良邑也邓廖亦楚之良也君子谓子重于是役也所获不如所亡楚人以是咎子重子重病之遇心疾而卒襄陵许氏曰国政失御大臣相残又外结呉怨而内为晋雠此共王之所以不振也高氏曰楚始志伐呉呉与钟离之防故也楚自鄢陵之败势稍屈于中国楚畏中国诸侯倂力谋之而呉乗其间故先伐呉以张其势】
　　公如晋【左传曰始朝也高氏曰童子侯不朝王盖不可接以成人之礼也岂可反朝同列乎】
　　夏
　　四月
　　壬戌公及晋侯盟于长樗【左传曰孟献子相公稽首知武子曰天子在而君辱稽首寡君惧矣孟献子曰以敝邑介在东表密迩仇雠寡君将君是望敢不稽首高氏曰移所以事天子之礼事晋也张氏曰孟献子鲁之贤大夫尚不知君臣之义春秋诸贤之同病也长樗近晋之地苏氏曰晋侯修礼于诸侯故去其国都与公盟于长樗】
　　公至自晋【何氏曰上盟不于国都嫌如晋不得入故以晋至】
　　六月
　　公防单子晋侯宋公卫侯郑伯莒子邾子齐世子光
　　己未同盟于鸡泽【左传曰晋为郑服故且欲修呉好将合诸侯使士匄告于齐曰寡君使匄以岁之不易不虞之不戒寡君愿与二三兄弟相见以谋不协请君临之使匄乞盟齐侯欲勿许而难为不恊乃盟于耏外公防单顷公及诸侯同盟于鸡泽晋侯使荀防逆呉子于淮上吴子不至髙氏曰此因城虎牢之故郑服而同盟而王臣亦与焉杜氏曰鸡泽晋地在广平曲梁县西南任公辅曰按地谱一名鸡丘张氏曰今洺州永平县晋悼公始合诸侯而侪王官于诸侯俾同防血与桓公首止葵丘异矣故书诸侯防不再言鸡泽而己未同盟例之于新城同盟之书】陈侯使袁侨如防【左传曰楚子辛为令尹侵欲于小国陈成公使袁侨如防求成晋侯使和组父告于诸侯啖氏曰不召而自来也高氏曰陈自辰陵之盟而即楚凡十有八年矣晋屡争郑而不争陈者非不争陈也得郑则亦得陈者也今闻郑伯受盟故俾大夫来求成于晋以其本非召防而自来来又后时故书如防】
　　戊寅叔孙豹及诸侯之大夫及陈袁侨盟【谷梁传曰诸侯盟大夫又相与盟是大夫张也鸡泽之防诸侯始失政矣啖氏曰诸侯既盟袁侨乃至故使大夫别与之盟也孙氏曰诸侯既盟而袁侨至无盟可也诸侯盟大夫又盟诸侯始失政也至湨梁之盟曰大夫而不复言诸侯之大夫则政在大夫矣胡氏曰陈久叛中国不堪楚之侵欲然后求盟于晋悼公立已四年其从晋不亦晩乎悼公盍亦増修德政而谓袁侨曰诸侯之盟事毕矣而吾子始来若再刑牲歃血要质鬼神是渎也吾子以帝王之胄习于礼义害楚之政背夷即华此诸侯之愿寡君之欲也虽微盟誓天地鬼神实照临之其唯同心纠逖王慝厚礼遣之使往报焉足矣奚必汲汲使大夫盟之哉】
　　秋
　　公至自防
　　冬
　　晋荀防帅师伐许【左传曰许灵公事楚不防于鸡泽知武子帅师伐许张氏曰荀防悼公之贤大夫也偶见陈人之服不能辅悼公益修德以保陈陈固则许何患其不来今遽帅师以问罪于许规模欲速宜其幷陈不能保也】
　　【经书月二书日三大衍厯正月己巳小丁丑冬至二月戊戌大三月戊辰小四月丁酉大壬戌二十六日五月丁夘大六月丁酉小己未二十三日七月丙寅大经六月戊寅在此月八月丙申小九月乙丑大十月乙未小十一月甲子大十二月甲午小长厯六月七月朔同戊寅亦不在六月】
　　四年【壬辰灵王三年○晋覇悼四○蔡景二十三○曹成九○卫献八○郑僖二○陈成三十卒○杞桓六十八○宋平七○齐灵十三○秦景八○楚共二十二○呉寿梦十七】
　　春
　　王三月
　　己酉陈侯午卒【成公也在位三十年子溺嗣是为哀公高氏曰陈成公既为鸡泽之防则是国已变于夏矣】
　　夏
　　叔孙豹如晋【左传曰报知武子之聘也高氏曰且为鄫世子故事见五年六年】
　　秋
　　七月
　　戊子夫人姒氏薨【姒公作弋下定姒同○杜氏曰成公妾襄公母姒杞姓高氏曰襄公以夫人之礼葬之】
　　陈成公
　　八月
　　辛亥我小君定姒【杜氏曰逾月而速高氏曰死才二十四日尔襄陵许氏曰传载季文子欲不以夫人之礼定姒而不得已于人言卒夫人之观此逾月而礼畧也】
　　冬
　　公如晋【左传曰公如晋听政晋侯享公公请属鄫晋侯不许孟献子曰以寡君之密迩于仇雠而愿固事君无失官命鄫无赋于司马为执事朝夕之命敝邑敝邑褊小缺而为罪寡君是以愿借助焉晋侯许之】
　　陈人围顿【左传曰楚人使顿间陈而侵伐之故陈人围顿髙氏曰僖二十五年楚人围陈纳顿子于顿陈侯畏楚而不敢讨顿子恃楚而不事陈今陈复从中国而顿为楚间故围之自鸡泽之防而书伐许围顿着晋兴而楚诎矣】
　　【经书月三书日三大衍　正月癸亥大壬午冬至二月癸巳小经三月己酉在此月三月壬戌大四月壬辰小五月辛酉大六月辛夘小七月庚申大戊子二十九日八月庚寅大辛亥二十二日九月庚申小十月己丑大十一月己未小十二月己丑大闰月戊午小长　三月亦无己酉戊子七月二十八日】
　　五年【癸巳灵王四年○晋覇悼五○蔡景二十四○曹成十○卫献九○郑僖三○陈哀公溺元年○杞桓六十九○宋平八○齐灵十四○秦景九○楚共二十三○吴夀梦十八】
　　春
　　公至自晋【高氏曰着公不朝正于庙也且公幼而频年如晋是危道也襄之出二十四至之者二十危之也】
　　夏
　　郑伯使公子发来聘【左传曰通嗣君也高氏曰郑自鸡泽之防始离于荆楚来聘于中国诸侯得以息兵修好也】
　　叔孙豹鄫世子巫如晋【左传曰穆叔觌鄫太子于晋以成属鄫鄫世子比诸鲁大夫也刘氏曰鄫不胜莒鲁之患求为附庸以自定鄫属于鲁为附庸故相与徃见于晋也鄫世子犹吾大夫焉交讥之陆氏曰鄫列国也使其世子同于我大夫鲁与晋俱失正矣鄫力不足者故无讥焉】
　　仲孙蔑卫孙林父防吴于善道【道公谷作稻○左传曰呉子使夀越如晋辞不防鸡泽之故且请听诸侯之好晋人将为之合诸侯使鲁卫先防吴且告防期故孟献子孙文子防吴于善道杜氏曰鲁卫俱受命于晋故不言及二大夫往防之故曰防吴善道呉地张氏曰悼公初立其风声所及逺人慕之故吴有志于亲中国辞谢鸡泽之不防而请听后防之期悼公告以防戚之期而听其自来足矣至使鲁卫特往防之则是以中国大邦而为蛮方屈此二大夫防吴之所以特书也襄陵许氏曰晋楚争衡权实在呉故晋急呉如此】
　　秋
　　大雩【高氏曰因旱祭志僣也】
　　楚杀其大夫公子壬夫【左传曰楚人讨陈叛故曰由令尹子辛实侵欲焉乃杀之杜氏曰共王败于鄢陵杀子反杀公子申壬夫八年之中杀三卿髙氏曰楚之所以不竞】公防晋侯宋公陈侯卫侯郑伯曹伯莒子邾子滕子薛伯齐世子光吴人鄫人于戚【左传曰防吴且谋戍陈也穆叔以属鄫为不利使鄫大夫听命于防张氏曰因吴之来而命戍陈也石氏曰成九年为蒲之防将以防吴而吴不至故十五年诸侯之大夫防之于钟离前三年悼公盟鸡泽使荀防逆吴子而又不至故此年使鲁卫先防之于善道此皆往防之也至秋戚之防序吴于列而不复殊者因其来防也凡序吴者来防我也殊吴者往防之也】
　　公至自防
　　冬
　　戍陈【左传曰楚子囊为令尹范宣子曰我丧陈矣楚人讨贰而立子囊必改行而疾讨陈陈近于楚民朝夕急能无往乎有陈非吾事也无之而后可诸侯戍陈公羊传曰曷为不言诸侯戍之离至不可得而序故言我也啖氏曰戍者以兵守之也张氏曰自桓文以来所以服陈者未闻以兵守之也士匄知戍陈之非长防是以有丧陈之叹高氏曰陈即安于楚二十余年为诸侯所伐未尝少息归于中国则又为楚人所伐既不能凿斯池筑斯城与民效死守之而勿去又恃人之力以自戍其为国何足道也然此诸侯同戌非独鲁戍之也书于公至之后则知诸侯各遣戌与僖二年城楚丘同义】
　　楚公子贞帅师伐陈【左传曰子囊伐陈高氏曰楚使顿间陈而陈伐之乃归罪于壬夫楚又为之杀壬夫而陈又不改于是乎伐之】
　　公防晋侯宋公卫侯郑伯曹伯莒子邾子滕子薛伯齐世子光救陈【曹伯下左无莒子邾子滕子薛伯○高氏曰陈方附中国诸侯既戍之复为楚所伐而又相率救之救之义事也悼公之能也】
　　十有二月
　　公至自救陈【善救陈也】
　　辛未季孙行父卒【高氏曰此公子友之孙季文子也自文子卒而鲁有城费作三军事则知季孙虽专鲁而文子犹忠贞僣乱未启也其子宿嗣是为武子季孙之彊萌于僖公大于成公炽于襄昭极于定哀】
　　【经书月一书日一大衍厯正月丁亥大戊子冬至二月丁巳小三月丙戌大四月丙辰小五月乙酉大六月乙夘小七月甲申大八月甲寅小九月癸未大十月癸丑小十一月壬午大十二月壬子小辛未二十日长厯是年闰四月】
　　六年【甲午灵王五年○晋覇悼六○蔡景二十五○曹成十一○卫献十○郑僖四○陈哀二○杞桓七十卒○宋平九○齐灵十五○秦景十○楚共二十四○呉夀梦十九】
　　春
　　王三月
　　壬午杞伯姑容卒【桓公也在位七十年子匄嗣是为孝公高氏曰杞入春秋未尝书名自僖公二十三年杞子卒后桓公继立僖二十七年来朝成九年来逆叔姬之丧此年卒】
　　夏
　　宋华弱来奔【左传曰宋华弱与乐辔少相狎长相优又相谤也子荡恕以弓梏华弱于朝平公见之曰司武而梏于朝难以胜矣遂逐之华弱来奔司城子罕曰同罪异罚非刑也专戮于朝罪孰大焉亦逐子荡子荡射子罕之门曰几日而不我从子罕善之如初】
　　秋
　　杞桓公
　　滕子来朝【左传曰始朝公也】
　　莒人灭鄫【左传曰鄫恃赂也杜氏曰鄫有贡赋之赂于鲁恃之以慢莒故灭之】
　　冬
　　叔孙豹如邾【左传曰穆叔如邾聘且脩平也高氏曰公初即位邾子来朝后有狐骀之战在四年而经不书至是叔孙豹往聘且脩平焉以无忘旧好也】
　　季孙宿如晋【左传曰晋人以鄫故来讨曰何故亡鄫季武子如晋见且听命髙氏曰宿始执政而往朝于覇主且听命焉襄陵许氏曰鲁既世卿而大夫无复三年之丧哀典废于下矣】十有二月
　　齐侯灭莱【左传曰二年齐侯伐莱莱人使正舆子赂夙沙卫以索马牛皆百匹齐师乃还齐侯灭莱莱恃谋也于郑子国之来聘也晏弱城东阳而围莱堙之环城传于堞及杞桓公卒之月王湫帅师及正舆子棠人军齐师齐师大败之入莱莱共公浮柔奔棠正舆子王湫奔莒莒人杀之陈无宇献莱宗噐于襄宫晏弱围棠灭之迁莱于郳高厚崔杼定其田高氏曰齐围莱久矣自宣七年伐莱至是而遂灭之不言莱君出奔国灭君死也】
　　【经书月二书日一大衍厯正月辛巳大癸巳冬至二月辛亥大三月辛巳小壬午二日四月庚戌大五月庚辰小六月己酉大七月己夘小八月戊申大九月戊寅小十月丁未大十一月丁丑小十二月丙午大】
　　七年【乙未灵王六年○晋覇悼七○蔡景二十六○曹成十二○卫献十一○郑僖五卒○陈哀三○杞孝公匄元年○朱平十○齐灵十六○秦景十一○楚共二十五○吴夀梦二十】
　　春
　　郯子来朝【左传曰始朝公也澄按郯少昊氏之后也】
　　夏
　　四月
　　三卜郊不从乃免牲【左传曰孟献子曰夫郊祀后稷所以祈农事也故启蛰而郊郊而后耕今既耕而卜郊宜其不从也】
　　小邾子来朝【左传曰亦始朝公也】
　　城费【费音秘○左传曰南遗为费宰叔仲昭伯为隧正欲善季氏而求媚于南遗谓遗请城费吾多与而役胡氏曰夫文子相三君无衣帛之妾无食粟之马无藏金玉无重器备则固忠于公室而不顾其所食之私邑也及行父卒宿专鲁国之政羣小媚之无故劳民妄兴是役季氏益张其后孔子至于堕费其越礼不度可知矣张氏曰费季氏之邑今沂州费县】
　　秋
　　季孙宿如卫【左传曰报子叔之聘且辞缓报非贰也襄陵许氏曰此书滕郯小邾来朝而季卿如邾如晋如卫卫来拜聘着朝廷之间交际之文则泛矣】
　　八月
　　螽【高氏曰庄公以前螟犹书之荘公已后螟不复书螽然后书以是知灾异之益多矣春秋不胜其书举其重以见轻尔】
　　冬
　　十月
　　卫侯使孙林父来聘【左传曰拜武子之言而寻孙桓子之盟也】
　　壬戌及孙林父盟【孰及之公也】
　　楚公子贞帅师围陈【高氏曰晋悼将脩文公之业复有志于攘楚而楚先围陈陈侯遂出防诸侯以求救于晋晋悼于是遽为之合诸侯也】
　　十有二月
　　公防晋侯宋公陈侯卫侯曹伯莒子邾子于鄬【杜氏曰鄬郑地谋救陈陈侯逃归不成救故不书救也】
　　郑伯髠顽如防未见诸侯【髠顽公谷作髠原】
　　丙戌卒于鄵【鄵七报切公谷作操○左传曰将防于鄬子驷相及鄵子驷使贼夜弑僖公而以疟疾赴于诸侯胡氏曰弑而伪赴又顺其欲而不彰则乱臣贼子免于见讨而春秋非传信之书矣赵氏曰诸侯死例书名此为上文已言郑伯如防下不可又云郑伯髠顽卒又不可上言郑伯如防下但言髠顽卒所以须于如防时便书名以便其文尔三传不达此体见其文特异不能释遂妄云被弑若实见弑而以疾赴则从而书之诸国弑君岂有实告乎按经文未见诸侯则是已出境临欲相见之时尔公羊云未出境益非也永嘉吕氏曰诸侯不书名此名之者以其卒也呉子遏伐楚门于巢卒同属省文也诸侯卒于国都不地此其地者以其不在其国为如防而卒故也与宋公佐卒于曲棘同未见诸侯而卒与许男卒于师同此诸侯之例如此而説者徒见其文之异便有郑伯见弑之説误矣杜氏曰鄵郑地澄按僖公在位四年子嘉嗣是为简公】
　　陈侯逃归【左传曰陈人患楚庆虎庆寅谓楚人曰吾使公子黄往而执之楚人从之二庆使告陈侯于防曰楚人执公子黄矣君若不来羣臣不忍社稷宗庙惧有二图陈侯逃归胡氏曰上二年诸侯戍陈今楚令尹来伐诸侯又救之亦既勤矣为陈侯计者下命国中大申儆备立太子以固守亲听命于诸侯谋御敌之防当是时晋君方眀诸侯听命必能致力于陈矣不此之顾弃仪卫以逃归故书以罪之高氏曰楚人以陈叛故杀公子壬夫而亟讨陈晋虽为陈再合诸侯卒不能攘楚以安中国故陈侯内为二庆所逼而逃归也然为一国之君而不能自立从夷狄则惧为中国所伐从中国则又惧楚若匹夫之逃亦可羞矣】
　　【经书月四书日二大衍厯正月丙子小戊戌冬至二月乙巳大三月乙亥小四月甲辰大五月甲戌大六月甲辰小七月癸酉大八月癸夘小闰月壬申大九月壬寅小经十月壬戌在此月十月辛未大十一月辛丑小十二月庚午大丙戌十七日长厯是嵗闰十月壬戌十月二十一日丙戌十二月六日】
　　八年【丙申灵王七年○晋覇悼八○蔡景二十七○曹成十三○卫献十二○郑简公嘉元年○陈哀四○杞孝二○宋平十一○齐灵十七○秦景十二○楚共二十六○呉夀梦二十一】
　　春
　　王正月
　　公如晋【左传曰公如晋朝且听朝聘之数】
　　夏
　　郑僖公【观此则知僖公之非弑眀矣】
　　郑人侵蔡获蔡公子燮【燮谷作湿○左传曰郑子国子耳侵蔡获蔡司马公子燮郑人皆喜唯子产不顺曰小国无文德而有武功祸莫大焉楚人来讨能勿从乎从之晋师必至晋楚伐郑自今郑国不四五年弗得宁矣子国怒之曰国有大命而有正卿童子言焉将为戮矣王氏笺义曰郑欲从楚故侵蔡以致楚然后告絶于晋而与楚平故子国闻子产之言怒之惧其谋泄尔不然无故而侵蔡何也】
　　季孙宿防晋侯郑伯齐人宋人卫人邾人于邢丘【左传曰以命朝聘之数使诸侯之大夫听命季孙宿齐高厚宋向戌卫殖邾大夫防之大夫不书尊晋侯也郑伯献捷于防故亲听命杜氏曰时公在晋晋悼唯使大夫听命故季孙在防而公先归有晋郑二君在故齐宋卫三国之大夫降称人内大夫书氏名者以着其亢也胡氏曰朝聘事之大者重烦诸侯而使大夫听命无乃以姑息爱人乎使政在大夫而诸侯失国岂所以爱之也后此八年湨梁之防悼公初没诸侯皆在而大夫独盟君若赘旒夫岂一朝一夕之故哉张氏曰防而使大夫听命自齐桓北杏始春秋之法必辨等列以大夫防诸侯而人之者所以严君臣之分谨上下之交也任公辅曰邢丘故邢国河内平臯县也】
　　公至自晋【如晋朝不与邢丘之防而先归故书至自晋而不言至自防也】
　　莒人伐我东鄙【左传曰伐我以疆鄫田也张氏曰莒人灭鄫而鲁不敢争覇主不讨所以兴伐鲁疆鄫田之师也髙氏曰鄫田接于鲁而疆界不眀故兴兵伐我以正之鄫遂属于莒矣襄陵许氏曰莒恃逺灭鄫伐鲁以奸齐盟而覇讨弗及者晋方患秦楚故也】
　　秋
　　九月
　　大雩【义见前】
　　冬
　　楚公子贞帅师伐郑【左传曰楚子囊伐郑讨其侵蔡也子驷子国子耳欲从楚子孔子蟜子展欲待晋子驷曰民急矣姑从楚以纾吾民晋师至吾又从之牺牲玉帛待于二竟以待彊者而庇民焉冦不为害民不罢病不亦可乎子展曰小所以事大信也小国无信兵乱日至亡无日矣五防之信今将背之虽楚救我将安月之亲我无成鄙我是欲不可从也不如待晋晋君方眀四军无阙八卿和睦必不弃郑楚师辽逺粮食将尽必将速归何患焉舎之闻之杖莫如信完守以老楚杖信以待晋不亦可乎子驷曰请从楚騑也受其咎乃及楚平使王子伯骈告于晋知武子使行人子员对之曰君有楚命亦不使一介行李告于寡君而即安于楚君之所欲也谁敢违君寡君将帅诸侯以见于城下唯君图之胡氏曰郑介大国之间若能任仁贤眀政刑以礼法自守而亲此四隣必能保国楚虽大何畏焉乃加兵于蔡无故怒楚而公子贞来伐则及楚平见郑之屈服而不信也】
　　晋侯使士匄来聘【左传曰范宣子来聘且拜公之辱告将用师于郑经书月二书日无大衍厯正月庚子小癸夘冬至二月己己大三月己亥小四月戊辰大五月戊戌小六月丁夘大七月丁酉小八月丙寅大九月丙申大十月丙寅小十一月乙未大十二月乙丑小】
　　九年【丁酉灵王八年○晋覇悼九○蔡景二十八○曹成十四○卫献十三○郑简二○陈哀五○杞孝三○宋平十二○齐灵十八○秦景十三○楚共二十七○吴夀梦二十二】
　　春
　　宋灾【灾公作火○高氏曰宋自昭文以来乱败相属三书宋灾见人事之不脩也】
　　夏
　　季孙宿如晋【左传曰报宣子之聘也高氏曰公朝晋而晋来聘又使报焉事大国之礼则顺矣】
　　五月
　　辛酉夫人姜氏薨【宣公夫人成公母也】
　　秋
　　八月
　　癸未我小君穆姜【杜氏曰四月而速高氏曰别为之諡用文姜之例也】
　　冬
　　公防晋侯宋公卫侯曹伯莒子邾子滕子薛伯杞伯小邾子齐世子光伐郑【左传曰诸侯伐郑季武子齐崔杼宋皇郧从荀防士匄门于鄟门卫北宫括曹人邾人从荀偃韩起门于师之梁滕人薛人从栾黡士鲂门于北门杞人郳人从赵武魏綘斩行栗师于泛令于诸侯曰脩器备盛糇粮归老幼居疾于虎牢肆眚围郑郑人恐乃行成中行献子曰遂围之以待楚人之救也而与之战不然无成知武子曰许之盟而还师以敝楚人吾三分四军与诸侯之鋭以逆来者于我未病楚不能矣犹愈于战暴骨以逞不可以争大劳未艾君子劳心小人劳力先王之制也乃许郑成】
　　十有二月
　　己亥同盟于戯【戯许宜切○左传曰郑服也将盟郑六卿公子騑公子发公子嘉公孙輙公孙虿公孙舎之及其大夫门子皆从郑伯晋士庄子为载书曰自今日既盟之后郑国而不唯晋命是听而或有异志者有如此盟公子騑趋进曰天祸郑国使介居二大国之间大国不加德音而乱以要之使其鬼神不获歆其禋祀其民人不获享其土利夫妇辛苦蛰隘无所底告自今日既盟之后郑国而不唯有礼与彊可以庇民者是从而敢有异志者亦如之荀偃曰改载书公孙舎之曰昭大神要言焉若可改也大国亦可叛也知武子谓献子曰我实不德而要人以盟岂礼也哉非礼何以主盟姑盟而退修德息师而来终必获郑何必今日我之不德民将弃我岂唯郑若能休和逺人将至何恃于郑乃盟而还】
　　楚子伐郑【左传曰子驷将及楚平子孔子蟜曰与大国盟口血未干而背之可乎子驷子展曰吾盟固云唯强是从今楚师至晋不我救则楚强矣乃及楚平】
　　【经书月三书日三大衍厯正月甲午大己酉冬至二月甲子小三月癸巳大四月癸亥小五月壬辰大辛酉三十日六月壬戌小七月辛夘大八月辛酉小癸未二十三日九月庚寅大十月庚申小十一月己丑大经十二月己亥在此月十一日疑经书月误以一为二十二月己未小长厯辛酉五月二十九癸未八月二十二十一月庚寅朔己未亦在其月十日】
　　十年【戊戌灵王九年○晋霸悼十○蔡景二十九○曹成十五○卫献十四○郑简三○陈哀六○杞孝四○宋平十三○齐灵十九○秦景十四○楚共二十八○吴夀梦二十三】
　　春
　　公防晋侯宋公卫侯曹伯莒子邾子滕子薛伯杞伯小邾子齐世子光防吴于柤【柤荘加切○左传曰防呉子寿梦也杜氏曰吴子在柤晋以诸侯往防之故曰防吴柤楚地张氏曰后汉彭越国付阳县有柤水】
　　夏
　　五月
　　甲午遂灭偪阳【偪甫目彼力二切谷作傅○左传曰晋荀偃士匄请伐偪阳而封宋向戌焉荀防曰城小而固胜之不武弗胜为笑固请围之不克诸侯之师久于偪阳荀偃士匄请于荀防曰水潦将降惧不能归请班师知伯怒投之以机出于其间曰女成二事而后告予予恐乱命以不女违女既勤君而兴诸侯牵率老夫以至于此既无武守而又欲易余罪曰是实班师不然克矣余羸老也可重任乎七日不克必尔乎取之荀偃士匄帅卒攻偪阳亲受矢石灭之以与向戌向戌辞乃与宋公以偪阳子归献于武宫谓之夷俘使周内史选其族嗣纳诸霍人高氏曰偪阳楚与国也杜氏曰偪阳妘姓国今彭城偪阳县张氏曰今徐州沛县】
　　公至自防【谷梁传曰存中国也中国有善事则并焉无善事则异之杜氏谔曰逾时而反故危而至之】
　　楚公子贞郑公孙輙帅师伐宋【左传曰楚子囊郑子耳伐家师于訾母围宋门于桐门高氏曰以宋公受偪阳故也】
　　晋师伐秦【左传曰九年秦景公使士雃乞师于楚将以伐晋楚子许之师于武城以为秦援秦人侵晋晋饥弗能报也晋荀防伐秦报其侵也高氏曰晋方帅诸侯防吴灭偪阳又越千里而伐秦可谓虐用其民矣为晋计者莫若修文公之业与秦通和庶因秦之兵力共攘彊楚可以少安中国不此之图而反以秦资楚此晋之失也】
　　秋
　　莒人伐我东鄙【左传曰莒人间诸侯之有事也故伐我东鄙高氏曰伐者必有辞也】公防晋侯宋公卫侯曹伯莒子邾子齐世子光滕子薛伯杞伯小邾子伐郑【左传曰诸侯伐郑齐崔杼使太子光先至于师故长于滕师于牛首吕氏曰齐世子光序诸侯上主防者为之也春秋不改所以示讥言专以强弱事势为先后也郑于是复从晋然亦不敢背楚也】
　　冬
　　盗杀郑公子騑公子发公孙輙【騑公谷作斐○左传曰初子驷与尉止有争将御诸侯之师而黙其车尉止获遂弗使献初子驷为田洫司氏堵氏侯氏子师氏皆丧田焉故五族聚羣不逞之人因公子之徒以作乱于是子驷当国子国为司马子耳为司空子孔为司徒尉止司臣侯晋堵女父子师仆帅贼以入晨攻执政于西宫之朝杀子驷子国子耳子孔知之故不死子西闻盗不儆而出尸而追盗盗入于北宫乃归授甲臣妾多逃器用多丧子产闻盗为门者庇羣司闭府库慎闭藏完守备成列而后出兵车十七乗尸而攻盗于北宫子蟜率国人助之杀尉止子师仆盗众尽死侯晋奔晋堵女父司臣尉翩司齐奔宋子孔当国孙氏曰盗一日而杀三卿郑伯失刑政胡氏曰卿大夫者国君之陪贰也身不能保而盗得杀之于朝安在其为陪贰乎】戍郑虎牢【左传曰诸侯之师城虎牢而戍之晋师城梧及制士鲂魏绛戌之虎牢非郑地也言将归焉郑及晋平胡氏曰虎牢之城不系郑者责在郑也戍而系郑者罪诸侯也郑人从楚固为不义然中国所以城虎牢非欲断荆楚之路为郑蔽也驻师阨险以偪之尔至是伐而复戍焉可谓以义服之乎张氏曰前年戍陈不能制楚以保陈矣又踵前辙劳诸侯以戍守恃力逼小岂覇主服人之道乎高氏曰郑虽行成而诸侯所以为之戍则其意有在使郑复贰则虎牢之戍反为腹心之忧如其不贰则助之守而为之援焉定则固将反之矣是以还系于郑然五年城虎牢不系郑者是时诸侯城之以驻师而御楚虽郑亦不能有之也】
　　楚公子贞帅师救郑【左传曰楚子囊救郑诸侯之师还郑而南至于阳陵楚师不退知武子欲退曰今我逃楚楚必骄骄则可与战矣栾黡曰逃楚晋之耻也合诸侯以益耻不如死我将独进师遂进与楚夹颍而军子蟜曰诸侯既有成行必不战矣从之将退不从亦退退楚必围我犹将退也不如从楚亦以退之宵渉颍与楚人盟栾黡欲伐郑师荀防不可曰我实不能御楚又不能庇郑郑何罪不如致怨焉而还今伐其师楚必救之战而不克为诸侯笑克不可命不如还也诸侯之师还侵郑北鄙而归楚人亦还胡氏曰以救许楚罪诸侯不能保郑肆其陵逼曾荆楚之不若也】
　　公至自伐郑【襄陵许氏曰书楚救郑而至公知诸侯之避楚也】
　　【经书月一书日一大衍厯正月戊子大甲寅冬至二月戊午大三月戊子小四月丁巳大闰月丁亥小经五月甲午在闰月五月丙辰大六月丙戌小七月乙夘大八月乙酉小九月甲寅大十月甲申小十一月癸丑大十二月癸未小长厯是年闰十一月甲午五月八日】
　　十有一年【己亥灵王十年○晋覇悼十一○蔡景三十○曹成十六○卫献十五○郑简四○陈哀七○杞孝五○宋平十四○齐灵二十○秦景十五○楚共二十九○吴寿梦二十四】
　　春
　　王正月
　　作三军【左传曰季武子将作三军告叔孙穆子曰请为三军各征其军穆子曰政将及子子必不能武子固请之穆子曰然则盟诸乃盟诸僖闳诅诸五父之衢三分公室而各有其一三子各毁其乗季氏使其乘之人以其役邑入者无征不入者倍征孟氏使半为臣若子若弟叔孙氏使尽为臣不然不舎杜氏曰鲁本无中军唯上下二军皆属于公有事三卿更帅以征伐季氏欲专其民人故假立中军因以改作孔氏曰往前民皆属公家若非征伐不属三子故三子自以其邑之民为已之车乗今既三分公室所分得者即是已有故三家各自壊旧时车乗部伍以足成三军也季氏使所分得国内三分有一之人以其役与邑皆来入季氏者则无公征若不以役邑入季氏则使公家倍征之役今之丁也邑赋税也设利害以驱民使入已尔民畏倍征则尽归季氏所分得者无一入公也孟氏以子弟之中课取其一又分半以归公也叔孙氏使子弟尽为已臣唯以父兄归公尔故昭公五年传云季氏尽征之叔孙氏臣其子弟言不臣父兄取二分而二分归公也孟氏取其半又如叔孙所取之中止取其半以半归公取一分而三归公也吕氏曰孟氏稍弱所以只使半为臣季氏彊直欲尽无公室也澄曰古之制地方百里为大国大国三军方七十里为次国次国二军方五十里为小国小国一军鲁为方百里之大国当有三军故鲁颂曰公车千乘又曰公徒三万盖言伯禽初受封之时有三军也其后不能备三军故止有二军然不知二军自何时始以鲁之众本不能备三军之数季武子欲增中军而作为三军者盖借此改作而分公室之众也按二十五成之地出一军则三军者该地七十五成鲁之方百里其地有百成但三桓皆百乘之家各有十成之地则取百成中之三十成矣况又臧氏仲氏叔氏之类亦有采邑则鲁之公室其不满七十五成矣何以能有三军故三家毁其乘者各以其家所得采邑十成之民补足其数仅可备三军也】
　　夏
　　四月
　　四卜郊不从乃不郊【因四卜之渎以着鲁郊之僣】
　　郑公孙舎之帅师侵宋【左传曰郑人患晋楚之故诸大夫曰不从晋国几亡楚弱于晋晋不吾疾也晋疾楚将辟之何为而使晋师致死于我楚弗敢敌而后可固与也子展曰与宋为恶诸侯必至吾从之盟楚师至吾又从之则晋怒甚矣晋能骤来楚将不能吾乃固与晋大夫説之使疆之司恶于宋宋向戌侵郑大获子展曰师而伐宋可矣若我伐宋诸侯之伐我必疾吾乃听命焉且告于楚楚师至吾又与之盟而重赂晋师乃免矣子展侵宋杜氏曰欲以致诸侯也】公防晋侯宋公卫侯曹伯齐世子光莒子邾子滕子薛伯杞伯小邾子伐郑【左传曰诸侯伐郑齐太子光宋向戌先至于郑门于东门其莫晋荀防至于西郊东侵旧许右还次于围郑观兵于南门西济于济隧郑人惧乃行成高氏曰以前伐未得志而郑复来侵宋故也凡世子代父与盟防当在诸侯之下齐光代君出防十年在滕子薛伯上已为僣矣此防又在莒子邾子上于是为甚以莒邾皆属于齐故也见世子益骄而主防者莫能制也自再防萧鱼之后覇业稍振诸侯不复与光防矣则知十九年同围齐之役盖齐有以取之也】
　　秋
　　七月
　　己未同盟于亳城北【亳公谷作京○左传曰同盟于亳范宣子曰不慎必失诸侯诸侯道敝而无成能无贰乎乃盟载书曰凡我同盟毋蕰年毋壅利毋保奸毋留慝救灾患恤祸乱同好恶奨王室或间兹命司慎司盟名山名川羣臣羣祀先王先公七姓十二国之祖眀神殛之俾失其民坠命亡氏踣其国家胡氏曰郑既盟而又叛从子展之谋欲致晋师而后与之也故其载书虽有队命亡氏踣其国家之言渝之而不顾噫慢鬼神至此而盟犹足恃乎杜氏曰亳城郑地任氏曰偃师也故汤都】
　　公至自伐郑【以前事至者见虽同盟而未得郑也】
　　楚子郑伯伐宋【左传曰楚子囊乞旅于秦秦右大夫詹帅师从楚子将以伐郑郑伯逆之伐宋高氏曰晋师方还而郑伯逆楚子同伐宋盖用公孙舎之之谋以伐宋自信于楚而数叛晋使楚道敝而固与晋以托国焉】
　　公防晋侯宋公卫侯曹伯齐世子光莒子邾子滕子薛伯杞伯小邾子伐郑【左传曰诸侯悉师复伐郑杜氏曰此夏诸侯皆复来故曰悉师高氏曰诸侯之师方归未及解甲息肩而复至于郑之城下】
　　防于萧鱼【左传曰诸侯之师观兵于郑东门郑人使王子伯骈行成晋赵武入盟郑伯郑子展出盟晋侯防于萧鱼赦郑囚皆礼而归之纳斥候禁侵掠晋侯使叔肸告于诸侯公使臧孙纥对曰凡我同盟小国有罪大国致讨苟有以借手鲜不赦宥寡君闻命矣郑人赂晋侯以师悝师触师蠲广车軘车淳十五乘甲兵凡兵车百乘歌钟二肆及其镈磬女乐二八杜氏曰郑服而诸侯防萧鱼郑地苏氏曰郑与防也八年郑人侵蔡获公子燮自是晋侯争郑五年之间晋人四以诸侯伐郑楚輙救之晋用知防之谋未尝与楚人战至是楚不能应遂全师以服郑于是郑固与晋二十余年楚不能争虽城濮之克不能过也孙氏曰言伐言防者得郑之辞也郑自齐桓晋文死或即蛮荆或即中国晋楚争之乆矣晋悼比嵗大合诸侯伐郑今始得之不能有郑者余二十年此晋悼之绩也程子曰诸侯数月之间再伐郑郑服而请防郑不可信也而晋悼公诚以待人信之不疑自此郑不背晋者二十四年】
　　公至自防【谷梁传曰伐而后防不以伐郑至得郑伯之辞也程子曰兵不加郑故书至自防】
　　楚人执郑行人良霄【左传曰郑人使良霄太宰石防如楚告将服于晋曰孤以社稷之故不能懐君君若能以玉帛缓晋不然则武震以摄威之孤之愿也楚人执之襄陵许氏曰见楚之力尽于是矣高氏曰郑使良霄告絶于楚楚不能得郑故执良霄以舒愤懑不平之气自是不复出师以与晋争郑于是坚从晋良霄公孙輙之子也】
　　冬
　　秦人伐晋【左师曰秦庶长鲍庶长武帅师伐晋以救郑鲍先入晋地士鲂御之少秦师而弗设备武济自辅氏与鲍交伐晋师战于栎晋师败绩易秦故也高氏曰秦景公妹为楚共王夫人于是为楚伐晋报去年之役也】
　　【经书月三书日一大衍厯正月壬子大己未冬至二月壬午小三月辛亥大四月辛巳大五月辛亥小六月庚辰大七月庚戌小己未十日八月己夘大九月己酉小十月戊寅大十一月戊申小十二月丁丑大】
　　十有二年【庚子灵王十一年○晋覇悼十二○蔡景三十一○曹成十七○卫献十六○郑简五○陈哀八○杞孝六○宋平十五○齐灵二十一○秦景十六○楚共三十○吴夀梦二十五卒】
　　春
　　王三月
　　莒人伐我东鄙围台【台谷作邰下同○高氏曰诸侯伐我未有言围邑者书围邑自此始莒人间嵗伐我公五与莒子防宜其释怨同好矣而见伐不已则鲁弱可知矣杜氏曰台琅琊费县有台亭】
　　季孙宿帅师救台遂入郓【公羊传曰言遂何公不得为政尔谷梁传曰受命而救台不受命而入郓也孙氏曰不受命而入郓专也何氏曰公微弱政教不行故季孙宿遂取郓以自益其邑高氏曰善救台恶入郓也成十二年甞帅师城郓矣鲁不能守复为莒所取今复取之】
　　夏
　　晋侯使士鲂来聘【左传曰来聘且拜师杜氏曰谢前年伐郑师襄陵许氏曰晋悼服郑抑楚而聘鲁善持胜矣】
　　秋
　　九月
　　呉子乘卒【此吴子夀梦也在位二十五年其子诸樊嗣杜氏谔曰宣十八年録楚子旅卒者以其暴盛而诸侯交接赴告之相亲也至此书吴子乘卒者亦以其暴盛且眀诸侯通之防之而赴告之相及也】
　　冬
　　楚公子贞帅师侵宋【左传曰楚子囊秦庶长无地伐宋师于梁以报晋之取郑也髙氏曰秦人与焉而削之者楚人率秦故专罪楚也】
　　公如晋【左传曰朝且拜士鲂之辱髙氏曰晋侯一使人来聘而公遂亲往朝之事晋之礼恭矣】
　　【经书月二书日无大衍厯正月丁未小甲子冬至二月丙子大三月丙午小四月乙亥大五月乙巳小六月甲戌大七月甲辰小八月癸酉大九月癸夘小十月癸酉小十一月壬寅大十二月壬申小】
　　十有三年【辛丑灵王十二年○晋覇悼十三○蔡景三十二○曹成十八○卫献十七○郑简六○陈哀九○杞孝七○宋平十六○齐灵二十二○秦景十七○楚共三十一卒○吴诸樊遏元年】
　　春
　　公至自晋【公在外不朝正于庙也】
　　夏
　　取邿【邿音诗公作诗○左传曰邿乱分为三师救邿遂取之杜氏曰邿小国也任城元父县有邿亭高氏曰鲁乘其乱灭之以为附庸襄陵许氏曰晋始息民是以楚侵宋不报鲁取邿不讨取无大乱而已】
　　秋
　　九月
　　庚辰楚子审卒【此楚共王也在位三十一年子昭嗣】
　　冬
　　城防【左传曰于是将早城臧武仲请俟毕农事高氏曰防臧氏之邑也厥后齐髙厚伐我北鄙围防则城防者畏齐也襄陵许氏曰郑役既息鲁政稍暇则知取邿以为利城防以为安而已矣经书月一书日一大衍厯正月辛丑大庚午冬至闰月辛未小二月庚子大三月庚午小四月己亥大五月己巳小六月戊戌大七月戊辰小八月丁酉大九月丁夘小庚辰十四日十月丙申大十一月丙寅小十二月乙未大长厯是年闰八月】
　　十有四年【壬寅灵王十三年○晋覇悼十四○蔡景三十三○曹成十九○卫献十八○郑简七○陈哀十○杞孝八○宋平十七○齐灵二十三○秦景十八○楚康王昭元年○吴诸樊二】
　　春
　　王正月
　　季孙宿叔老防晋士匄齐人宋人卫人郑公孙虿曹人莒人邾人滕人薛人杞人小邾人防吴于向【虿丑迈切公作万下同向式亮切○左传曰吴侵楚养由基奔命子庚以师继之养叔曰吴乘我丧谓我不能师也必易我而不戒子为三覆以待我我请诱之子庚从之战于庸浦大败吴师呉告败于晋防于向为吴谋楚故也范宣子数吴之不德也以退吴人杜氏曰吴伐楚丧故谓之不德数而遣之卒不为伐楚襄陵许氏曰四卿帅师自成公始二卿列防自襄公始大夫张也高氏曰吴人在向诸侯往防之因谋伐秦焉夫楚结秦以病晋而晋又交吴以害楚亦相激而然尔重言防吴与成十五年钟离之防同澄按左氏以向防为吴谋楚然吴在向而晋率诸侯之大夫往防之是晋有求于吴非吴有求于晋也故疑左氏所载事迹非其实而惟高氏谋伐秦之説或是】
　　二月
　　乙未朔日有食之
　　夏
　　四月
　　叔孙豹防晋荀偃齐人宋人卫北宫括郑公孙虿曹人莒人邾人滕人薛人杞人小邾人伐秦【左传曰诸侯之大夫从晋侯伐秦以报栎之役也晋侯待于竟使六卿帅诸侯之师以进及泾不济叔向见叔孙穆子穆子赋匏有苦叶叔向退而具舟鲁人莒人先济郑子蟜北宫懿子见诸侯之师而劝之济济泾而次秦人毒泾上流师人多死郑司马子蟜帅郑师以进师皆从之至于栻林不获成焉荀偃令曰鸡鸣而驾塞井夷灶唯余马首是瞻栾黡曰晋国之命未有是也余马首欲东乃归下军从之伯游曰吾令实过悔之何及多遗秦禽乃命大还晋人谓之迁延之役栾鍼曰此役也报栎之败也役又无功晋之耻也吾有二位于戎路敢不耻乎与士鞅驰秦师死焉士鞅反栾黡谓士匄曰余弟不欲往而子召之余弟死而子来是而子杀余之弟也弗逐余亦将杀之士鞅奔秦高氏曰春夏兴师烦扰中国将帅不和威德两弛晋国之政衰矣悼公所以不及文襄也】
　　己未卫侯衎出奔齐【左谷无衎字○左传曰卫献公戒孙文子寗恵子食皆服而朝日旰不召而射鸿于囿二子从之不释皮冠而与之言二子怒孙文子如戚孙蒯入使公饮之酒使太师歌巧言之卒章太师辞师曹请为之遂诵之蒯惧告文子文子曰君忌我矣弗先必死并帑于戚公使子蟜子伯子皮与孙子盟于丘宫孙子皆杀之公如鄄使子行于孙子又杀之公出奔齐孙氏追之败公徒公及竟使祝宗告亡卫人立公孙剽孙林父殖相之以听命于诸侯杜氏曰孙逐卫侯春秋以其自取奔亡之祸故诸侯失国者皆不书逐君之贼也襄陵许氏曰逐君之恶未有若林父者矣郑厉卫恵犹以礼去者也王氏笺义曰左传谷梁卫侯出奔皆不书名独公羊书名按诸侯不书名唯出奔书名者罪其不道而失国也衎当名公羊得之矣】
　　莒人侵我东鄙【杜氏曰报入郓也高氏曰莒自灭鄫之役四伐我矣是无晋也】
　　秋
　　楚公子贞帅师伐吴【左传曰楚子为庸浦之役故子囊师于棠以伐吴吴不出而还子囊殿以吴为不能而弗儆呉人自臯舟之隘要而击之楚人不能相救吴人败之获楚公子宜谷】
　　冬
　　季孙宿防晋士匄宋华阅卫孙林父郑公孙虿莒人邾人于戚【左传曰晋侯问卫故于中行献子对曰卫有君矣伐之未可以得志而勤诸侯不如因而定之防于戚谋定卫也杜氏曰戚卫地张氏曰前书卫侯之奔此列孙林父于防晋为覇主抑君助臣晋大夫之党孙林父罪恶见矣】
　　【经书月三书日二大衍厯正月乙丑大乙亥冬至二月乙未小朔日食三月甲子大四月甲午小己未二十六日五月癸亥大六月癸巳小七月壬戌大八月壬辰小九月辛酉大十月辛夘小十一月庚申大十二月庚寅小】
　　十有五年【癸夘灵王十四年○晋覇悼十五卒○蔡景三十四○曹成二十○卫献十九殇公剽元年○郑简八○陈哀十一○杞孝九○宋平十八○齐灵二十四○秦景十九○楚康二○吴诸樊三】
　　春
　　宋公使向戌来聘【左传曰聘且寻盟杜氏曰报二年豹之聘寻十一年亳之盟】二月
　　己亥及向戌盟于刘【孙氏曰刘鲁地襄陵许氏曰不盟于国而盟于刘崇向戌故公弱甚矣高氏曰凢因来聘而盟者必在国内如成三年晋侯使荀庚来聘卫侯使孙良夫来盟丙午及荀庚盟丁未及孙良夫盟十一年晋侯使郤犫来聘己丑及郤犫盟襄七年卫侯使孙林父来聘壬戌及孙林父盟是也刘盖王畿采地岂有来聘鲁而逺盟于刘者乎盖下文有刘夏因传者以为春夏之夏与文四年夏逆妇姜于齐同文故误增于刘二字尔】
　　刘夏逆王后于齐【杜氏曰刘采地夏名也天子卿书字刘夏非卿故书名孙氏曰天子不亲迎娶后则三公逆之刘夏士也王后天下母使微者逆之可哉高邮孙氏曰天子逆后使三公春秋二百四十二年周王十三书逆王后者唯二非礼则书也祭公行得礼而书之者讥遂事也刘夏之逆则以非三公而讥之宋氏曰何以书鲁主婚也】
　　夏
　　齐侯伐我北鄙围成【左传曰齐侯围成贰于晋故也高氏曰是时季孙在齐季孙宿为戚之防以定卫而齐不与焉齐固有憾于诸侯矣而尤懐夫袁娄之耻者也伐我北鄙以此之故成盖吾仲孙之邑也】
　　公救成至遇【公羊传曰不敢进也杜氏曰遇鲁邑公至遇畏齐不敢至成范氏曰至遇而齐师已退髙氏曰鲁于是时巳三分其民而公室卑弱已不足以当敌故书公救成至遇若畏而不进则书次矣不当书至也】
　　季孙宿叔孙豹帅师城成郛【常山刘氏曰由不能救成成郛见壊而城之也吕氏曰成郛壊而城苟完而已髙氏曰此孟孙之邑而叔孙季孙帅师以城之者见三家相党以备齐为名而兴役之众故其城坚固可守卒为鲁患而不可堕也定十二年公围成是也郛盖外城也】
　　秋
　　八月
　　丁巳日有食之【高氏曰按长厯七月丁巳朔八月无丁巳又不书朔盖因旧史也】邾人伐我南鄙【左传曰使告于晋晋将为防以讨邾莒晋侯有疾乃止高氏曰邾贰于晋以与齐党于莒故来伐我襄陵许氏曰政在君则民一民一则国强政在臣则民二民二则国弱鲁自文襄失政大夫盗窃国柄齐与邾莒交伐其国不竞甚矣无他民分于三桓故也】
　　冬
　　十有一月
　　癸亥晋侯周卒【悼公也在位十五年子彪嗣是为平公襄陵许氏曰悼公之覇功亚桓文平公受之遗烈犹在祝柯澶渊之盟是已自是则晋日替矣】
　　【经书月三书日三大衍厯正月己未大庚辰冬至二月己丑小己亥十一日三月戊午大四月戊子大五月戊午小六月丁亥大七月丁巳小日食经书八月丁巳食闰法差也八月丙戌大九月丙辰小十月乙酉大闰月乙夘小十一月甲申大经十一月癸亥在闰十月及十二月十二月甲寅小长厯是年七月丁巳朔日食】
　　十有六年【甲辰灵王十五年○晋覇平公彪元年○蔡景三十五○曹成二十一○卫献二十殇二○郑简九○陈哀十二○杞孝十○宋平十九○齐灵二十五○秦景二十○楚康三○吴诸樊四】
　　春
　　王正月
　　晋悼公【逾月而速】
　　三月
　　公防晋侯宋公卫侯郑伯曹伯莒子邾子薛伯杞伯小邾子于溴梁【溴古间切○左传曰平公即位改服脩官烝于曲沃警守而下防于溴梁杜氏曰溴水名出河内轵县东南至温入河高氏曰为讨邾莒也邾莒连伐鲁鲁使告于晋悼公将为防以讨之遇疾乃止平公即位遂成父志苏氏曰卫侯剽也二十五年卫侯入于夷仪衎也二君皆称卫侯】
　　戊寅大夫盟【左传曰晋侯与诸侯宴于温使诸大夫舞曰歌诗必类齐高厚之诗不类荀偃怒且曰诸侯有异志矣使诸大夫盟高厚高厚逃归于是叔孙豹晋荀偃宋向戌卫寗殖郑公孙虿小邾之大夫盟曰同讨不庭公羊传曰诸侯皆在是言大夫盟信在大夫也谷梁传曰不曰诸侯之大夫大夫不臣也高氏曰或谓晋侯在丧故使大夫盟非也晋侯不惮出防岂不肯出盟邪鸡泽之防诸侯巳盟而陈辕侨至势不可拒因与之盟然侨人臣也不可当君使大夫盟之故以大夫而系诸侯见诸侯之已盟也今叙诸侯而不言盟言大夫而不系诸侯也是时晋为鲁故将执邾莒二君而齐使高厚来防先知其故遽自逃归所以诸侯不欲先自盟也夫晋防诸侯而使大夫盟则信在大夫矣乌在其为盟主哉是时齐有崔高卫有孙寗六卿专晋三家柄鲁圣人因此盟以着丧乱之阶赵氏曰高厚若以在防而逃归经文不合不书僖五年郑伯逃归不盟襄七年陈侯逃归并书以着其罪何独此不书左氏此传不足凭也胡氏曰上年春防向十三国之大夫也夏防伐秦亦十三国之大夫也冬防戚七国之大夫也此三防皆国之大事也而使大夫专之是君不自为政矣况悼公既没晋平初立无先君之明大夫张宜矣夫岂一朝一夕之故哉张氏曰春秋荘十三年之前礼乐征伐自诸侯出而权未一也自齐桓晋文继覇中国之政齐晋专之然犹在诸侯也至今年以后则皆自大夫出矣故于此书大夫盟着世变之益降也永嘉陈氏曰文十五年盟扈十七年防扈伯在而但曰诸侯者无伯也君在而但曰大夫者无君也自文以下则有斥言诸侯而不序自襄以下则有斥言大夫而不序】
　　晋人执莒子邾子以归【左传曰以我故执邾宣公莒犂比公且曰通齐楚之使孙氏曰执以归不以归京师刘氏曰称人以执非伯讨也高邮孙氏曰晋平初立防于溴梁将以号令而安之也一防而执二君春秋罪之】
　　齐侯伐我北鄙【高氏曰齐既叛晋闻公在防将讨邾莒故复来伐是时齐益彊自柯陵之防遂不复出但使大夫听命使世子抗礼出防盖有轻诸侯之心矣故前年北鄙之役为莒伐我邾窦附齐故亦伐我南鄙晋患齐之益骄也于是为溴梁之防以讨贰焉邾莒畏晋不敢不防而齐独不至故晋人乃执二君以归也齐知二君之执为我之故乃益复伐我二年之间齐师五至于鲁之城下】
　　夏
　　公至自防【高氏曰见公出防谋齐尚未及还而齐师已见伐矣】
　　五月
　　甲子地震
　　叔老防郑伯晋荀偃卫殖宋人伐许【左传曰许男请迁于晋诸侯遂迁许许大夫不可晋人归诸侯郑子蟜闻将伐许遂相郑伯以从诸侯之师穆叔从公齐子帅师防晋荀偃次于棫林伐许次于函氏髙氏曰许欲弃楚请迁于晋既而不果故晋防诸侯大夫同伐之郑与许有宿怨故其君亲行而在晋上盖卿不先诸侯尊国君也宋人称人盖微者也宋当在诸侯之上今列卫殖之下故知其微者张氏曰许男有从中国之志而大夫沮之足以见一时之俗矣】
　　秋
　　齐侯伐我北鄙围成【左传曰齐侯围成孟孺子速徼之齐侯曰是好勇去之以为之名速遂塞海陉而还高氏曰去年伐我围成而壊其郛今春再伐我至是又伐我围成甚之也】大雩
　　冬
　　叔孙豹如晋【左传曰聘且言齐故晋人曰以寡君之未禘祀与民之未息不然不敢忘穆叔曰以齐人之朝夕释憾于敝邑是以大请敝邑之急朝不及夕引领西望曰庶几乎比执事之闻恐无及也见中行献子赋析父献子曰偃知罪矣敢不从执事以同恤社稷而使鲁及此见范宣子赋鸿鴈之卒章宣子曰匄在此敢使鲁无鸠乎髙氏曰鲁不能内修其政以御无道之齐而乞怜于晋鲁之君臣庸甚矣】
　　【经书月三书日二大衍厯正月癸未大乙酉冬至二月癸丑小经三月戊寅在此月三月壬午大四月壬子大经五月甲子在此月五月壬午小六月辛亥大七月辛巳小八月庚戌大九月庚辰小十月己酉大十一月己夘小十二月戊申大长厯是年闰十月戊寅三月二十六日甲子五月十三日】
　　十有七年【乙巳灵王十六年○晋覇平二○蔡景三十六○曹成二十二○卫献二十一殇三○郑简十○陈哀十三○孝十一○宋平二十○齐灵二十六○秦景二十一○楚康四○吴诸樊五】
　　春
　　王二月
　　庚午邾子牼卒【牼苦耕切公谷作瞷○宣公也在位十八年子华嗣是为悼公去年晋人执以归此书卒者晋人释之也莒亦如之髙氏曰考成公末年宣公来朝襄公九年宣又来朝鲁亦以其贵卿往聘而修平葢崇睦矣而晚卒起仇雠如此者鲁国政刑不修有以启之也】宋人伐陈【左传曰宋荘朝伐陈获司徒卬卑宋也髙氏曰七年鄬之防陈侯逃归自是不复与诸侯防而楚郑连年侵宋宋人于是请于晋而伐之宋无为中国取陈之意自适己事而已然书伐许伐陈亦着楚之绌也】
　　夏
　　卫石买帅师伐曹【左传曰卫孙蒯田于曹隧饮马于重丘毁其瓶重丘人闭门而訽之曰亲逐而君尔父为厉是之不忧而何以田为卫石买孙蒯伐曹取重丘曹人愬于晋髙氏曰虽石买以私忿背盟加兵于人然曹亦有以致之是以有辞于伐也】
　　秋
　　齐侯伐我北鄙围桃【桃公作洮○左传曰齐人以其未得志于我故伐我北鄙围桃杜氏曰弁县东南有桃虚】
　　齐高厚帅师伐我北鄙围防【高厚上左无齐字○左传曰髙厚围臧纥于防师自阳关逆臧孙至于旅松鄹叔纥臧畴臧贾帅甲三百宵犯齐师送之而复齐师去之齐人获臧坚髙氏曰齐之君臣同来伐我分兵以围吾二邑其恃众暴寡如此齐鲁世昏姻之国也而数年之间见伐不已见鲁政之衰失矣】
　　九月
　　大雩
　　宋华臣出奔陈【左传曰宋华阅卒华臣弱臯比之室使贼杀其宰华吴贼六人以铍杀诸卢门合左师之后左师惧曰老夫无罪贼曰臯比私有讨于吴遂幽其妻曰畀余而大璧宋公闻之曰臣也不唯其宗室是暴大乱宋国之政必逐之左师曰臣也亦卿也大臣不顺国之耻也不如盖之乃舎之左师为己短防苟过华臣之门必骋国人逐瘈狗瘈狗入于华臣氏国人从之华臣惧遂奔陈高氏曰华臣暴其宗室而乱宋国之政不有国讨失政刑矣震骇而奔怀慝之祸也夫陈乃宋雠而奔焉意尤可诛】
　　冬
　　邾人伐我南鄙【左氏曰为齐故也杜氏曰齐未得志于鲁故邾助之高氏曰邾之先君以伐鲁而为晋所执既归而辛嗣子在丧而复兴师伐我者叛晋也与齐也齐人使之脩先君之怨也此祝柯之防所以复来执也】
　　【经书月二书日一大衍厯正月戊寅小辛夘冬至二月丁未大庚午二十四曰三月丁丑小四月丙午大五月丙子小六月乙巳大七月乙亥小八月甲辰大九月甲戌小十月癸夘大十一月癸酉小十二月壬寅大】
　　十有八年【丙午灵王十七年○晋覇平三○蔡景三十七○曹成二十三卒○卫献二十二殇四○郑简十一○陈哀十四○杞孝十二○宋平二十一○齐灵二十七○秦景二十二○楚康五○吴诸樊六】
　　春
　　白狄来【公羊传曰白狄之君也不言朝不能行朝礼髙氏曰与介葛卢来同春秋书白狄于是焉止】
　　夏
　　晋人执卫行人石买【左传曰执卫行人石买于长子执孙蒯于纯留为曹故也杜氏曰石买即是伐曹者宜即惩治本罪而晋因其为使执之故书行人高氏曰晋侯欲脩方伯之义黜叛夫而诛乱臣则莫如正孙蒯之恶今大恶不举而小过必察覇讨果若是乎】
　　秋
　　齐师伐我北鄙【师谷作侯○襄陵许氏曰四年之中六伐鄙而四围邑又纵邾莒以助其虐诸侯之陵暴未有若是者也是以动天下之兵几亡其国】
　　冬
　　十月
　　公防晋侯宋公卫侯郑伯曹伯莒子邾子滕子薛伯杞伯小邾子同围齐【左传曰晋侯伐齐将济河献子以朱丝系玉二防而祷曰齐环怙恃其险负其众庶弃好背盟陵虐神主曾臣彪将帅诸侯以讨焉其官臣偃实先后之苟捷有功无作神羞防于鲁济寻溴梁之言同伐齐齐侯御诸平隂堑防门而守之广里夙沙卫曰不能战莫如守险弗听诸侯之士门焉齐人多死范宣子告析文子曰吾知子敢匿情乎鲁人莒人皆请以车千乗自其乡入既许之矣若入君必失国子家以告公公恐齐侯登巫山以望晋师晋人使司马斥山泽之险虽所不至必斾而疏陈之使乗车者左实右伪以斾先舆曳柴而从之齐侯见之畏其众也乃脱归齐师夜遁入平隂遂从齐师晋人欲逐归者鲁卫请攻险荀偃士匄以中军克京兹魏绛栾盈以下军克邿赵武韩起以上军围卢弗克及秦周伐雍门之萩范鞅门于雍门焚雍门及西郭南郭刘难士弱率诸侯之师焚申池之竹木焚东郭北郭范鞅门于门州绰门于东闾齐侯驾将走邮棠太子与郭荣叩马曰师速而疾畧也将退矣君何惧焉且社稷之主不可以轻轻则失众君必待之将犯之太子抽劒断鞅乃止东侵及潍南及沂高氏曰凢侵伐围入之类未有言同者此为鲁讨齐而书同围何也以谓诸侯皆不义齐乎则邾莒亦尝病鲁矣以谓诸侯皆睦于晋而贰于齐乎则滕薛小邾既属齐矣然则谓之同围犹同盟也澄曰凡合诸侯而为盟必有一国主盟同盟则诸国同饮血而无适主盟者也合诸侯而用兵必有一国主兵同围齐则诸国同主兵而无适主兵者也唯其莫适为主故诸国之兵虽甚盛而不相统一各行其志环而攻之大扰齐境然竟莫能声罪致讨以服齐之心而取其成故书同围齐而不书伐也】
　　曹伯负刍卒于师【成公也在位二十三年子胜嗣是为武公】
　　楚公子午帅师伐郑【左传曰郑子孔欲去诸大夫将叛晋而起楚师以去之使告子庚子庚弗许楚子闻之使豚尹宜告子庚曰国人谓不谷主社稷而不出师死不从礼不谷即位于今五年师徒不出人其以不谷为自逸而忘先君之业矣大夫圗之其若之何子庚叹曰君王其谓午懐安乎吾以利杜稷也见使者稽首而对曰诸侯方睦于晋臣请尝之若可君而继之不可収师而退可以无害君亦无辱子庚帅师治兵于汾于是子蟜伯有子张从郑伯伐齐子孔子展子西守二子知子孔之谋完守入保子孔不敢防楚师楚师伐郑次于鱼陵右师城上棘遂渉颍次于旃然蒍子冯公子格率鋭师侵费滑胥靡献于雍梁右回梅山侵郑东北至于虫牢而反子庚门于纯门信于城下而还渉于鱼齿之下甚雨及之楚师多冻役徒几尽高氏曰楚自萧鱼之役不复伐郑郑伯在防而楚伐之者公子嘉召之也】
　　【经书月一书曰无大衍厯正月壬申大丙申冬至二月壬寅小三月辛未大四月辛丑小五月庚午大六月庚子小闰月己巳大七月己亥小八月戊辰大九月戊戌小十月丁夘大十一月丁酉小十二月丙寅大】
　　十有九年【丁未灵王十八年○晋覇平四○蔡景三十八○曹武公滕元年○卫献二十三殇五○郑简十二○陈哀十五○杞孝十三○宋平二十二○齐灵二十八卒○秦景二十三○楚康六○吴诸樊七】
　　春
　　王正月
　　诸侯盟于祝柯【柯古多切公作阿○左传曰诸侯还自沂上盟于督曰大毋侵小孙氏曰诸侯不序前目后凢也杜氏曰前年围齐之诸侯也祝柯县今属济南郡张氏曰后汉志平原郡祝柯地谱齐州禹城县齐邑】
　　晋人执邾子【左传曰以其伐我故高氏曰既来同防又与同盟而乃执之非覇讨也刘氏曰邾人伐鲁晋人疾之执其君以刼其地不言以归释之也未得其地故刼之巳得其地故释之襄陵许氏曰执之舎之削取其田不以上命皆专于晋讨虽当命非正也】
　　公至自伐齐【上年书围齐而此以伐至者盖兴师本以伐齐也兵无适主故不能共声罪以伐之而乃各逞力以围之故书同围以示讥公既至则本其事而以伐至也】
　　取邾田自漷水【漷好虢切又音郭○左传曰次于泗上疆我田取邾田自漷水归之于我杜氏曰取邾田以漷水为界漷水出东海合乡县西南经鲁国至高平湖陆县入泗苏氏曰成二年晋人败齐于鞌使齐归我汶阳之田书曰取汶阳田不言齐田鲁地也今以晋命取田于邾故曰取邾田言非鲁地也高氏曰邾之病鲁信有罪矣鲁以诸侯之力前既执其先君此又执其嗣君取其田盖已甚矣但书取邾田足矣又云自漷水者随漷水以为界荩言其取之多也襄陵许氏曰邾自漷水既削庶其畀我相继来奔邾始衰乱矣】
　　季孙宿如晋【左传曰如晋拜师澄曰谢讨齐且取邾田也】
　　曹成公【曹小国常朝鲁其君卒鲁常防其况今又为鲁同围齐而卒于师】
　　夏
　　卫孙林父帅师伐齐【左传曰晋荀偃卒而视不可含宣子盥而抚之曰事吴敢不如事主犹视栾懐子曰其为未卒事于齐故也乎乃复抚之曰主苟终所不嗣事于齐者有如河乃瞑受含栾鲂帅师从卫孙文子伐齐张氏曰栾鲂不书孙林父幷将也夫讨彊暴之罪而使逐君之大夫尸其事则晋何以服齐高氏曰十四年林父逐卫侯衎奔于齐故独伐齐林父逐君覇主所当讨而与之防伐则晋平公之霸业可知矣】
　　秋
　　七月
　　辛卯齐侯环卒【环公作瑗○灵公也在位二十八年子光嗣是为荘公】晋士匄帅师侵齐至谷闻齐侯卒乃还【谷齐地刘氏曰天下无王诸侯擅命征伐各自己出利人之难以成其私故伐人之丧者比比而士匄乃还师不侵不亦善乎陆氏曰士匄闻丧不当更往还为合礼苏氏曰谷梁谓为士匄宜墠唯复命于介大将在军君命有所不受有善而专之君与有焉必君命而后可则安用将矣】
　　八月
　　丙辰仲孙蔑卒【此孟文伯之子献子也子速嗣曰庄子】
　　齐杀其大夫高厚【左传曰齐侯娶于鲁曰顔懿姬无子其侄鬷声姬生光以为太子诸子仲子戎子戎子嬖仲子生牙属诸戎子戎子请以为太子许之仲子曰不可废常不祥间诸侯难光之立也列于诸侯矣今无故而废之是专黜诸侯而以难犯不祥也君必悔之公曰在我而巳遂东太子光使高厚牙以为太子夙沙卫为少傅齐侯疾崔杼防逆光疾病而立之光杀戎子庄公即位执公子牙于句渎之丘夙沙卫奔高唐以叛崔杼杀高厚于洒蓝而兼其室高氏曰齐高厚尝帅师伐我矣晋新行义于齐齐侯始立而欲亲晋故归罪于高厚而杀之以説于晋此明年齐侯所以及澶渊之盟也张氏曰杀髙厚者崔杼也杼虽擅生杀之柄亦荘公之所欲也】郑杀其大夫公子嘉【嘉公作喜○左传曰郑子孔之为政也专国人患之乃讨西宫之难与纯门之师子孔当罪子展子西率国人伐之杀子孔而分其室胡氏曰嘉则有罪矣子展子西不能正以王法肆诸市朝与众同弃乃利其室而分之有私焉故穪国以杀】
　　冬
　　齐灵公【高氏曰齐鲁乃世昏姻之国虽有前怨今已易世故不废丧纪示不忘好】城西郛【左传曰惧齐也高氏曰夫齐怨在鲁灵公以是而死荘公既立思所以报鲁此人情之必至也】
　　叔孙豹防晋士匄于柯【左传曰齐及晋平盟于大隧故穆叔防范宣子于柯穆叔见叔向赋载驰之四章叔向曰肸敢不承命杜氏曰魏郡内黄县东北有柯城高氏曰鲁犹惧齐故为柯之防以自固】
　　城武城【左传曰穆叔归曰齐犹未也不可以不惧乃城武城杜氏曰泰山南武城县经书月二书日二大衍厯正月丙申小辛丑冬至二月乙丑大三月乙未大四月乙丑小五月甲午大六月甲子小经七月辛夘在此月七月癸巳大经八月丙辰在此月八月癸亥小九月壬辰大十月壬戌小十一月辛夘大十二月辛酉小长厯是年闰九月辛夘七月十七日丙辰八月二十四日】
　　二十年【戊申灵王十九年○晋覇平五○蔡景三十九○曹武二○卫献二十四殇六○郑简十三○陈哀十六○杞孝十四○宋平二十三○齐荘公光元年○秦景二十四○楚康七○呉诸樊八】
　　春
　　王正月
　　辛亥仲孙速防莒人盟于向【左传曰及莒平盟于向督之盟故也杜氏曰向莒邑莒数伐鲁前年诸侯盟督以和解之故二国自复共盟结其好高氏曰向本属莒宣四年取之诸侯盟祝柯以和解莒鲁二国复自结好自是二十年莒鲁不交兵速代父为卿未练而从政无复三年之丧也】
　　夏
　　六月
　　庚申公防晋侯齐侯宋公卫侯郑伯曹伯莒子邾子滕子薛伯小邾子盟于澶渊【澶市然切○左传曰齐成故也高氏曰齐以晋不伐其丧而感服居丧而出盟襄陵许氏曰自文十四年新城之役诸侯盟书同平公祝柯澶渊之盟不书同此悼公之遗烈也欤杜氏曰澶渊卫地近戚田在顿丘县南一名繁汗张氏曰唐置澶州今属开德府临河县】
　　秋
　　公至自防
　　仲孙速帅师伐邾【左传曰邾人骤至以诸侯之事弗能报也孟荘子伐以报之孙氏曰速伐邾背澶渊之盟也襄陵许氏曰祝柯之防既执邾子又取其田报亦足矣而复伐之讥已甚也且澶渊在彼高氏曰方与之盟而退又兴师以伐之可乎然邾小国也不量力而易覇国敌彊国连兵不已岂谋也哉】
　　蔡杀其大夫公子燮【左传曰蔡公子燮欲以蔡之晋蔡人杀之初蔡文侯欲事晋曰先君与于践土之盟晋不可弃且兄弟也畏楚不能行而卒楚人使蔡无常公子燮求从先君以利蔡不能而死高氏曰燮盖尝为郑所获者欲舎荆楚而之中国正也追先君之志而成之顺也楚政无常求寛其民利也而用事者安楚弗欲惧燮之起晋争也而杀之非所谓可杀者也而以国杀者蔡侯以为罪也】
　　蔡公子履出奔楚【高氏曰履燮之弟也因惧而奔楚亦可伤矣君子之谋国也必审其力察其势揆其时三者可矣然后度其义义虽可而三者弗可君子弗轻为也夫蔡之事楚也殆将百年矣楚不与中国交兵者甫十年尔二子见其稍为晋下也将伸百年之辱改而从晋此所以义虽可为而三者未可也故燮之杀履之出众人矜其功之弗就而君子以为谋之未臧师为楚撼而晋不能救卒亡其国哀哉】
　　陈侯之弟黄出奔楚【黄公谷作光○左传曰陈庆虎庆寅畏公子黄之偪愬诸楚曰与蔡司马同谋楚人以为讨公子黄将出奔呼于国曰庆氏无道求专陈国暴蔑其君而去其亲五年不灭是无天也高氏曰黄与履何以奔楚自理也黄以宠任太过权逼其卿故庆氏譛而陈侯不能为之辨明是以一国之大不能容一弟也澄曰黄非三命之大夫故不氏之曰公子然以时君之弟其尊与再命之大夫同故得称名其称名者以其为陈侯之弟故也故曰陈侯之弟黄】叔老如齐【杜氏曰齐鲁有怨交聘礼絶今复继好息民】
　　冬
　　十月
　　丙辰朔日有食之
　　季孙宿如宋【左传曰报向戌之聘也高氏曰我有齐难至是始报】
　　【经书月三书日三六衍厯正月庚寅大丙午冬至辛亥二十二日二月庚申小三月己丑大四月己未小五月戊子大六月戊午小庚申三日七月丁亥大八月丁巳大九月丁亥小十月丙辰大朔日食十一月丙戌小十二月乙夘大】
　　二十有一年【己酉灵王二十年○晋覇平六○蔡景四十○曹武三○卫献二十五殇七○郑简十四○陈哀十七○杞孝十五○宋平二十四○齐荘二○秦景二十五○楚康八○吴诸樊九】
　　春
　　王正月
　　公如晋【左传曰拜师及取邾田也】
　　邾庶其以漆闾丘来奔【左传曰季武子以公姑姊妻之皆有赐于其从者澄曰庶其再命之大夫例名而不氏杜氏曰二邑在高平南平阳县东北有漆乡西北有显闾亭任公辅曰兖州邹县即南平阳也后汉山阳南平乡有漆亭山阳南平阳有闾丘亭刘氏曰漆一邑闾丘一邑也不言及所受于君之私邑而食之者也私邑不言及公邑言及高氏曰时公在晋而季氏受叛臣纳其邑是谓以利主逋逃也】
　　夏
　　公至自晋
　　秋
　　晋栾盈出奔楚【左传曰栾桓子娶于范宣子生懐子范鞅以其亡也怨栾氏桓子卒栾祁与其老州賔通几亡室矣懐子患之祁惧其讨也愬诸宣子曰盈将为乱范鞅为之徴懐子好施士多归之宣子畏其多士也信之懐子为下卿宣子使城着而遂逐之高氏曰盈不能防闲其母遂为范匄所逐然不以范匄逐之为文者使盈无可逐之衅则匄亦不得而逐矣既取奔亡复有作乱之志故特奔于楚焉以楚彊大今日可恃以逃难他日可挟以复归也】
　　九月
　　庚戌朔日有食之
　　冬
　　十月
　　庚辰朔日有食之【襄陵许氏曰比年食又比月食盖自是八年之间而日七食祸变重矣】
　　曹伯来朝【即位三年而来朝也】
　　公防晋侯齐侯宋公卫侯郑伯曹伯莒子邾子于商任【任音壬○左传曰锢栾氏也襄陵许氏曰栾氏之出非其罪也徒以权门私相忌怨何有于国而平公受其激怒勤动诸侯以逞范鞅之积憾必欲使盈无所容于世故盈发愤卒兴祸乱此皆以私败公足以为古今之至戒是时中国无事晋无所发政以亟防诸侯则知徒以栾氏信不诬也】
　　【经书月三书日二大衍厯正月乙酉小壬子冬至二月甲寅大闰月甲申小三月癸丑大四月癸未小五月壬子大六月壬午小七月辛亥大八月辛巳小九月庚戌大朔日食十月庚辰小朔日食大衍九月日食黄道翼九度大十月日在黄道角四度弱非食限十一月己酉大十二月己夘大长厯是年闰八月】
　　二十有二年【庚戌灵王二十一年○晋覇平七○蔡景四十一○曹武四○卫献二十六殇八○郑简十五○陈哀十八○杞孝十六○宋平二十五○齐荘三○秦景二十六○楚康九○吴诸樊十】
　　春
　　王正月
　　公至自防【着不朝正于朔】
　　夏
　　四月
　　秋
　　七月
　　辛酉叔老卒【此叔肸之孙声伯之子子叔齐子也其子弓嗣是曰子叔敬子】
　　冬
　　公防晋侯齐侯宋公卫侯郑伯曹伯莒子邾子滕子薛伯杞伯小邾子于沙随【邾子下左无滕子○在传曰乐盈自楚适齐晏平仲言于齐侯曰商任之防受命于晋今纳栾氏将安用之小所以事大信也失信不立君其国之弗聼防于沙随复锢栾氏也栾盈犹在齐晏子曰祸将作矣齐将伐晋不可以不惧胡氏曰古者大夫去国君不归其社稷不系累其子弟不收其田邑使人导之出疆又先于其所往厚人伦也今晋不念栾氏世勲而逐盈又将搏执之而命诸侯无得纳焉何其已甚也楚逐申公巫臣子反请以重币锢之楚子曰止彼若能利国家虽重币晋将可乎若无益于晋晋将弃之何劳锢焉其贤于商任沙随之谋逺矣高氏曰晋以大夫之故期年之间再合诸侯见晋失覇者之义不足以令诸侯矣齐人于是终保盈是令不行也令不行者盈之谮为可悯者也诸侯皆知之而平公不知也故齐侯慨然背此盟而眀年伐卫遂伐晋也】
　　公至自防【为一栾盈而再合诸侯见大夫之彊也】
　　楚杀其大夫公子追舒【左传曰楚观起有宠于令尹子南未益禄而有马数十乗楚人患之王将讨焉子南之子弃疾为王御士王毎见之必泣弃疾曰君三泣臣矣敢问谁之罪也王曰令尹之不能尔所知也国将讨焉尔其居乎对曰父戮子居君焉用之泄命重刑臣亦不为王遂杀子南于朝轘观起于四竟子南之臣谓弃疾请徙子尸于朝曰君臣有礼唯二三子三日弃疾请尸王许之既葬其徒曰行乎曰吾与杀吾父行将焉入曰然则臣王乎曰弃父事雠吾不忍也遂缢而死苏氏曰追舒罪不至死故称国以杀高氏曰追舒宠近小人故及于难然以楚国之力除一宠嬖之大夫顾岂难哉而康王始则与人之子图其父终则杀之轘其党由威柄失于上故刑不足以驭下也夫威柄既立则责谯足以折奸臣之锋及其失之则刀锯不足以当奸臣之罪其怨毒所钟遂发于灵王之世楚之不亡者幸而已以强大之国而威柄一失其祸遂至于此则中国之君可不监于兹】
　　【经书月三书日一大衍厯正月己酉小丁巳冬至二月戊寅大三月戊申小四月丁丑大五月丁未小六月丙子大七月丙午小辛酉十六日八月乙亥大九月乙巳小十月甲戌大十一月甲辰小十二月癸酉大】
　　二十有三年【辛亥灵王二十二年○晋覇平八○蔡景四十二○曹武五○卫献二十七殇九○郑简十六○陈哀十九○杞孝十七卒○宋平二十六○齐荘四○秦景二十七○楚康十○吴诸樊十一】
　　春
　　王二月
　　癸酉朔日有食之
　　三月
　　己巳杞伯匄卒【孝公也在位十七年晋悼夫人之兄弟也五与鲁盟其弟益姑立是为文公高氏曰杞自桓公以来晋悼为昏姻国国恃以兴而鲁礼有加】
　　夏
　　邾畀我来奔【公作鼻○杜氏曰庶其之党同窃邑以叛君高氏曰向受邾之叛臣与其邑今又受其叛臣是年冬臧孙纥出奔邾亦受之】
　　葬杞孝公
　　陈杀其大夫庆虎及庆寅【左传曰陈侯如楚公子黄愬二庆于楚楚人召之使庆乐往杀之庆氏以陈叛屈建从陈侯围陈陈人城板队而杀人役人相命各杀其长遂杀庆虎庆寅高氏曰书及者罪在庆虎以虎之罪而及寅也】
　　陈侯之弟黄自楚归于陈【高氏曰二庆死则黄之归易也卫侯之弟鱄秦伯之弟鍼皆不书归何也鱄鍼之归卫侯秦伯己卒矣】
　　晋栾盈复入于晋入于曲沃【左传曰晋将嫁女于吴齐侯使析归父媵之以藩载栾盈及其士纳诸曲沃栾盈夜见胥午而告之许诺伏之而觞曲沃人乐作午言曰今也得栾孺子何如对曰得主而为之死犹不死也皆叹有泣者爵行义言皆曰得主何贰之有盈出徧拜之栾盈帅曲沃之甲因魏献子以昼入绛初栾盈佐魏荘子于下军献子私焉故因之乐王鲋侍坐于范宣子或告曰栾氏至矣宣子惧乐王鲋曰奉君以走固宫必无害也且栾氏多怨子为政栾氏自外子在位其利多矣既有利权又执民柄将何惧焉栾氏所得其唯魏氏乎而可强取也夫克乱在权子无懈矣公有姻丧王鲋使宣子墨缞冒绖二妇人辇以如公奉公以如固宫范鞅逆魏舒则成列既乗将逆栾氏矣趋进曰栾氏帅贼以入鞅之父与二三子在君所矣使鞅逆吾子鞅请骖乗持带遂超乗右抚劒左援带命驱之出仆请鞅曰之公宣子逆诸阶执其手赂之以曲沃范氏之徒在台后栾氏乗公门宣子谓鞅曰矢及君屋死之鞅用劒以帅卒栾氏退栾盈奔曲沃晋人围之张氏曰曲沃在河东闻喜县刘氏曰曲沃栾氏之邑也然则曷为不言叛非叛者也刼众以敌君直乱而已矣苏氏曰栾盈自齐入于曲沃不言自齐何也齐之纳栾盈非以兵纳之也譬如盗贼私纳之故不书自齐胡氏曰栾氏晋之世臣故盈虽出奔犹系于晋复入者甚逆之词为其既絶而复入也曲沃者所食之地当时权宠之臣各以利诱其下使为之用至于杀身而不避莫知有君臣之分者也故闻语栾孺子者则或叹或泣而乐为之死盈从之遂入绛乗公门若非天弃栾氏又有范鞅之谋晋亦殆矣原其失在于锢之甚急致无所容是以至此极春秋备书以见人而不仁疾之已甚乱也其为后世鍳岂不深切着眀也哉】
　　秋
　　齐侯伐卫遂伐晋【左传曰齐侯伐卫自卫将遂伐晋晏平仲曰君恃勇力以伐盟主若不济国之福也不德而有功忧必及君崔杼谏曰不可臣闻之小国间大国之败而毁焉必受其咎君其图之弗听陈文子见崔武子曰将如君何武子曰吾言于君君弗听也以为盟主而利其难羣臣若急君于何有子姑止之文子退告其人曰崔子将死乎谓君甚而又过之不得其死过君以义犹自抑也况以恶乎齐侯遂伐晋取朝歌为二队入孟门登大行张武库于荧庭戍郫邵封少水以报平隂之役乃还赵胜帅东阳之师以追之获晏牦髙氏曰此齐侯背澶渊商任沙随之盟因晋有栾氏之难而助之以报十八年之役也十八年诸侯同围齐者鲁之故也齐之所以数伐鲁者卫之故也故先伐卫先伐卫者试也晋不之问于是遂伐晋虽皆有辞于伐然晋为盟主而卫其同盟也齐荘既伐同盟又伐盟主祸乱之成著于此矣】
　　八月
　　叔孙豹帅师救晋次于雍榆【雍于用切榆公作渝谷作俞○陆氏曰凢言救者救急之名不当次止也僖元年次于聂北救邢本次止而遥为郉援故先书次后言救讥其失救急之义也今鲁君命往救晋豹畏齐而次故上言救晋以眀师出本意是先通君命也言君本命往救而豹自次止所以不讥君而罪豹也孙氏曰不救则惧晋之讨往救则畏齐之强大夫帅师救之而次焉聂北之次先次后救可救而不救则罪重也雍榆之次先救后次欲救而力不能有罪而犹轻尔春秋之义次皆有罪于次之中有足矜者雍榆之次是也杜氏曰雍榆晋地汲郡朝歌东有雍城】
　　已邜仲孙速卒【左传曰季武子无适子公弥长而爱悼子欲立之访于申丰申丰趋退访于臧纥纥曰饮我酒吾为子立之季孙饮大夫酒臧纥为客既献臧孙命北面重席新樽絜之召悼子降逆之及旅而召公鉏使与之齿季孙失色季氏以公鉏为马正孟孙恶臧孙季孙爱之孟氏之御驺丰防好羯也曰从余言必为孟孙丰防谓公鉏苟立羯请雠臧氏公鉏谓季孙曰孺子秩固其所也若羯立则季氏信有力于臧氏矣弗应孟孙卒公鉏奉羯立于户侧季孙至曰秩焉在公鉏曰羯在此矣季孙曰孺子长公鉏曰何长之有唯其才也且夫子之命也遂立羯秩奔邾臧孙入哭甚哀多涕出其御曰孟孙之恶子也而哀如是季孙若死其若之何臧孙曰季孙之爱我疾疢也孟孙之恶我药石也美疢不如恶石夫石犹生我疢之美其毒滋多孟孙死吾亡无日矣】
　　冬
　　十月
　　乙亥臧孙纥出奔邾【左传曰孟氏闭门告于季孙曰臧氏将为乱不使我葬季孙不信臧孙闻之戒孟氏将辟借除于臧氏臧孙使正夫助之除于东门甲从已而视之孟氏又告季孙季孙怒命攻臧氏臧纥斩鹿门之关以出奔邾初臧宣叔娶于铸生贾及爲而死继室以其侄穆姜之姨子也生纥长于公宫姜氏爱之故立之臧贾臧爲出在铸臧武仲自邾使告臧贾且致大蔡焉曰纥不佞失守宗祧敢告不吊纥之罪不及不祀子以大蔡纳请其可贾曰是家之祸也非子之过也贾闻命矣再拜受使为以纳请遂自为也臧孙如防使来告曰纥非能害也知不足也非敢私请苟守先祀毋废二勲敢不辟邑乃立臧为臧纥致防而奔齐其人曰其盟我乎臧孙曰无辞将盟臧氏季孙召外史掌恶臣而问盟首焉对曰盟东门氏也曰毋或如东门遂不聼公命杀适立庶盟叔孙氏也曰毋或如叔孙侨如欲废国常荡覆公室季孙曰臧孙之罪皆不及此孟椒曰盍以其犯门斩关季孙用之乃盟臧氏曰无或如臧孙纥干国之纪犯门斩关臧孙闻之曰国有人焉谁居其孟椒乎谷梁传曰蘧伯玉曰不以道事君者其出乎杜氏曰阿顺季氏为之废长立少以取奔亡】
　　晋人杀栾盈【左传曰晋人克栾盈于曲沃尽杀栾氏之族党栾鲂出奔宋不言大夫言自外也公羊传曰非其大夫也陈氏折衷曰凢称诸侯杀大夫必上书大夫下书氏名其不称大夫唯叛人而已如郑良霄齐庆封陈孔奂陈夏区夫及栾盈是也栾盈与郑良霄一类皆已出奔自外复入为乱故也高氏曰栾盈之罪不及亡国而范氏之怨本以其私至于勤诸侯作盟防以锢之盈得众心而外不容于诸侯内不复其国邑逆乱之谋自是而作盖疾之巳甚之过也故君子谓栾氏之恶成于两防之锢几至亡国】
　　齐侯袭莒【左传曰齐侯还自晋不入遂袭莒门于且于伤股而退眀日将复战期于夀舒杞殖华还载甲夜入且于之隧宿于莒郊眀日先遇莒子于蒲侯氏莒子重赂之使无死曰请有盟华周对曰贪货弃命亦君所恶也昏而受命日未中而弃之何以事君莒子亲鼓之从而伐之获杞梁莒人行成杜氏曰掩其不僃曰袭高邮孙氏曰以强攻弱又掩以不偹焉罪之尤者也高氏曰以十八年莒子同诸侯围齐故也用兵皆声言彼罪执辞以伐若乗人不偹掩而取之则盗贼之爲尔春秋独此书袭者罪齐荘以诸侯之尊为盗贼之事也】
　　【经书月四书日四大衍厯正月癸夘大壬戌冬至二月癸酉小朔日食三月壬寅大己巳二十八日四月壬申小五月辛丑大六月辛未小七月庚子大八月庚午小已夘十日九月己亥大十月己巳小乙亥七日十一月戊戌大十二月戊辰小闰月丁酉大】
　　二十有四年【壬子灵王二十三年○晋覇平九○蔡景四十三○曹武六○卫献二十八殇十○郑简十七○陈哀二十○杞文公益姑元年○宋平二十七○齐荘五○秦景二十八○楚康十一○吴诸樊十二】
　　春
　　叔孙豹如晋【杜氏曰贺克栾氏也】
　　仲孙羯帅师侵齐【左传曰晋故也高氏曰齐之伐晋也鲁使叔孙豹救之次于雍榆无功于晋故仲孙羯至此复帅师侵齐为晋报焉盖惧晋之疑也羯代速为卿未练而从政无复三年之丧】
　　夏
　　楚子伐呉【左传曰楚子为舟师以伐吴不为军政无功而还高氏曰于是见楚弱而吴之张也自襄公言之楚十一年失郑十四年伐吴自是舎郑而不取置栾盈而不事又十年而一再伐吴以是知楚弱而势分于呉方急呉而缓中国也】
　　秋
　　七月
　　甲子朔日有食之旣【襄陵许氏曰春秋三书日食既桓三年以周桓败宣八年以楚荘兴至是而中国诸侯皆受盟于楚矣】
　　齐崔杼帅师伐莒【左传曰齐侯既伐晋而惧将欲见楚子楚子使防啓疆如齐聘且请期齐侯闻将有晋师使陈无宇从防啓疆如楚辞且乞师崔杼帅师送之遂伐莒侵介根高氏曰去年齐侯袭莒已与莒平今崔杼因帅师送使者如楚而遂伐莒是见利则乗齐人之无信也】大水【襄陵许氏曰夷仪之防以水不克伐齐则知水之所及广矣非特鲁之灾也】八月
　　癸巳朔日有食之【张氏曰汉五行志曰董仲舒以为比食又既象阳将絶中国将衰微之象也后六君弑楚子伐郑灭舒鸠鲁侯朝之卒主中国】
　　公防晋侯宋公卫侯郑伯曹伯莒子邾子滕子薛伯杞伯小邾子于夷仪【左传曰将以伐齐水不克高氏曰自盟于柯陵之后齐有轻晋之心防齐侯环卒而光新立乃受盟于澶渊及商任沙随之防晋失其令齐于是不賔眀年乃伐卫遂伐晋又再加兵于莒晋侯为是故为此夷仪之防帅十二国诸侯之师将以讨齐然防而不伐是有畏也国势不竞众志不一也曰水不克者特辞不能伐尔下言崔杼伐我西鄙盖知晋之无能为也】
　　冬
　　楚子蔡侯陈侯许男伐郑【左传曰楚子伐郑以救齐门于东门次于棘泽诸侯还救郑晋侯使张骼辅跞致楚师高氏曰齐侯闻诸侯已防遂告急于楚楚畏吴而缓晋故舎郑者十有四年今以郑伯在防故帅三国同伐郑以救之】
　　公至自防【襄陵许氏曰夷仪之师不能正齐之乱而徒致棘泽之役以为郑难其救不足録矣高氏曰诸侯救郑不书故以防至】
　　陈鍼宜咎出奔楚【鍼其廉切○左传曰陈人复讨庆氏之党鍼宜咎出奔楚】叔孙豹如京师【左传曰齐人城郏穆叔如周聘且贺城王嘉其有礼也赐之大路高氏曰襄公即位二十八年如晋者五出防者八未甞朝天子也是时谷雒鬬毁王宫而齐侯叛晋欲求媚于天子故为王城之于是叔孙豹如京师聘且贺襄陵许氏曰自宣九年仲孙蔑如京师其后五十余年乃始有叔孙豹以罕书也盖自是不书聘王矣】
　　大饥【谷梁传曰五谷不升为大饥一谷不升谓之嗛二谷不升谓之饥胡氏曰古有救荒之政若国凶荒或发廪以赈之或移粟以通用或徙民以就食或为粥以救饥莩或兴工以聚失业之人缓刑舎禁弛力薄征索鬼神除盗贼弛射侯而不燕置廷道而不脩杀礼物而不备虽有旱干水溢民无菜色所以偹之者如此其至是年秋有隂沴之灾而冬大饥盖所以赈业之者有不偹矣经书月二书日二大衍厯正月丁夘小旦日冬至二月丙申大三月丙寅小四月乙未大五月乙丑小六月甲午大七月甲子小朔日食八月癸巳大朔日食大衍七月日食黄道井二十一度半强八月日在黄道星二度弱非食限九月癸亥大十月癸巳小十一月壬戌大十二月壬辰小长厯是年闰三月】
　　二十有五年【癸丑灵王二十四年○晋覇平十○蔡景四十四○曹武七○卫献二十九殇十一○郑简十八○陈哀二十一○杞文二○宋平二十八○齐荘六弑○秦景二十九○楚康十二○吴诸樊十三卒】
　　春
　　齐崔杼帅师伐我北鄙【左传曰报孝伯之师也公患之使告于晋孟公绰曰崔子将有大志不在病我必速归何患焉其来也不冦使民不严异于他日齐师徒归襄陵许氏曰崔子之志邻国知之而齐荘不寤人将戕其躬之不恤而务贪伐国之功故利令智昏外竞而内倾自然之符也】
　　夏
　　五月
　　乙亥齐崔杼弑其君光【左传曰齐棠公之妻东郭偃之姊也东郭偃臣崔武子棠公死偃御武子以吊焉见棠姜而美之遂娶之荘公通焉骤如崔氏崔子因是又以其间伐晋也曰晋必将报欲弑公以説于晋而不获间公鞭侍人贾举而又近之乃为崔子间公莒子朝于齐飨诸北郭崔子称疾不视事公问崔子遂从姜氏姜入于室与崔子自侧户出公拊楹而歌侍人贾举止众从者而入闭门甲兴公登台而请弗许请盟弗许请自刃于庙弗许皆曰君之臣杼疾病不能听命近于公宫陪臣干掫有淫者不知二命公逾墙又射之中股反队遂弑之襄陵许氏曰齐荘势陵大邦众暴小国而又躬乱臣室淫肆不君故使崔杼因民不忍以与敌市此足以为世鉴矣高氏曰崔杼不能防闲其妻以淫于家反不絶其妻而行大逆于君齐荘公背诸侯之盟数行侵伐崔杼因民之忿遂以宣淫之故弑之澄按荘公在位六年其弟杵臼立是为景公】
　　公防晋侯宋公卫侯郑伯曹伯莒子邾子滕子薛伯杞伯小邾子于夷仪【左传曰晋侯济自泮防于夷仪伐齐以报朝歌之役齐人以荘公説使隰鉏请成庆封如师男女以班赂晋侯以宗器乐器自六正五吏三十帅三军之大夫百官之正长师旅及处守者皆有赂晋侯许之使叔向告于诸侯公使子服惠伯对曰君舎有罪以靖小国君之恵也寡君闻命矣孙氏曰荘公背澶渊之盟加兵晋卫信不道矣晋再合诸侯将伐齐齐人弑荘公以求成逆之大者晋不能讨之以定齐国之乱曷以示诸侯哉胡氏曰晋本为报朝歌之役及闻崔杼之弑则宜声于齐人问荘公之故执崔杼而戮之谋于齐众置君以定其国今乃不讨而受其赂高氏曰晋防诸侯以伐齐齐以荘公既弑为解因纳赂以求成焉晋侯许之故不书伐夫以义防诸侯而以奸终之有以知晋平之不竞矣】
　　六月
　　壬子郑公孙舎之帅师入陈【左传曰初陈侯防楚子伐郑当陈隧者井堙木刋郑人怨之郑子展子产帅车七百乗伐陈宵突陈城遂入之陈侯扶其太子偃师奔墓子展命师无入公宫与子产亲御诸门陈侯使司马桓子赂以宗器陈侯免拥社子展执絷而见再拜稽首子美入数俘而出司徒致民司马致节司空致地乃还高氏曰去秋夷仪之防楚与陈蔡许三国同伐郑今嵗复防于夷仪郑虑楚之复来也故先帅师入陈以夺其心观左氏所载春秋入人之国未有若子展子产之有礼者也】
　　秋
　　八月
　　己巳诸侯同盟于重丘【左传曰齐成故也胡氏曰崔杼既弑其君晋侯受其赂而许之成高氏曰不能仗义讨齐弑逆之贼反纳赂而与之平然不敢讨齐者以卫侯逐君簒立而同在防故也于是晋侯使人逆卫侯衎将使卫与之夷仪故先书崔杼之弑后书卫侯之入又以见晋侯啓殖喜之谋以召卫乱杜氏曰重丘齐地张氏曰曹州乗氏县有故城】
　　公至自防
　　卫侯入于夷仪【侯下当有衎字○左传曰晋侯使魏舒宛没逆卫侯将使卫与之夷仪卫献公入子夷仪杜氏曰夷仪本邢地卫灭邢而为卫邑晋愍卫衎失国使卫分之吕氏曰夏五月防夷仪之卫侯剽也此入于夷仪之卫侯衎也不嫌两君名实相乱乎曰衎虽无道非臣下所当逐剽亦非臣下所得立故衎入不名然则郑伯突入于栎何以名曰突不当立者衎当主者澄按卫侯下当有衎字盖阙之也解者不知为文之缺故曲生意义】
　　楚屈建帅师灭舒鸠【左传曰二十四年吴人为楚舟师之役故召舒鸠人舒鸠人叛楚楚子师于荒浦使沈尹夀与师祁犂让之舒鸠子敬逆二子而告无之且请受盟二子复命王欲伐之防子曰不可彼告不叛且请受盟而又伐之伐无罪也姑归息民以待其卒卒而不贰吾又何求若犹叛我无辞有庸乃还舒鸠人卒叛楚令尹子木伐之及离城吴人救之楚击败吴师遂围舒鸠舒鸠溃】
　　冬
　　郑公孙夏帅师伐陈【夏公作囆○左传曰郑子产献捷于晋子展相郑伯如晋拜成子西复伐陈陈及郑平澄按六月已入陈矣陈侯赂以宗器免而拥社以示服郑即还师未得成也故再伐之得成乃已】
　　十有二月
　　呉子遏伐楚门于巢卒【遏公谷作谒○左传曰呉子诸樊伐楚以报舟师之役门于巢巢牛臣曰吴王勇而轻若啓之将亲门我获射之必殪是君也死疆其少安从之吴子门焉牛臣隠于短墙以射之卒谷梁传曰吴子遏伐楚至巢入其门门人射吴子有矢创友舎而卒夫卒之名加之伐楚之上者见其以伐楚卒也刘氏曰古者入境必假道过门则为之释甲其卒非巢之罪也高氏曰吴人恃彊欲窥中夏而先楚楚之彊亦已乆矣吴岂能遽得志乎自襄公十一年楚专意于吴再伐焉虽不得吴吴终畏之也已而伐郑灭舒鸠呉子以楚人再伐而骄于是兴师而卒于门巢澄曰遏诸樊也在位十三年其弟余祭立】
　　【经书月四书日三大衍厯正月辛酉大癸酉冬至二月辛夘小三月庚申大四月庚寅小五月己未大乙亥十七日六月己丑小壬子二十四日七月戊午大经书八月己巳当在此月十二日盖七字误作八八月戊子小九月丁巳大十月丁亥小十一月丙辰大十二月丙戌大】
　　二十有六年【甲寅灵王二十五年○晋覇平十一○蔡景四十五○曹武八○卫献三十殇十二弑○郑简十九○陈哀二十二○杞文三○宋平二十九○齐景公杵臼元年○秦景三十○楚康十三○吴余祭元年】
　　春
　　王二月
　　辛夘卫喜弑其君剽【剽匹妙切○左传曰二十年卫寗恵子疾召悼子曰吾得罪于君悔而无及也名藏在诸侯之策曰孙林父寗殖出其君君入则掩之若能掩之则吾子也若不能犹有鬼神吾有馁而已不来食矣悼子许诺恵子遂卒二十五年卫献公自夷仪使与喜言喜许之太叔文子闻之曰今寗子视君不如奕棊其何以免乎奕者举棊不定不胜其偶而况置君而弗定乎必不免矣九世之卿族一举而灭之可哀也哉卫献公使子鲜为复辞敬姒彊命之对曰君无信臣惧不免敬姒曰虽然以吾故也许诺初献公使与寗喜言喜曰必子鲜在子鲜不获命于敬姒以公命与喜言曰苟反政由氏祭则寡人告右宰谷右宰谷曰不可获罪于两君天下谁畜之悼子曰吾受命于先人不可以贰谷曰我请使焉而观之遂见公于夷仪反曰君淹恤在外十二年矣而无忧色亦无寛言犹夫人也若不已死无日矣悼子曰子鲜在右宰谷曰子鲜在何益多而能亡于我何为悼子曰虽然弗可以已孙文子在戚孙嘉聘于齐孙襄居守喜右宰谷伐孙氏不克伯国伤子出舎于郊伯国死孙氏夜哭国人召寗子寗子复攻孙氏克之杀子叔及太子角刘氏曰不与剽之立则其曰寗喜弑其君剽何寗氏君之氏杀之是以称弑焉出卫侯而立剽者殖也则曷为于喜加弑为见喜之受命于殖而杀剽也然则为寗喜者宜奈何宜乎效死勿听胡氏曰圣人特正喜弑君之罪示天下后世使知慎于废立之际而不敢忽也霍光以大义废昌邑立宣帝犹有言其罪者况私意邪袁粲桓彛之徒杀身不顾君子所以深取之】卫孙林父入于戚以叛【左传曰孙林父以戚如晋杜氏曰衎虽未居位林父专邑背国犹为叛也高氏曰献公之奔齐也林父实逐之今喜弑剽将纳献公故林父惧而入于戚以叛叛甚于奔前此诸大夫有不利于已则奔而已未有若林父之叛者故书叛自林父始】甲午卫侯衎复归于卫【左传曰卫侯入书曰复归国纳之也大夫逆于竟者执其手而与之言道逆者自车揖之逆于门者颔之而已公至使让太叔文子曰寡人淹恤在外二三子皆使寡人朝夕闻卫国之言吾子独不在寡人古人有言曰非所怨勿怨寡人怨矣对曰臣知罪矣臣不佞不能负覊絏以从扞牧圉臣之罪一也有出者有居者臣不能贰通内外之言以事君臣之罪二也有二罪敢忘其死乃行公使止之澄曰衎失国八年矣虽一入于夷仪犹未得国也故书名】
　　夏
　　晋侯使荀吴来聘【左传曰晋人为孙氏故召诸侯将以讨卫中行穆子来聘召公也】
　　公防晋人郑良霄宋人曹人于澶渊【澶市延切○左传曰以讨卫疆戚田取卫西鄙懿氏六十以与孙氏杜氏曰澶渊卫地又近戚田高氏曰诸侯皆大夫防而独召公者以鲁卫兄弟国故使公正之也】
　　秋
　　宋公杀其世子痤【痤才何切谷作座○左传曰初宋芮司徒生女子曰弃平公嬖生佐恶而婉太子痤美而狠寺人惠墙伊戾为太子内师而无宠楚客聘于晋过宋太子知之请野享之公使往伊戾请从之至则欿用牲加书徴之而骋告公曰太子将为乱既与楚客盟矣公曰为我子又何求对曰欲速公使视之则信有焉问诸夫人与左师则皆曰固闻之公囚太子太子曰唯佐也能免我召而使请曰日中不来吾知死矣左师闻之聒而与之语过期乃缢而死佐为太子公徐闻其无罪也乃亨伊戾高氏曰晋献公惑骊姬之谗杀申生宋平公听伊戾之诈而杀子痤汉武帝唐明皇犹蹈之以二君犹尔晋宋不足道也自古谗人之为国患虽其君之父子不能相保况臣下乎】
　　晋人执卫喜【公羊传曰此执有罪何以不得为覇讨执之不以其罪也刘氏曰喜如晋晋人执之曰尔曷为纳君而伐孙氏云尔高氏曰弑君之贼人人皆得讨之晋人执之非讨其弑君也讨其伐戚而杀晋戍也】
　　八月
　　壬午许男卒于楚【左传曰许灵公如楚请伐郑曰师不兴孤不归矣卒于楚楚子曰不伐郑何以求诸侯高氏曰十二年晋伐许他国皆大夫独郑伯自行故许男欲报之以中国诸侯而卒于蛮荒死非其所矣澄曰灵公在位四十五年其子买嗣是为悼公】
　　冬
　　楚子蔡侯陈侯伐郑【左传曰郑人将御之子詹曰晋楚将平诸侯将和楚王是故昧于一来不如使逞而归乃易成也子展説不御冦入南里堕其城渉于乐氏门于师之梁县门发获九人焉渉于汜而归而后葬许灵公高氏曰为许故也于是郑不御冦怨之所以平兵之所以弭也】
　　葬许灵公【楚伐郑归而后葬之】
　　【经书月二书日三大衍厯正月丙辰小戊寅冬至二月乙酉小辛夘七日甲午十日三月甲寅大四月甲申大五月甲寅小六月癸未大七月癸丑小八月壬午大壬午旦日辛亥大暑闰月壬子小九月辛巳大十月辛亥小十一月庚辰大十二月庚戌小长厯是年闰十二月】
　　二十有七年【乙夘灵王二十六年○晋覇平十二○蔡景四十六○曹武九○卫献三十一○郑简二十○陈哀二十三○杞文四○宋平三十○齐景二○秦景三十一○楚康十四○吴余祭二】
　　春
　　齐侯使庆封来聘【高氏曰景公即位通嗣君也夫郑不击楚而齐鲁释怨此宋之盟所以辑也】
　　夏
　　叔孙豹防晋赵武楚屈建蔡公子归生卫石恶陈孔奂郑良霄许人曹人于宋【屈俱勿切奂公作瑗后同○左传曰宋向戌善于赵文子又善于令尹子木欲弭诸侯之兵如晋告赵孟赵孟谋于诸大夫韩宣子曰兵民之残也财用之蠹小国之大菑也将或弭之虽曰不可必将许之弗许楚将许之以召诸侯则我失为盟主矣晋人许之如楚楚亦许之如齐齐人难之陈文子曰晋楚许之我焉得已齐人许之告于秦秦亦许之皆告于小国为防于宋孙氏曰隠桓之际天子失道诸侯擅权宣成之间诸侯僭命大夫专国至宋之防诸侯日防天下之政中国之事皆大夫专持之故二十九年城杞三十年防澶渊昭元年防虢诸侯莫有见者高氏曰此何以防楚意也楚人患吴而结诸夏也此事利害甚重而诸侯大夫不详其故始徇其弭兵之名遂防于宋而与之盟自是华夏蛮貊莫辩而诸国俛首两事晋楚当时天下之事中国之政皆大夫专持之诸侯亦弗能制也嗟夫桓文数十年之功业一朝而壊之百姓虽暂免于兵革之苦而天下之势遂大溃而不可収拾矣彼宋向戌者又岂足知天下之大计哉】
　　卫杀其大夫喜【左传曰卫喜专公患之公孙免余请杀之公曰微子不及此吾与之言矣对曰臣杀之君勿与知乃与公孙无地公孙臣谋使攻氏弗克皆死免余复攻寗氏杀寗喜及右宰谷尸诸朝高邮孙氏曰喜弑剽而衎反国里克弑奚齐而立夷吾既而杀之皆以其私里克寗喜之见杀皆不以其罪故皆曰杀其大夫也】
　　卫侯之弟鱄出奔晋【鱄市转切又音专谷作专○左传曰子鲜曰逐我者出纳我者死君失其信鱄实使之遂出奔晋托于木门不乡卫国而坐终身不仕高氏曰鱄与喜同纳君者喜既杀而鱄不安遂弃其君而出奔也】
　　秋
　　七月
　　辛巳豹及诸侯之大夫盟于宋【胡氏曰此一地也曷为再言宋宋之盟向戌欲弭诸侯之兵以为名而楚屈建请晋楚之从交相见自是中国诸侯南向而朝楚及申之防蛮荒之君簒弑之贼大合十有七国之众而用齐桓召陵之事无敢违者圣人伤中国之衰而其事自宋之盟始也或者乃以宋之盟中国不出楚师不入玉帛之使交乎天下为晋赵武楚屈建之力而善此盟其説误矣】
　　冬
　　十有二月
　　乙亥朔日有食之
　　【经书月二书日二大衍厯正月己夘大癸未冬至二月己酉大三月己夘小四月戊申大五月戊寅小六月丁未大七月丁丑小辛巳五日八月丙午大九月丙子小十月乙巳大十一月乙亥小朔日食经书十二月食左氏谓失闰也或字误十二月甲申大】
　　二十有八年【丙辰灵王二十七年崩○晋覇平十三○蔡景四十七○曹武十○卫献三十二○郑简二十一○陈哀二十四○杞文五○宋平三十一○齐景三○秦景三十二○楚康十五卒○吴余祭三】
　　春
　　无冰
　　夏
　　卫石恶出奔晋【左传曰卫人讨寗氏之党故石恶出奔晋卫人立其从子圃以守石氏之祀】
　　邾子来朝【高氏曰邾自晋立其君鲁取其田益微弱矣至是悼公来朝】
　　秋
　　八月
　　大雩
　　仲孙羯如晋【左传曰告将为宋之盟故如晋也】
　　冬
　　齐庆封来奔【左传曰齐崔杼生成及彊而寡娶东郭姜生明东郭姜以孤入曰棠无咎与东郭偃相崔氏崔成有疾而废之而立眀成请老于崔崔子许之偃与无咎弗予曰崔宗邑也必在宗主成与彊怒将杀之告庆封庆封告卢蒲嫳卢蒲嫳曰彼君之雠也天或者将弃彼矣崔之薄庆之厚也他日又告庆封曰苟利夫子必去之难吾助女崔成崔彊杀东郭偃棠无咎于崔氏之朝崔子怒而出遂见庆封庆封使卢蒲嫳帅甲以攻崔氏杀成与彊而尽俘其家其妻缢嫳复命于崔子且御而归之至则无归矣乃缢庆封当国庆封好田而耆酒与庆舎政则以其内实迁于卢蒲嫳氏易内而饮酒数日国迁朝焉使诸亡人得贼者以告而反之故反卢蒲癸癸臣子之有宠言王何而反之二人皆嬖庆封田于莱尝于太公之庙庆舎莅事卢蒲癸自后刺子之王何以戈击之死庆封归遇告乱者伐西门弗克还伐北门克之入伐内宫弗克反陈于岳请战弗许遂来奔既而齐人来让奔吴呉句余予之朱方富于其旧】
　　十有一月
　　公如楚【左传曰为宋之盟故公及宋公陈侯郑伯许男如楚】
　　十有二月
　　甲寅天王崩【灵王也在位二十七年子贵嗣是为景王不书葬诸侯不赴也髙氏曰灵王虽无传政周人以为王甚神圣盖非庸主矣】
　　乙未楚子昭卒【左传曰公及衎至汉闻康王卒欲反叔仲昭伯曰我楚国之为岂为一人行也子服恵伯曰君子有逺虑小人从迩饥寒之不恤谁遑其后不如姑归也叔孙穆子曰叔仲子专之矣子服子始学者也荣成伯曰逺图者忠也公遂行宋向戌曰我一人之为非为楚也饥寒之不恤谁能恤楚姑归而息民待其立君而为之备宋公遂反澄曰康王也在位十五年子郏敖麋嗣胡氏曰甲寅天王崩乙未楚子昭卒相距四十二日则闰月也然不以闰书见防服之不数闰也齐景公葬书闰月则眀杀恩之非礼也吕氏曰闰承前月而受其余日故书闰月之日系前月之下此范寗之説也】
　　【经书月三书日二大衍厯正月甲戌小戊子冬至二月癸夘大三月癸酉小四月壬寅大五月壬申小六月辛丑大七月辛未大八月辛丑小九月庚午大十月庚子小十一月己巳大十二月己亥小甲寅十六日乙未盖字误乙当作已二十一日也】
　　二十有九年【丁巳景王元年○晋覇平十四○蔡景四十八○曹武十一○卫献三十三卒○郑简二十二○陈哀二十五○杞文六○宋平三十二○齐景四○秦景三十三○楚郏敖麋元年○呉余祭四弑】
　　春
　　王正月
　　公在楚【左传曰释不朝正于庙也楚人使公亲襚孙氏曰按成十年秋七月公如晋十一年三月公至自晋昭十五年冬公如晋十六年夏公至自晋皆不言所在公在中国犹可在蛮荆则甚矣故详而録之胡氏曰嵗之首月公如他国者有矣此独书公在楚耆外为蛮荆所制以俟其葬而不得归内为强臣所逼欲擅其国而不敢入故特书所在以存君也髙氏曰公在晋齐多矣阙朝正之礼亦不少矣但书公如晋如齐则义自见也今书公在楚则圣人之防深矣按二十八年公如楚十二月甲寅天王崩乙未楚子昭卒公不笃君臣之义以奔天王之防而徇夷狄之彊以俟楚子之葬乆留于楚待夏乃归故圣人特于朝正之时书公所在与昭公失国在干侯同且以责季氏之无君也】
　　夏
　　五月
　　公至自楚【左传曰葬楚康王公及陈侯郑伯许男送葬至于西门之外诸侯之大夫皆至于墓公还及方城季武子取卞使公冶问玺书追而与之曰闻守卞者将叛臣帅徒以讨之既得之矣敢告公曰欲之而言叛祗见疏也公谓公冶曰吾可以入乎对曰君实有国谁敢违君公欲无入荣成伯赋式微乃归孙氏曰公留于楚者七月】
　　庚午卫侯衎卒【献公也在位通前三十三年其子恶嗣是为襄公】
　　阍弑吴子余祭【祭侧界切○左传曰吴人伐越获俘焉以为阍使守舟呉子余祭观舟阍以刀弑之谷梁传曰阍门者也不称姓名阍不得齐于人不称其君阍不得君其君也举至贱而加之吴子吴子近刑人也沙随程氏曰谓之弑盖其君也不曰其君贱阍也盗杀蔡侯申书杀阍书弑何也以日食庶人在官者之禄也若士则书某人弑其君某澄曰余祭在位三年其弟夷昧立】仲孙羯防晋荀盈齐高止宋华定卫世叔仪郑公孙段曹人莒人邾人滕人薛人小邾人城杞【世叔仪公仪作齐莒人下左无邾人○左传曰晋平公杞出也故知悼子合诸侯之大夫以城杞郑子太叔曰晋国不恤周宗之阙而夏肄是屛其弃诸姬亦可知也已诸姬是弃其谁归之胡氏曰平公不抚其民而逺屯戍于母家周人怨思平公不能修文襄之业而有城杞之役可谓知本乎】
　　晋侯使士鞅来聘【左传曰拜城杞也高氏曰谢城杞且使我归杞田也】杞子来盟【左传曰晋侯使司焉女叔侯来治杞田弗尽归也晋悼夫人愠曰齐也取贷先君若有知也不尚取之公告叔侯叔侯曰武献以下兼国多矣谁得治之杞夏余也而即东夷鲁周公之后也而睦于晋公卿大夫相继于朝史不絶书府无虚月如是可矣何必瘠鲁以肥杞杞文公来盟高氏曰晋使鲁归前所侵杞田故书杞子来盟于士鞅来聘之下】
　　吴子使札来聘【左传曰通嗣君也澄曰余祭立而通聘使于鲁札受命以出不知余祭之被弑也】
　　秋
　　九月
　　葬卫献公
　　齐髙止出奔北燕【左传曰齐公孙虿公孙灶放其大夫高止于北燕髙止好以事自为功且专故难及之襄陵许氏曰君放大夫可也臣放大夫是无君也不可以训故以出奔书杜氏曰髙止高厚之子张氏曰北燕燕国蓟县姬姓召公奭之后至此始见于经】
　　冬
　　仲孙羯如晋【左传曰报范氏也】
　　【经书月三书日一大衍厯正月戊辰大甲午冬至二月戊戌小三月丁夘大四月丁酉小五月丙寅大庚午五日闰月丙申小六月乙丑大七月乙未小八月甲子大九月甲午小十月癸亥大十一月癸巳小十二月壬戌大长厯是年闰八月】
　　三十年【戊午景王二年○晋覇平十五○蔡景四十九弑○曹武十二○卫襄公恶元年○郑简二十三○陈哀二十六○杞文七○宋平三十三○齐景五○秦景三十四○楚郏二○吴夷昧元年】
　　春
　　王正月
　　楚子使防罢来聘【防千委切罢音皮公作颇○左传曰通嗣君也余氏曰且报朝也张氏曰鲁以君朝而楚以大夫聘此齐桓晋文所以行乎列国者故自宋之盟内外不分楚人行覇主之礼于中国非晋平赵武之责而谁哉高氏曰公逾年在楚楚郏敖新即位故使防罢来聘以报之自文公九年至此歴七十余年未尝交聘今防罢之来盖为防也自是吴楚皆不复来聘】
　　夏
　　四月
　　蔡世子般弑其君固【般音班○左传曰蔡景侯为太子般娶于楚通焉太子弑景侯澄按景公在位四十九年子般嗣是为灵公】
　　五月
　　甲午宋灾【左传曰或呌于宋太庙曰嘻嘻出出鸟呜于亳社如曰嘻嘻宋大灾】宋伯姬卒【公谷无宋字○谷梁传曰取卒之日加之灾上者见以灾卒也伯姬之舎失火左右曰夫人少辟乎伯姬曰妇人之义傅母不在宵不下堂左右又言伯姬曰保母不在宵不下堂遂逮乎火而死妇人以贞为行者也伯姬之妇道尽矣刘氏曰使共姬避火而全生未足以害其贞也然而不以避之可以全其生之故而违天下之常义此安乎性命者乃能之故审乎死生之度辩乎荣辱之境知礼之重重于生辱之甚甚于死伯夷叔齐饿于首阳之下何以过乎沙随程氏曰古者女子二十而嫁至是六十岁矣保传不应宵出无常处以逮乎火为贤则嫂溺援之以手者非耶今书之详盖哀之也澄尝闻之君子曰此盖罪宋之子与臣不能救其君母使之逮乎火而死也】天王杀其弟佞夫【佞公作年○左传曰初王儋季卒其子括将见王而叹单公子愆期为灵王御士过诸廷闻其叹而言曰乌乎必有此夫入以告王且曰必杀之不慼而愿大视躁而足高心在他矣王曰童子何知及灵王崩儋括欲立王子佞夫佞夫不知儋括围蒍逐成愆成愆奔平畤尹言多刘毅单蔑甘过巩成杀佞夫髙氏曰灵王崩王孙括欲立佞夫佞夫不知及景王既立括逐蔿邑大夫于是尹刘单甘巩共杀佞夫景王弗问焉澄曰象欲杀舜而舜封之为诸侯仁人之于弟盖如此儋括为乱佞夫实不知谋而尹刘诸人乃杀佞夫书王杀者罪王不能免其弟也】王子瑕奔晋【范氏曰王子瑕不言出周无外也澄按此言非也夫出者对入而言不幸而出奔者他日可以再入瑕天王之子盖亦与闻乎儋招佞夫之谋括事败而佞夫见杀瑕惧及祸而奔晋瑕不能明为子事父之孝可自比于逆乱之党盖逆子也奔以逃死而自絶于父有罪而奔不可复入者也与王子朝奔楚同故不言出】
　　秋
　　七月
　　叔弓如宋
　　葬宋共姬【谷无宋字○公羊传曰外夫人不书葬此何以书隠之也杜氏曰共姬从夫諡也沙随程氏曰伯姬有贤行遇乎不幸故书之详】
　　郑良霄出奔许自许入于郑【左传曰二十九年郑伯有使公孙黑如楚辞曰楚郑方恶而使余往是杀余也伯有曰世行也子晳曰可则往难则巳何世之有伯有将彊使之子晳怒将伐伯有氏大夫和之郑大夫盟于伯有氏三十年郑伯有耆酒为窟室而夜饮酒击钟焉朝至未已朝者曰公焉在其人曰吾公在壑谷皆自朝布路而罢既而朝则又将使子晳如楚归而饮酒子晳以驷氏之甲伐而焚之伯有奔雍梁醒而后知之遂奔许郑伯及其大夫盟于太宫盟国人于师之梁之外伯有闻郑人之盟己也怒闻子皮之甲不与攻巳也喜曰子皮与我矣晨自墓门之渎入因焉师颉介于襄库以伐旧北门张氏曰良霄之出公孙黑盖有罪焉春秋舎公孙黑专伐之罪而罪良霄何也伯有之所为有防家亡身之道焉虽微公孙黒其能免于死乎既亡而不自省又入伐君而大乱其国春秋于防国失家者皆不书所逐之人以眀其身之有罪使有国有家者兢兢自谨而求所以保也知所以反身自脩之道则奔亡之祸逺矣胡氏曰不言复入者其位未絶也若宋鱼石若晋栾盈去国三年位已絶矣】
　　郑人杀良霄【左传曰驷带帅国人以伐之伯有死于羊肆胡氏曰良霄自许袭郑以伐公门弗胜死不言杀其大夫者非其大夫矣讨贼之辞也】
　　冬
　　十月
　　葬蔡景公【吕氏曰许止蔡般皆以子弑父臣弑君罪恶之极而二君皆书葬则是君弑贼未讨不书葬者本无是説也】
　　晋人齐人宋人卫人郑人曹人莒人邾人滕人薛人杞人小邾人防于澶渊宋灾故【左传曰为宋灾故诸侯之大夫防以谋归宋财叔孙豹防晋赵武齐公孙虿宋向戌卫北宫佗郑罕虎及小邾之大夫防于澶渊既而无归于宋澄按左传所载鲁晋齐宋卫郑六国之卿皆出防而经皆书人者盖谋归宋财由鲁请之晋故防诸侯既而诸侯各无归宋财之意故鲁叔孙豹不复往而晋齐宋卫郑五卿亦皆中止但遣防者往至澶渊以与七小国之大夫同防故经书十二国之人而鲁无人与防也张氏曰父子君臣之变自文元年书楚商臣犹外裔之臣也及是年蔡以中国之臣子为之而鲁防其葬晋合诸侯而所恤者宋之火灾而已故于此章三致意焉上书景公之葬下书为宋灾而防然后舎大图小轻重失伦之罪见矣此比事属辞之所以为春秋也盟防之书其故者有二稷也澶渊也以稷考之则澶渊之所贬非为宋财之无归眀矣胡氏曰鲁防蔡景公之葬是不以世子般为贼也蔡弑君大变也而不讨宋有灾小事也则合十二国而归其财可谓知务乎】
　　【经书月五书日一大衍厯正月壬辰大己亥冬至二月壬戌小三月辛夘大四月辛酉小五月庚寅大甲午五日六月庚申小七月己丑大八月己未小九月戊子大十月戊午小十一月丁亥大十二月丁巳小长厯甲午五月六日】
　　三十有一年【己未景王三年○晋覇平十六○蔡灵公般元年○曹武十三○卫襄二○郑简二十四○陈哀二十七○杞文八○宋平三十四○齐景六○秦景三十五○楚郏三○吴夷昧二】
　　春
　　王正月
　　夏
　　六月
　　辛巳公薨于楚宫【左传曰公作楚宫穆叔曰太誓云民之所欲天必从之君欲楚也夫故作其宫若不复适楚必死是宫也杜氏曰适楚好其宫归而作之不居先君之路寝而安所乐失其所矣】
　　秋
　　九月
　　癸巳子野卒【左传曰立胡女敬归之子子野次于季氏年毁也立敬归之娣齐归之子公子稠穆叔不欲曰太子死有母弟则立之无则立长年钧择贤义钧则卜古之道也非适嗣何必娣之子且是人也居防而不哀在慼而有嘉容是谓不度不度之人鲜不为患若果立之必为季氏忧武子不听卒立之比及葬三易衰衰衽如故衰于是昭公十九年矣犹有童心是以知其不能终也孙氏曰襄公太子未逾年之君也名未葬也不薨不地降成君也杜氏曰不书葬未成君也】已亥仲孙羯卒【左传曰穆叔见孟孝伯语之曰赵孟将死矣其语偷若赵孟死为政者其韩子乎吾子盍与季孙言之可以树善君子也孝伯曰人生几何谁能无偷朝不及夕将安用树穆叔出而告人曰孟孙将死矣吾语诸赵孟之偷也而又甚焉孟孝伯卒】
　　冬
　　十月
　　滕子来防葬【左传曰滕成公来防葬惰而多涕子服惠伯曰滕君将死矣怠于其位而哀已甚兆于死所矣能无从乎襄陵许氏曰先王之制诸侯之防士吊大夫送葬滕子防葬非礼也】癸酉葬我君襄公
　　十有一月
　　莒人弑其君密州【左传曰莒犂比公生去疾及展舆既立展舆又废之犂比公虐国人患之展舆因国人以攻莒子弑之乃立去疾奔齐齐出也展舆吴出也陆氏曰据传则展舆弑其父不当不书恐传是展舆因国人之攻莒子弑之乃立误以之为以字澄曰文十八年庶其之弑澄已疑传文之字误而知陆氏之説矣】
　　【经书月五书日四大衍厯正月丙戌大甲辰冬至二月丙辰大三月丙戌小四月乙夘大五月乙酉小六月甲寅大辛巳二十八日七月甲申小八月癸丑大九月癸未小癸巳十一日己亥十七日十月壬子大癸酉二十二日十一月壬午小十二月辛亥大长厯辛巳六月二十七日癸巳九月十二日己亥十八日癸酉在十月二十三日】












　　春秋纂言卷九
<经部,春秋类,春秋纂言>
　　钦定四库全书
　　春秋纂言卷十　　　　　　元　吴澄　撰
　　昭公【名稠襄公妾齐归之子在位三十二年夫人吴孟子】
　　元年【庚申景王四年○晋覇平十七年○蔡灵二年○曹武十四年○卫襄三年○郑简二十五年○陈哀二十八年○杞文九年○宋平三十五年○齐景七年○秦景三十六年○楚郏四年卒○吴夷末三年】
　　春
　　王正月
　　公即位
　　叔孙豹会晋赵武楚公子围齐国弱宋向戌卫齐恶陈公子招蔡公孙归生郑罕虎许人曹人于虢【国弱公弱作酌后同齐恶公齐作石招常遥切罕虎公罕作轩后同虢公作漷谷作郭○左传曰寻宋之盟也祁午谓赵文子曰宋之盟楚人得志于晋今令尹之不信诸侯之所闻也子弗戒惧又如宋子木之信穪于诸侯犹诈晋而驾焉况不信之尤者乎楚重得志于晋晋之耻也文子曰宋之盟子木有祸人之心武有仁人之心是楚所以驾于晋也今武犹是心也楚又行僣非所害也武将信以为本吾闻之能信不为人下吾不能自难楚不为患楚令尹围请用牲读旧书加于牲上而已晋人许之杜氏曰楚恐晋先防故欲从旧书加于牲上不防血经所以不书盟读旧书荆楚先晋而先书赵武者张氏曰春秋正中外之分宋之盟楚争先而晋不与较今虢之役又以计读书加牲上是以蛮荒而争胜也内外之分不可乱故二役皆先赵武焉髙氏曰此防乃楚公子围帅诸侯之大夫寻宋之盟也宋之盟齐人不预焉今齐又从楚矣中国徴弱可知也莒人弑君诸侯不共讨之者是时楚人方聴莒人之诉而欲执鲁大夫是不以莒人为可讨也春秋不书莒人盖斥之尔卫齐恶在陈蔡之上者上卿也】
　　三月
　　取郓【郓公作运后同○左传曰季武子伐莒取郓莒人告于防楚告于晋曰寻盟未退而鲁伐莒渎齐盟请戮其使乐桓子相赵文子欲求货于叔孙而为之请使请带焉弗与梁其踁曰货以藩身子何爱焉叔孙曰诸侯之会卫社稷也我以货免鲁必受师是祸之也何卫之为虽怨季孙鲁国何罪叔出季处有自来矣吾又谁怨然鲋也贿弗与不已召使者裂裳帛而与之曰带其褊矣赵孟闻之曰临患不忘国忠也思难不越官信也圗国忘死贞也谋主三者义也有是四者又可戮乎乃请诸楚曰鲁虽有罪其执事不辟难畏威而敬命矣子若免之以劝左右可也不靖其能其谁从之鲁叔孙豹可谓能矣请免之以靖能者子会而赦有罪又赏其贒诸侯其谁不欣焉望楚而归之疆之邑一彼一此何常之有主齐盟者谁能辩焉莒鲁争郓为日久矣苟无大害于其社稷可无亢也子其圗之楚人许之】
　　夏
　　秦伯之弟鍼出奔晋【鍼其亷切○左传曰秦后子有宠于桓如二君于景其母曰弗去惧选鍼适晋其车千乘公羊传曰此仕于晋也千乘之国而不能容其母弗故谓之出奔也胡氏曰夫后子出奔其父祸之而罪秦伯何也春秋以均爱望人父而以能友责人兄父母有爱妾犹终身敬之不衰况兄弟乎】
　　六月
　　丁巳邾子华卒【悼公也在位十五年】
　　晋荀吴帅师败狄于太原【太原左作大卤○左传曰晋中行穆子败无终及羣狄于大原崇卒也将战魏舒曰彼徒我车所遇又阨以付共车必免困诸阨又克请皆卒自我始乃毁车以为行五乘为三伍为五陈以相离两于前伍于后专为右角参为左角偏为前拒以诱之狄人笑之未陈而薄之大败之谷梁传曰中国曰大原外域曰大卤公羊传曰此大卤也谓之大原地物从人也相氏曰大卤大原晋阳县胡氏曰薄伐玁狁至于大原诗人笑之谓不穷追逺讨及封境而止也大原在禹服之内而狄人来侵攘斥宜矣其过在毁车崇卒以诡诱狄人而败之尔后乗车战法亡崇尚歩卒以诈变相髙皆此等啓之髙氏曰书败狄所以与中国之胜也箕与交刚之役皆书人至是卿帅师则晋益衰矣】
　　秋
　　莒去疾自齐入于莒【去起吕切○左传曰莒展舆立而夺羣公子秩公子召去疾于齐齐公子鉏纳去疾孙氏曰莒子二子长去疾次展舆莒子遇弑去疾奔齐展舆立国人不与程子曰去疾假齐之力以入莒讨展舆之罪正也故称莒】
　　莒展舆出奔吴【展下公谷无舆字○陆氏曰莒展舆虽逾年犹不书爵髙氏曰不称莒子圣人不与其为君也展舆吴出也故奔吴程子曰展舆为弑君者所立而亦以国氏何也虢之会虽国乱未与然诸侯与其立矣故欲执叔孙也穪莒展舆罪诸侯之与其立也】
　　叔弓帅师疆郓田【左传曰因莒乱也赵氏曰凡疆田而书帅师皆有难也髙氏曰文十二年季孙行父尝帅师而城之复为莒所取今乘莒之乱而取之又帅师以疆其田必帅师者以不义得之惧不服也疆之者沟封之以别乎莒也刘氏曰讥以乱为利也】
　　葬邾悼公【髙氏曰入春秋来邾始书葬盖邾滕薛小国也秦逺国也皆至昭公而书葬是时鲁衰甚矣小国如大国逺国如近国】
　　冬
　　十有一月
　　己酉楚子麋卒【麋公谷作卷○左传曰楚公子围将聘于郑伍举为介未出竟闻王有疾而还伍举遂聘公子围至入问王疾缢而弑之遂杀其二子幕及平夏右尹子干出奔晋宫廐尹子晳出奔郑杀太宰伯州犂于郏葬王于郏谓之郏敖澄曰楚围之欲弑逆而簒立也久矣郏敖有疾围自外至入问其疾适值其卒因杀其君之二子而自立国人遂疑麋之卒为围所弑也夫子别嫌明微以明其非弑围之逆乱如仲遂之杀子恶而己未尝弑麋也吕氏曰经书楚子麋卒而左氏以为公子围弑之至诛庆封则左氏谷梁又载庆封称围弑君之语后垂縁楚围汰侈遂以为实甚矣三传之为经害也赵盾弑其君曰非盾也穿也许止弑其君曰不尝药也郑伯髠顽如防未见诸侯而卒而曰子驷弑之也凡若此类皆诬伪失实重为经害者也】
　　楚公子比出奔晋【髙氏曰灵王既杀其君之子而自立比为令尹力不能制亦不从乱是以出奔春秋书之为十三年起也】
　　【经书月四书日二大衍厯正月辛巳小乙酉冬至閠月庚戌大二月庚辰小三月己酉大四月己卯小五月戊申大经六月丁巳在此月六月戊寅大七月戊申小八月丁丑大九月丁未小十月丙子大十一月丙午小己酉四日十二月乙亥大长厯是年闰十二月丁巳六月十一日己酉不在十一月】
　　二年【辛酉景王五年○晋覇平十八○蔡灵三○曹武十五○卫襄四○郑简二十六○陈哀二十九○杞文十○宋平三十六○齐景八○秦景三十七○楚灵王虔元年○呉夷末四】
　　春
　　晋侯使韩起来聘【左传曰韩宣子来聘且告为政而来见髙氏曰起韩厥次子也襄七年韩厥老长子无忌有废疾让起为卿公新即位晋不敢轻鲁释其奸盟取郓而以贵卿来聘焉】
　　夏
　　叔弓如晋【左传曰报宣子也】
　　秋
　　郑杀其大夫公孙黑【左传曰郑徐吾犯之妹美公孙楚聘之矣公孙黑又使彊委禽焉犯惧告子产子产曰是国无政非子之患也唯所欲与适子南氏子晳怒既而櫜甲以见子南欲杀之而取其妻子南知之执戈逐之及冲击之以戈子晢伤而归告大夫曰我好见之不知其有异志也故伤大夫皆谋之子产曰直钧幼贱有罪罪在楚也乃执子南放之于吴郑伯及其大夫盟于公孙段氏罕虎公孙侨公孙段印段游吉驷带私盟于闺门之外实薰隧公孙黒彊与于盟使大史书其名且曰七子子产弗讨郑公孙黑将作乱欲去游氏而代其位伤疾作而不果驷氏与诸大夫欲杀之子产在鄙闻之惧弗及乘遽而至使吏数之曰伯有之乱以大国之事而未尔讨也尔有乱心无厌国不女堪专伐伯有而罪一也昆弟争室而罪二也薰隧之盟女矫君位而罪三也有死罪三何以堪之不速死大刑将至再拜稽首辞曰死在朝夕无助天为虐子产曰人谁不死凶人不终命也不速死司防将至缢尸诸周氏之衢加木焉髙氏曰黒则有罪而郑人初畏其强不之讨也今因其疾而幸胜之亦云殆矣故穪国以杀】
　　冬
　　公如晋至河乃复【左传曰韩须如齐送女齐陈无宇逆女致少姜少姜有宠于晋侯谓之少齐少姜卒公如晋及河晋侯使士文伯来辞曰非伉俪也请君无辱孙氏曰公如晋至河乃复者六唯二十三年书有疾明有疾而反余皆见距不纳大取困辱也髙氏曰公如晋而晋不纳春秋以公至河乃复为文者臣子之心不欲其君见拒于人而以为公临河而不济惧渉难而自复也乃者有阻之辞公不以礼自重而自取轻辱于大国也且公得至晋是公得与乎国事也季氏不使公与国事故公不得至晋焉】
　　季孙宿如晋【左传曰公还季孙宿遂致服焉谷梁传曰公如晋而不得入季孙宿如晋而得入髙氏曰以是知晋不纳公季孙有以使之也】
　　【经书月无书日无大衍厯正月乙巳小乙卯冬至二月甲戌大三月甲辰小四月癸酉大五月癸卯小六月壬申大七月壬寅小八月辛未大九月辛丑小十月庚午大十一月庚子大十二月庚子小】
　　三年【壬戌景王六年○晋覇平十九○蔡灵四○曹武十六○卫襄五○郑简二十七○陈哀三十文十一○宋平三十七○齐景九○秦景三十八○楚灵二○呉夷末五】
　　春
　　王正月
　　丁未滕子原卒【原公作泉○成公也春秋于滕至是三书其卒】
　　夏
　　叔弓如滕【滕小国也而鲁使卿往防其葬以我襄公之葬滕子来防故报之也】五月
　　葬滕成公
　　秋
　　小邾子来朝【左传曰小邾穆公来朝季武子欲卑之穆叔曰不可曹滕二邾实不忘我好敬以逆之犹惧其贰又卑一睦焉逆羣好也其如旧而加敬焉季孙从之髙氏曰公即位之初大国来聘小国来朝非不可为之国也而终之以流播诗曰靡不有初鲜克有终可不戒哉】八月
　　大雩
　　冬
　　大雨雹【雨去声】
　　北燕伯欵出奔齐【左传曰燕简公多嬖宠欲去诸大夫而立其宠人燕大夫比以杀公之外嬖公惧奔齐胡氏曰大夫国之陪贰晋属公弑三郤立胥童而弑于匠丽氏汉隠帝杀杨史立郭允明而弑于赵村卫献公蔑冢卿而信其左右亦奔夷仪故人主不尊陪贰而与贱臣图柄臣者事成则失身而见弑事不成则失国而出奔此有国之大戒也】
　　【经书月三书日一大衍厯正月己亥大丁未九日庚申冬至二月己巳小三月戊戌大四月戊辰小五月丁酉大六月丁夘小七月丙申大八月丙寅小九月乙未大閠月乙丑小十月甲午大十一月甲子小十二月癸巳大长厯丁未正月十日】
　　四年【癸亥景王七年○晋覇平二十○蔡灵五○曹武十七○卫襄六○郑简二十八○陈哀三十一○文十二○宋平三十八○齐景十○秦景三十九○楚灵三○吴夷末六】
　　春
　　王正月
　　大雨雹【雹公谷作雪○胡氏曰雹者隂胁阳臣侵君之象是时季孙宿袭位世卿弱公室数月之间再有雹变申丰者季氏之孚也不端言其事归咎藏氷之失诬矣】
　　夏
　　楚子蔡侯陈侯郑伯许男徐子滕子顿子胡子沈子小邾子宋世子佐淮夷防于申【左传曰楚子使椒举如晋求诸侯晋侯欲勿许司马侯曰晋楚唯天所相不可与争君其许之乃许楚使楚子问于子产曰晋其许我诸侯乎对曰许君晋君少安不在诸侯其大夫多求莫匡其君在宋之盟又曰如一若不许君将焉用之王曰诸侯其来乎封曰必来不来者其鲁卫曹邾乎曹畏宋邾畏鲁鲁卫偪于齐而亲于晋唯是不来诸侯如楚鲁卫曹邾不防曹邾辞以难公辞以时祭卫侯辞以疾郑伯先待于申椒举言于楚子曰臣闻诸侯无归礼以为归今君始得诸侯其慎礼矣覇之济否在此防也杜氏曰胡汝隂县西北有胡城张氏曰淮夷淮浦之夷后汉志下邳国有淮浦县申姜姓之国在南阳宛县程子曰晋平不在诸侯楚于是彊为覇者之事孙氏曰中国自宋之会政在大夫诸侯不见者十年楚子得大合诸侯于此者中国不振丧乱日甚幅裂横溃自是天下之政中国之事皆荆楚制之至于平丘召陵之防诸侯虽再出寻复叛去事无所救不足道也髙氏曰楚子会诸侯者寻宋之盟也谋吴也图覇也盖中国自晋平始衰齐灵庄背之平公屡合诸侯以讨焉襄二十五年荘公遇弑始与晋平晋侯自是不复出与盟防其大夫赵武为政不在诸侯故诸侯少安然而晋日以衰政在六卿楚子始求合诸侯而未定问于子产曰晋其许我乎又曰诸侯其来乎则灵王固自以为不足服诸侯而惧其未必从矣当是时使晋稍自彊其谁敢与争晋彊而诸侯从之则楚亦不能肆其志也而晋方且溺于嬖宠故楚偃然得专诸侯诸侯舍晋无所附亦不得已而从楚虽然楚之防诸侯也非与国则小国尔鲁齐卫曹薛邾杞不防也宋郑滕小邾虽防而终不与也以是知楚人必不能主中国也蔡人春秋以来常在陈卫之上自荘十六年之后以服属于楚故未尝一防而先陈卫者今楚子大合诸侯故复居陈之上】
　　楚人执徐子【左传曰徐子吴出也以为贰焉故执诸申髙氏曰执之非道也盖楚子亦欲効桓文之举以示威诸侯尔】
　　秋
　　七月
　　楚子蔡侯陈侯许男顿子胡子沈子淮夷伐吴【左传曰楚子以诸侯伐吴宋太子郑伯先归宋华费遂郑大夫从髙氏曰诸侯畏楚之彊守宋之盟而从之然犹不能致鲁卫曹薛邾杞至伐呉之役则中国之诸侯皆去唯楚属从之尔人心之向背可知也】
　　执齐庆封杀之【左传曰使屈申围朱方克之执齐庆封而尽灭其族将戮庆封椒举曰臣闻无瑕者可以戮人庆封唯逆命是以在此其肯从于戮乎播于诸侯焉用之王弗聴负之斧钺以狥于诸侯使言曰无或如齐庆封弑其君弱其孤以盟其大夫庆封曰无或如楚共王之庻子围弑其君兄之子麋而代之以盟诸侯王使速杀之谷梁传曰庆封其以齐氏何也为齐讨也不以杀君罪之者庆封不为灵王服也张氏曰春秋书杀它国大夫之法有二凡有罪而当诛者书曰某人杀某若楚人杀陈夏徴舒是也无罪而不服者书执而杀之若执蔡世子有以归用之楚人执行人于徴师杀之是也庆封有与弑其君之罪楚子杀之宜也不曰杀齐庆封而曰执齐庆封杀之者楚灵有诸已而非诸人是以庆封不服而春秋不纯以讨贼之法书之也髙氏曰初崔杼弑齐君而庆封为之党齐人欲并讨之庆封走之呉呉与之朱方而居之楚子以庆封在呉至是防诸侯伐吴为齐讨执庆封而杀之假中国仁义以重其防所以盗亦有道也杀夏徴舒杀陈孔奂不言执者直辞也此先言执者曲辞也然执徐子称楚人此执庆封若不主于楚者不与楚讨也陈背中国而属楚楚故得杀徴舒孔奂而讨之今庆封得罪于中国故圣人不与荆楚之讨中国所以深罪中国之不能自正也】
　　遂灭頼【頼公谷作厉○左传曰遂以诸侯防頼迁頼于鄢楚子欲迁许于頼使鬪韦龟与公子弃疾城之而还申无宇曰楚祸之首将在此矣召诸侯而来伐国而克城竟莫校王心不违民其居乎民之不处其谁堪之不堪王命乃祸乱也髙氏曰楚人防中国之诸侯又帅之以伐呉专杀中国之大夫遂以诸侯之兵灭人之国流毒如此盖出于向戌弭兵之谋也】
　　九月
　　取鄫【左传曰莒乱着丘公立而不抚鄫鄫叛而来孙氏曰襄六年莒人灭鄫盖莒灭鄫以为附庸今鲁取之】
　　冬
　　十有二月
　　乙卯叔孙豹卒【左传曰初穆子去叔孙氏及庚宗遇妇人使私为食而宿焉问其行告之故哭而送之适齐娶于国氏生孟丙仲壬及宣伯奔齐鲁人召之归既立所宿庚宗之妇人献以雉问其姓对曰余子长矣能奉雉而从我矣召而见之号之曰牛遂使为竪有宠长使为政叔孙田于丘莸遂遇疾焉竪牛欲乱其室杀孟逐仲疾急命召仲牛许而弗召杜泄见告之饥渴授之戈对曰求之而至又何去焉竪牛曰夫子疾病不欲见人使寘馈于个而退牛弗进则置虚命彻叔孙不食卒髙氏曰穆叔质直好义博闻强识季文孟献所不逮也然蔽于所习卒以饿死襄陵许氏曰叔孙豹卒而毁中军则公若寄矣以是知豹之有力于公室所谓剥之无咎者欤】
　　【经书月四书日一大衍厯正月癸亥大乙丑冬至二月癸巳小三月壬戌大四月壬长小五月辛酉大六月辛卯小七月庚申大八月庚寅小九月己未大十月己丑小十一月戊午大十二月戊子小乙卯二十八日长厯是年閠四月乙夘十二月二十九日】
　　五年【甲子景王八年○晋覇平二十一○蔡灵六○曹武十八○卫襄七○郑简二十九○陈哀三十二○杞文十三○宋平三十九○齐景十一○秦景四十卒○楚灵四○吴夷末七】
　　春
　　王正月
　　舍中军【舍音舍○左传曰卑公室也初作中军三分公室而各有其一季氏尽征之叔孙氏臣其子弟孟氏取其半焉及其舍之也四分公室季氏择二二子各一皆尽征之而贡于公孔氏曰初作中军季氏尽征之并不入公室也叔孙氏臣其子弟以一家之内有父子兄弟四品以父兄之税入公子弟之税入已大率半属公半入已孟氏则于子弟中取其半或取子或取弟大率三分归公一分入已十二分其国民三家得七公得五国民不尽属公公室已卑矣今舍中军四分公室三家自取其税而各贡于公公室弥卑矣初云作三军今不云舍三军者初作时旧有二军今更増一军人数不足故各毁其乘足成三军今此则唯舍中军之众属上下二军季氏因叔孙家祸退之使同孟孙独取其半为专已甚又择取善者是专之极故传言择二以见之髙氏曰季氏欲乘叔孙之弱而去之名曰复古实欲自强尔自是公室有贡而已无复有民矣】
　　楚杀其大夫屈申【左传曰楚子以屈申为贰于吴乃杀之以屈生为莫敖】公如晋【左传曰晋侯谓女叔齐曰鲁侯不亦善于礼乎自郊劳至于赠贿礼无违者对曰是仪也不可谓礼也礼所以守其国行其政令无失其民者也今政令在家不能取也公室四分民食于他思莫在公不图其终为国君难将及身不恤其所礼之本末将于此乎在而屑屑焉习仪以亟言喜于礼不亦逺乎髙氏曰公至是受三家之贡而已无复有民故虽如晋非季氏之所忌也】
　　夏
　　莒牟夷以牟娄及防兹来奔【髙氏曰牟夷者展舆之党也公如晋未反而鲁受莒牟夷邑季氏专且见莒益弱矣书及者以防与兹别二邑也防本属鲁盖尝为莒所取今还吾所丧邑而与受叛邑同者不以私害公也杜氏曰防兹城阳平昌县西南有防亭姑幕县东北有兹亭张氏曰地谱宻州安丘县有平昌故城莒县有姑幕故城】
　　秋
　　七月
　　公至自晋【左传曰莒人愬于晋晋侯欲止公范献子曰不可人朝而执之诱也讨不以师而诱以成之惰也为盟主而犯此二者无乃不可乎请归之间而以师讨焉乃归公髙氏曰歴二时乃得归】
　　戊辰叔弓帅师败莒师于蚡泉【蚡扶粉切公作濆谷作贲○左传曰莒人来讨不设备叔弓败诸蚡泉髙氏曰鲁既受莒叛邑莒人兴师而来叔弓败之曰败莒师幸鲁之胜乃所以罪之也杜氏曰蚡泉鲁地张氏曰地諎东境之地】
　　秦伯卒【景公也在位四十年子哀公嗣】
　　冬
　　楚子蔡侯陈侯许男顿子沈子徐人越人伐吴【左传曰四年冬吴伐楚入棘栎麻以报朱方之役楚子以诸侯及东夷伐吴以报棘栎麻之役防射以繁扬之师防于夏汭越大夫常夀过帅师防楚子于闻呉师出防啓疆帅师从之遽不设备呉人败诸鹊岸楚子以驲至于罗汭吴子使其弟蹶由犒师楚人执之楚师济于罗汭沈尹赤防楚子次于莱山防射帅繁扬之师先入南懐楚师从之及汝清吴不可入楚子遂观兵于坻箕之山是行也吴早设备楚无功而还以蹶由归髙氏曰往年伐吴矣今又伐吴者吴不畏故也越于是始见徐己预中国防盟唯前年从楚子防申又贰于吴而见执于楚今又从以伐吴张氏曰越始见经姒姓其先夏后少康之庻子封于越杜氏曰越国防稽山隂县】
　　【经书月二书日一大衍厯正月丁巳大庚午冬至二月丁亥小三月丙辰大四月丙戌小王月乙夘大六月乙酉大七月乙夘小戊辰十四日八月甲申大九月甲寅小十月癸未大十一月癸丑小十二月壬午大长厯戊辰七月十五日】
　　六年【乙丑景王九年○晋覇平二十二○蔡灵七○曹武十九○卫襄八○郑简三十○陈哀三十三○杞文十四卒○宋平四十○齐景十二○秦哀公元年○楚灵五○吴夷末八】
　　春
　　王正月
　　杞伯益姑卒【文公也在位十四年其弟郁厘立是为平公】
　　葬秦景公【秦于是始书葬】
　　夏
　　季孙宿如晋【左传曰拜莒田也髙氏曰谢前年取莒牟夷叛邑盖莒既伐鲁则鲁有辞是以晋受季孙之聘而不见讨也弥兵之时莒亦好合矣】
　　葬杞文公
　　宋华合比出奔卫【左传曰宋寺人栁有宠太子佐恶之华合比曰我杀之桞闻之乃坎用牲埋书而告公曰合比将纳亡人之族既盟于比郭矣公使视之有焉遂逐华合比合比奔卫襄陵许氏曰经书宋公杀其世子痤宋华合比出奔卫皆着寺人谗慝败国以为世戒】
　　秋
　　九月
　　大雩
　　楚防罢帅师伐吴【罢公作颇○左传曰徐仪楚聘于楚楚子执之逃归惧其叛也使防泄伐徐吴人救之令尹子荡帅师伐呉师于豫章而次于干谿呉人败其师于房钟获宫廐尹弃疾子荡归罪于防泄而杀之髙氏曰三书伐吴者见楚终不得志于吴也襄陵许氏曰败楚师者非防泄也而泄伏其诛故书防罢伐吴以正之楚再不竞于吴乃弥兵锋有事陈蔡至复伐徐而国乱矣吴盖自是休兵息民国始浸彊】
　　冬
　　叔弓如楚【左传曰聘且吊败也髙氏曰左氏以为吊败非也楚恃彊暴虽败犹讳之鲁岂敢吊乎葢四年公不防申已而震楚兵威将朝楚而不能故以叔弓先聘而明年躬继之也张氏曰楚与吴仇敌之国而昭公昏吴逺楚故申之防鲁不与焉今楚复伐吴其恶益逺昭公非能以中国自尊而逺夷狄者姑通好于楚盖不待防啓疆之召已服楚而将朝之矣】
　　齐侯伐北燕【左传曰齐侯如晋请伐北燕晋侯许之遂伐北燕将纳简公晏子曰不入燕有君矣民不贰吾君贿左右謟谀作大事不以信未尝可也】
　　【经书月二书日无大衍厯正月壬子小丙子冬至二月辛巳大三月辛亥小四月庚辰大五月庚戌小六月己夘大闰月己酉小七月戊寅大八月戊申小九月丁丑大十月丁未小十一月丙子大十二月丙午大长厯是年閠六月】
　　七年【丙寅景王十年○晋覇平二十三○蔡灵八○曹武二十○卫襄九卒○郑简三十一○陈哀三十四○杞平公郁厘元年○宋平四十一○齐景十三○秦哀二○楚灵六○吴夷末九】
　　春
　　王正月
　　暨齐平【襄陵许氏曰襄公之世齐数伐鲁至齐景公一使庆封来聘而不书鲁报至是乃暨齐平刘氏曰齐大鲁小鲁为齐弱久矣然而能以暨齐平者介于楚也夫不自计徳之厚薄势之利害而借人之威以凭诸侯是以逹者不服近者不亲昭公弃其国死于外诸侯莫之救也从此生矣】三月
　　公如楚【左传曰楚子成章华之台愿与诸侯落之太宰防啓疆曰臣能得鲁侯防啓疆来召公辞曰昔先君成公命我先大夫婴齐曰吾不忘先君之好将使衡父照临楚国婴齐受命于蜀我先君共王引领北望日月以冀传序相授于今四王矣嘉惠未至唯襄公之辱临我丧今君若歩玉趾辱见寡君宠灵楚国以信蜀之役是寡君既受贶矣何蜀之敢望君若不来使臣请问行期寡君将承质币而见于蜀以请先君之贶髙氏曰楚灵非彊君也数会诸侯焉皆其微者又且多叛而吴人之闚未艾也亦奚庸必朝哉盖晋平不能修文公之业使我不能自安而玉帛驲驰嵗不遑暇以是知王室不纲而覇主犹有功于诸夏也】
　　叔孙婼如齐涖盟【婼敕畧切公作舍后同○襄陵许氏曰始暨齐平故盟以结好】
　　夏
　　四月
　　甲辰朔日有食之
　　秋
　　八月
　　戊辰卫侯恶卒【谷梁传曰卿卫齐恶君卫侯恶何以君臣同名也君子不夺人名不夺人亲之所名重其所以来也澄曰襄公也在位九年庻子元嗣是为灵公】
　　九月
　　公至自楚【自如楚今半年余】
　　冬
　　十有一月
　　癸未季孙宿卒【此季孙行父之子武子也子纥嗣】
　　十有二月
　　癸亥葬卫襄公【髙氏曰襄公之卒晋反戚田王有追命可以盖献之愆也经书月七书日四大衍厯正月丙子小辛巳冬至二月乙巳大三月乙亥小四月甲辰大朔日食五月甲戌小六月癸夘大七月癸酉小八月壬寅大戊辰二十七日九月壬申小十月辛丑大十一月辛未小癸未十三日十二月庚子大癸亥二十四日】
　　八年【丁夘景王十一年○晋覇平二十四○蔡灵九○曹武二十一○卫灵公元年○郑简三十二○陈哀三十五卒○杞平二○宋平四十二○齐景十四○秦哀三○楚灵七○吴夷末十】
　　春
　　陈侯之弟招杀陈世子偃师【左传曰陈哀公元妃郑姬生悼太子偃师二妃生公子留下妃生公子胜二妃嬖留有宠属诸司徒招与公子过哀公有废疾公子招公子过杀悼太子偃师而立公子留澄按齐侯弟年郑伯弟语皆非三命之卿特以其属贵而同于再命之卿陈公子招既为三命之卿而以氏名通矣今又去其氏而曰陈侯之弟招何也盖曰陈公子招杀陈世子偃师则似两下相杀之辞今曰陈侯之弟招则见其挟叔父之尊而贼其兄之世嫡也】
　　夏
　　四月
　　辛丑陈侯溺卒【哀公也在位三十五年髙氏曰陈侯以废疾不能讨杀世子之贼因自缢而死夫楚观从纳公子比而灵王缢春秋谓比弑其君陈侯之弟招立公子留而哀公缢春秋不谓留弑君何也比之立无君者也灵虽不缢亦不与比并存是灵王之死由比也招之立留由君之废也且君有命哀虽不缢亦不可以君国是哀之死不以留也】
　　叔弓如晋【左传曰贺虒祁也郑伯亦贺史赵曰甚哉其相蒙也可吊也而又贺之襄陵许氏曰财费则国贫役烦则民敝此之谓可吊而诸侯贺之是以人君安于危亾而不自知盖谀之者众也当楚之隆势专诸夏而晋弗虑图唯宫室之崇以为安荣平公可谓卑矣髙氏曰前年楚成章华之台召诸侯落之至是晋成虒祁之宫而诸侯遂皆徃贺之晋之效尤如此覇业之不振宜哉】楚人执陈行人于徴师杀之【左传曰于徴师赴于楚且告有立君公子胜愬之于楚楚子执而杀之刘氏曰楚恶公子招而杀于徴师非其罪也】
　　陈公子留出奔郑【苏氏曰楚将讨陈故留出奔留既爲君矣不曰陈留而曰陈公子留何也留立于招尔未成为君也髙氏曰偃师曰世子留曰公子别嫡庻也】
　　秋
　　搜于红【左传曰大搜于红自根牟至于商卫革车千乗杜氏曰红鲁地沛国萧县西有红亭逺疑刘氏曰搜春事也秋兴之非正也搜有常地矣于红亦非正也曷为不言公公不得与于搜尔三家专鲁而分之政令出焉公寄食焉尔】
　　陈人杀其大夫公子过【过古禾切○左传曰陈公子招归罪于公子过而杀之澄曰按哀公属留于招与过故招过同杀太子二人之罪均也招畏国人公论惧楚人来讨故归过于过而欲免己人其可欺乎】
　　大雩
　　冬
　　十月
　　壬午楚师灭陈【左传曰楚公子弃疾帅师奉偃师之子吴围陈宋戴恶防之灭陈使穿封戌为陈公】
　　执陈公子招放之于越【髙氏曰公子招死有余罪反宥而放之】杀陈孔奂【孙氏曰陈公子招杀世子之贼也而放之陈孔奂无罪之人也而杀之吁楚灵暴虐淫刑如此澄曰孔奂招之党不为无罪然招首恶也而放奂同恶也而杀刑颇矣】葬陈哀公【楚葬之也与齐侯防纪而葬纪伯姬同不曰楚子葬者蒙上楚师灭陈之文而书三事其执其放其杀其葬皆楚也】
　　【经书月二书日二大衍厯正月庚午大丙戌冬至二月庚子小三月己巳大四月己亥小辛丑三日五月戊辰大六月戊戌小七月丁夘大八月丁酉小九月丙寅大十月丙申小十一月乙丑大经十月壬午在此月十二月乙未小长厯是年闰八月辛丑四月四日壬午十月十八日】
　　九年【戊辰景王十二年○晋覇平二十五○蔡灵十○曹武二十二○卫灵二○郑简三十三○陈灭○杞平三○宋平四十三○齐景十五○秦哀四○楚灵八○吴夷末十一】
　　春
　　叔弓防楚子于陈【左传曰叔弓宋华亥郑游吉卫赵黡会楚子于陈杜氏曰楚子在陈故四国大夫往不行会礼故不总书襄陵许氏曰楚既灭陈威震中夏是以无所号召而诸国之大夫会之】
　　许迁于夷【左传曰楚公子弃疾迁许于夷实城父取州来淮北之田以益之杜氏曰许畏郑欲迁故以自迁为文髙氏曰陈灭许迁皆中国无覇之故也杜氏谔曰许自成十五年迁于叶至此又迁于夷春秋详録以见许之危弱不能自守矣】
　　夏
　　四月
　　陈灾【灾公谷作大○左传曰郑禆灶曰五年陈将复封封五十二年而遂亡公羊传曰陈已灭矣其言陈灾何存陈也胡氏曰凡外灾告则书今楚己灭陈夷于属县使穿封戌为公也必不使告于诸侯言亡国之有天灾也何以书于鲁国之防乎当是时叔弓与楚子防于陈则目击其事矣虽彼不来告此不往吊叔弓使毕而归语陈故也鲁史遂书之尔髙氏曰陈虽为楚所灭而土地居民犹在焉圣人不与楚灭之也故还系之陈】
　　秋
　　仲孙貜如齐【貜俱缚切○左传曰孟僖子如齐殷聘杜氏曰自叔老聘齐至今二十年礼意久旷今脩盛聘以无忘旧好髙氏曰此暨齐平之故也齐平而不来聘则着齐轻公非特居郓时也其来久矣】
　　冬
　　筑郎囿【左传曰季平子欲其速成也叔孙昭子曰焉用速成其以勦民也无囿犹可无民其可乎襄陵许氏曰公内制于彊臣外轻于大国乱亡危辱兆矣是之弗虑而筑郎囿知公之志日以荒矣张氏曰此见季孙意如逢其君以耳目之娱而窃其权昭公安之而不悮也】
　　【经书月一书日无大衍厯正月甲子大辛夘冬至二月甲午小三月癸亥大闰月癸巳小四月壬戌大五月壬辰小六月辛酉大七月辛夘大八月辛酉小九月庚寅大十月庚申小十一月己丑大十二月己未小】
　　十年【己巳景王十三年○晋覇平二十六卒○蔡灵十一○曹武二十三○卫灵三○郑简三十四○陈灭○杞平四○宋平四十四卒○齐景十六○秦哀五○楚灵九○吴夷末十二】
　　春
　　王正月
　　夏
　　齐栾施来奔【齐公作晋○左传曰齐恵栾髙氏皆耆酒信内多怨彊于陈鲍氏而恶之有告陈桓子曰子旗子良将攻陈鲍亦告鲍氏桓子授甲而如鲍氏遭子良醉而骋遂见文子则亦授甲矣使视二子则皆将饮酒桓子曰彼虽不信闻我授甲则必逐我及其饮酒也先伐诸陈鲍方睦遂伐栾髙氏子良曰先得公陈鲍焉往遂伐虎门公卜使王黑以灵姑銔率吉请断三尺焉而用之战于稷栾髙败又败诸庄国人追之又败诸鹿门栾施髙彊来奔髙氏曰栾施与髙彊以兵攻君官欲伐君以伐陈鲍遂与君战不胜而来奔此罪大矣春秋不书髙氏非卿故也鲁方通聘而受其奔亡之臣非义也】
　　秋
　　七月
　　季孙意如叔弓仲孙貜帅师伐莒【意公作隠后同○胡氏曰前已舍中军矣曷为犹以三卿并将乎季孙毁中军四分公室择其二二家各有其一至是季孙意如身为主将二子各帅一军为之副则三军固在其曰舍之者特欲中分鲁国之众为己私尔以为复古则异矣襄公以来既作三军地皆三家之土民皆三家之兵每一军出各将其所属而公室无预焉是知虽舍中军而三卿并将旧额固存矣髙氏曰是时鲁间晋之衰故三卿帅师同伐莒欲一举灭之而三卿擅以为己功也】
　　戊子晋侯彪卒【平公也在位二十六年子夷嗣是为昭公】
　　九月
　　叔孙婼如晋【左传日叔孙婼齐国弱宋华定卫北宫喜郑罕虎许人曹人莒人邾人滕人薛人杞人小邾人如晋葬平公也】
　　葬晋平公【左传曰既葬诸侯之大夫欲因见新君叔向辞之曰大夫之事毕矣而又命孤孤斩焉在衰绖之中其以嘉服见则丧礼未毕其以丧服见是重受吊也大夫将若之何皆无辞髙氏曰不及期而葬简也】
　　【不书冬缺文】
　　十有二月
　　甲子宋公成卒【成公作戌○平公也在位四十年子佐嗣是为元公】
　　【经书月四书日二大衍厯正月戊子大丁酉冬至二月戊午小三月丁亥大四月丁巳小五月丙戌大六月丙辰小七月乙酉大戊子四日八月乙夘小九月甲申大十月甲寅大十一月甲申小十二月癸丑大甲子十二日长厯七月庚寅朔无戊子】
　　十有一年【庚午景王十四年○晋覇昭公夷元年○蔡灵十二弑○曹武二十四○卫灵四○郑简三十五○陈灭○杞平五○宋元公佐元年○齐景十七○秦哀六○楚灵十○吴夷末十三】
　　春
　　王二月【二月公作正月】
　　叔弓如宋【彭氏曰卿共盟主之葬犹可言也卿共同列之葬非礼甚矣】
　　葬宋平公【亦速葬也】
　　夏
　　四月
　　丁巳楚子防诱蔡侯般杀之于申【虔谷作干○左传曰楚子在申召蔡灵侯灵侯将往蔡大夫曰王贪而无信唯蔡于憾今币重而言甘诱我也不如无徃蔡侯不可楚子伏甲而飨蔡侯于申醉而执之杀之刑其士七十人陆氏曰般弑君父之贼也诱而杀之何为其不可乎楚子内利其国外托讨罪故不许其诱而责其诈也夫以大国之力而讨小国之逆当声其罪而伐之倡大义于天下今乃诱而杀之虽曰讨贼实取其国蔡侯之罪自不容诛楚子之恶亦已甚矣髙氏曰蔡般弑逆之罪虽义当讨而楚子亦弑逆之贼也以贼讨贼何辨曲直况楚子非真治般志在灭蔡也故春秋书楚子防蔡侯般同斥其名以见其罪同永嘉吕氏曰诸侯不生名卒则名失国则名争国则名见灭则名卫侯燬灭邢汉儒有灭同姓名之説然诸侯之灭同姓者多矣何以独名卫侯耶楚子防诱蔡侯般谓其诱而杀之故名然楚子诱戎蛮子亦诱之也何以不名説者曰以诈术诱荆蛮犹可以诈术诱中国不可然圣人书诱所以着楚子之罪矣岂以中外之故而有异乎然则卫侯燬楚子防之所以名皆衍字尔或谓卫侯燬灭邢之下有卫侯燬卒因此而讹遂于灭邢之上亦加燬字楚子防亦恐后儒于蔡侯般之上见其不应名般而不名防故加一防字不知蔡侯般之名非以罪般也此与胡子髠沈子逞徐子章羽沈子嘉胡子豹蔡世子有潞子婴儿同一例尔】
　　楚公子弃疾帅师围蔡【左传曰韩宣子问于叔向曰楚其克乎对曰克哉蔡侯获罪于其君而不能其民天将假手于楚以毙之何故不克然肸闻之不信以幸不可再也楚王奉孙呉以讨于陈曰将定而国陈人聴命而遂县之今又诱蔡而杀其君以围其国虽幸而克必受其咎弗能久矣髙氏曰楚灭陈易灭蔡难此书围蔡者般出防而世子有守尚能有拒且望中国诸侯之救也】
　　五月
　　甲申夫人归氏薨【襄公之妾昭公之母胡女归姓】
　　大搜于比蒲【髙氏曰备楚故也曰大云者僭天子之制也十年书搜此书大搜见三家益彊而车徒日众也大搜虽素定然公以夫人之丧不自临也而大搜不废则是三家者以驰骋田猎间君丧也张氏曰比蒲鲁南鄙之地胡氏曰君有重丧丧不二事简车徒非礼也乃有身从金革而无避者独何与曰有门庭之防宗庙社稷之存亡系焉必从权制伯禽服丧徐夷并兴至于东郊出战之师与筑城之役同日并举度缓急轻重盖有不得已焉者矣晋王克用薨梁兵压境而庄宗决胜于夹寨周太祖殂契丹入防而世宗接战于髙平若此者君行为显亲非不顾也臣行为爱君非不忌也唯审于轻重缓急之宜斯可矣澄按伯禽之以丧服从戎者服武王之丧也】仲孙貜防邾子盟于祲祥【祲祥公作侵○左传曰修好礼也杜氏曰盟会以安社稷故丧盟谓之礼赵氏曰春秋盟会是常何独于有丧之时而称得礼是时又无大患邾又小国何能有救患之益髙氏曰始也公及邾仪父盟于蔑公及邾仪父盟于趯是鲁侯亲与之盟防也今公虽以夫人之丧使仲孙貜防邾子盟于祲祥然自是仲孙何忌及邾子盟于援叔孙州仇仲孙何忌及邾子盟于句泽是吾大夫与其君盟防尔然则鲁邾之更为强弱断可知矣虽与邾盟以脩好然鲁人之志必欲灭邾而后已此盟岂可信邪】
　　秋
　　季孙意如防晋韩起齐国弱宋华亥卫北宫佗郑罕虎曹人杞人于厥憖【厥憖公作屈银憖鱼敬切又平声○左传曰谋救蔡也楚师在蔡晋荀吴谓韩宣子曰不能救陈又不能救蔡物以无亲晋之不能亦可知也已为盟主而不恤亡国将焉用之晋人使狐父请蔡于楚弗许襄陵许氏曰蔡能婴城坚不下楚此易助也厥憖合天下之兵畏不敢救遣使请命示之不能使楚益骄有以量中国之力而卒取之此韩起之罪也】
　　九月
　　已亥葬我小君齐归【左传曰公不慼晋士之送葬者归以语史赵史赵曰必为鲁郊叔向曰鲁公室其卑乎君有大丧国不废搜有三年之丧而无一日之慼国不恤丧不忌君也君无慼容不顾亲也国不忌君君不顾亲能无卑乎】
　　冬
　　十有一月
　　丁酉楚师灭蔡【髙氏曰楚子灭陈蔡皆称师者着其无道恃众彊灭之也四月围而十有一月方灭者世子有之力也】
　　执蔡世子有以归用之【有谷作友○髙氏曰灭国而用世子有者怒其拒师之久也用之者以为牲也夫蔡本中国之诸侯乃背中国而即荆楚必以荆楚为可恃也今蔡侯既为荆楚所诱而杀之又从而灭其国其世子有又为所执而虐用之以絶其世然则荆楚何补于蔡哉此万世人君之戒也蔡侯已死而有称世子何也未得乎立也般诱杀则外乱国被围则内急丧柩未至则世子固未得乎立矣而能拒狂楚者三时不改真所谓世子也不言以世子有归者有不从楚故也斯得古人不共戴天之义也楚子诱人君而杀之乘人之丧而灭之执其嫡嗣而归用之此楚子不道之甚圣人所以详録之非専罪楚子也乃所以罪吾中国王纲既坠覇统又絶诸侯莫敢救致荆蛮之自恣一至于此也然则向戌之谋实何利于中国哉】
　　【经书月五书日四大衍厯正月癸未小壬寅冬至二月壬子大三月壬午小四月辛亥大丁巳七日五月辛巳小甲申四日六月庚戌大七月庚辰小八月己酉大九月己邜小已亥二十一日十月戊申大十一月戊寅小丁酉二十日十二月丁未大闰月丁丑大】
　　十有二年【辛未景王十五年○晋覇昭二○蔡灭○曹武二十五○卫灵五○郑简三十六卒○陈灭○杞平六○宋元二○齐景十八○秦哀七○楚灵十一○吴夷末十四】
　　春
　　齐髙偃帅师纳北燕伯于阳【北燕伯下一有欵字○左传曰因其众也杜氏曰言因唐众欲纳之故得先入唐不言于燕未得国都也阳即唐也燕别邑中山有唐县髙氏曰三年北燕伯出奔齐六年齐将纳之而不果欵播越在外盖十年矣不能自复而借齐之力仅能纳之于别邑而已失国之难反如此】
　　三月
　　壬申郑伯嘉卒【简公也在位三十六年子寜嗣是为定公髙氏曰郑去中国即楚久矣至于简公乘晋悼之方兴以国反正遂息诸侯之兵子产相之薰然慈仁民蒙其泽蔚为春秋之贤诸侯】
　　夏
　　宋公使华定来聘【左传曰通嗣君也髙氏曰公始以卿共平公之葬故宋元公即位而使人来聘也】
　　公如晋至河乃复【谷梁传曰季孙氏不使遂乎晋也左传曰取郠之役莒人愬于晋晋有平公之丧未之治也故辞公公子憖遂如晋髙氏曰晋昭公嗣位公往朝焉公四如晋皆至河乃复】
　　五月
　　葬郑简公【三月而葬速】
　　楚杀其大夫成熊【熊公作然谷作虎○左传曰楚子谓成虎若敖之余也遂杀之或谮成虎于楚子成虎知之而不能行怀宠也】
　　秋
　　七月
　　冬
　　十月
　　公子憖出奔齐【憖鱼觐切公作整○左传曰季平子立而不礼于南蒯南蒯谓子仲吾出季氏而归其室于公子更其位我以费为公臣子仲许之叔仲小南蒯公子憖谋季氏憖告公而遂从公如晋南蒯以费叛如齐子仲还及卫闻乱逃介而先及郊闻费叛遂奔齐髙氏曰季氏之臣南蒯将去季氏而立憖不克而以费叛憖遂奔齐是以君子讥其妄而哀其志也】
　　楚子伐徐【左传曰楚子狩于州来次于颍尾使荡侯潘子司马督嚣尹午陵尹喜帅师围徐以惧吴楚子次于干谿以为之援髙氏曰徐呉之姻国也楚人疾吴故迁怒于徐既执其君又伐其国也】
　　晋伐鲜虞【左传曰晋荀吴伪会齐师者假道于鲜虞遂入昔阳灭以子緜臯归伐鲜虞因之役也杜氏曰不书将帅史阙文鲜虞白狄别种在中山新市县昔阳国都乐平沾县东有昔阳城白狄也緜臯其君名钜鹿下曲阳县西有累城髙氏曰楚灵不道既灭陈蔡今方伐徐晋为盟主坐视而不救若力不能君子不责也能伐鲜虞而不救徐非力不能弃中国也经书月四书日一大衍厯正月丁未小旦曰冬至二月丙子大三月丙午小壬申二十七日四月乙亥大五月乙巳小六月甲戌大七月甲辰小八月癸酉大九月癸卯小十月壬申大十一月壬寅小十二月辛未大长厯是年闰正月三月无壬申】
　　十有三年【壬申景王十六年○晋覇昭三○蔡平公庐元年○曹武二十六○卫灵六○郑定公寜元年○陈恵公吴元年○杞平七○宋元三○齐景十九○秦哀八○楚灵十二弑○吴夷末十五】
　　春
　　叔弓帅师围费【左传曰叔弓围费弗克败焉平子怒令见费人执之以为囚俘冶区夫曰非也若见费人寒者衣之饥者食之为之令主而共其乏困费来如归南氏亡矣民将叛之谁与居邑若惮之以威惧之以怒民疾而叛为之聚也若诸侯皆然费人无归不亲南氏将焉入矣平子从之费人叛南氏陆氏曰凡家臣以邑叛悉不书叛但书大夫围之则邑叛可知矣髙氏曰费季氏邑也叔弓帅师围之见家臣之彊季氏之无君也家臣以邑叛不以君命而使大夫讨之如是则大夫非鲁之大夫也季氏之大夫也师非鲁之师也季氏之师也如是而欲讨南蒯不思之甚矣】
　　夏
　　四月
　　楚公子比自晋归于楚弑其君防于干谿【干音干○左传曰楚防氏之族及防居许围蔡洧蔓成然皆王所不礼也因羣丧职之族啓越大夫常夀过作乱围固城克息舟城而居之观起之死也其子从在蔡事朝呉曰今不封蔡蔡不封矣我请试之以蔡公之命召子干子晳及郊而告之情彊与之盟入袭蔡蔡公将食见之而逃观从使子干食坎用牲加书而速行已狥于蔡曰蔡公召二子将纳之与之盟而遣之矣将师而从之蔡人聚将执之辞曰失贼成军而杀余何益乃释之朝呉曰二三子若能死亡则如违之以待所济若求安定则如与之以济所欲且违上何适而可众曰与之乃奉蔡公召二子而盟于邓依陈蔡人以国楚公子比公子黑肱公子弃疾蔓成然蔡朝呉帅陈蔡不羮许叶之师因四族之徒以入楚及郊蔡公使须务牟与史猈先入因正仆人杀太子禄及公子罢敌公子比为王公子黑肱为令尹次于鱼陂公子弃疾为司马先除王宫使观从从师于干谿而遂告之且曰先归复所后者劓师及訾梁而溃王闻羣公子之死也自投于车下曰人之爱其子也亦如余乎侍者曰甚焉小人老而无子知挤于沟壑矣王曰余杀人子多矣能无及此乎右尹子革曰请待于郊以听国人王曰众怒不可犯也曰若入于大都而乞师于诸侯王曰皆叛矣曰若亡于诸侯以聴大国之图君也王曰大福不再只取辱焉然丹乃归于楚王防夏将欲入鄢芋尹无宇之子申亥求王遇诸棘围以归王缢于芋尹申亥氏公羊传曰楚灵王为无道作干谿之台三年不成百姓苦之诸侯怨之公子弃疾主方城之外以君陈蔡胁比而立焉然后令于干谿之役曰比已立矣先归者复其田里后者劓众溃而散灵王经而死苏氏曰比将为君不曰楚比而曰公子比何以比之归非其谋也乱始于观从而成于弃疾以比为名而已比迫于观从而以身许之以致防死则比虽不弑而弑君之名比尸之矣比之归也防犹在楚其不曰入何也观从召之蔡人与之楚人不拒则比之归无难也髙氏曰先言比归者明在外本无弑君之心也及其以弃疾之请也遂有得位之心故复言弑者正比之罪也既曰归于楚又曰弑于干谿者非比亲弑之也加之罪尔初楚子麋疾灵王因杀其子而自立公子比以是出奔晋比在晋十年矣其能一旦自外归而弑其君乎盖灵王无道虽弃疾胁比而立灵王自缢而死若比不从弃疾之胁则灵王未必死以此言之弃疾不得比之势则无以济其乱比见利而动遽欲为君则成楚灵之缢者乃比也盖是时比当効死不立而旣立矣又焉得避是名哉若使人之受其名也巳享其利则后世奸人苟有籍口以济其私者莫不皆寘力焉故圣人正名比之弑君所以絶后世奸人之祸也杜氏曰干谿在谯国城父县东竟】
　　楚公子弃疾杀公子比【左传曰观从谓子干曰不杀弃疾虽得国犹受祸也子干曰余不忍也子玉曰人将忍子国毎夜骇曰王入矣弃疾使周走而呼曰王至矣国人大惊使蔓成然走告子干子晳曰王至矣国人杀君司马将来矣君若早自图也可以无辱又有呼而走至者曰众至矣二子皆自杀弃疾即位名曰熊居葬子干于訾实訾敖张氏曰公子比已为王弃疾为司马则君臣若已定矣及弃疾杀比乃不以弑君书者君臣之分未定而弃疾谲杀之也比不能効死不立而贪为君之利不得不服首恶之罪若夫分未正而以谲杀之于暧昩之中目之以两下相杀可矣未可谓之杀君也髙氏曰比复称公子而不以讨贼之辞加之者非讨贼也杀而代之也悯比堕弃疾之谋以深罪弃疾也弃疾本图位而胁立比比既立遂杀而簒之比既死遂自立改名曰居盖弑君之人名在诸侯之防故公子圉改名曰防公子弃疾改名曰居】
　　秋
　　公防刘子晋侯齐侯宋公卫侯郑伯曹伯莒子邾子滕子薛伯杞伯小邾子于平丘【左传曰晋成虒祁诸侯朝而归者皆有贰心为取郠故晋将以诸侯来讨叔向曰诸侯不可以不示威乃并徴防告于呉晋侯防吴子于良水道不可吴子辞乃还治兵于邾南甲车四千乘遂合诸侯于平丘晋人将寻盟齐人不可晋侯使叔向告刘献公曰抑齐人不盟若之何对曰盟以底信君苟有信诸侯不贰何患焉告之以文辞董之以武师虽齐不许君庸多矣天子之老请帅王赋元戎十乘以先啓行迟速唯君叔向告于齐曰诸侯求盟已在此矣今君弗利寡君以为请对曰诸侯讨贰则有寻盟若皆用命何盟之寻叔向曰明王之制使诸侯嵗聘以志业间朝以讲礼再朝而防以示威再防而盟以显昭明志业于好讲礼于等示威于众昭明于神自古以来未之或失也晋礼主盟惧有不治奉承齐牺而布诸君求终事也君曰余必废之何齐之有唯君图之寡君闻命矣齐人惧对曰小国言之大国制之敢不聴从叔向曰诸侯有间矣不可以不示众治兵建而不斾复斾之诸侯畏之髙氏曰覇图不竞久矣晋主夏盟诸侯皆贰平丘之防诸侯之众兵车之盛奕世未覩又有天子之使以临之使晋之威灵少振而耸动吴楚此叔向之谋也张氏曰平丘今开封府封丘县在东汉志尚为平丘县】八月
　　甲戌同盟于平丘【甲戌谷作庚戌○左传曰齐服也孙氏曰自宋之防诸侯不出大夫専防者十年至申之防则又甚矣楚子以蛮荒之众横行中国戕灭陈蔡以厌其欲诸侯莫敢伉楚子专盟防者又十年矣今晋昭一旦与刘子合诸侯同盟于此者其能与楚子伉乎乘楚灵弑逆之祸尔髙氏曰晋若果能与刘子大合诸侯以讨楚平弑逆之罪亦足以彊中国之威矣今但同盟于此何所为哉虽然楚人自是不入防而中国为之少安亦由此盟也】
　　公不与盟【左传曰邾人莒人愬于晋曰鲁朝夕伐我几亡矣我之不共鲁故之以晋侯不见公使叔向来辞曰诸侯将以甲戌盟寡君知不得事君矣请君无勤子服恵伯对曰君信蛮夷之诉以絶兄弟之国弃周公之后亦唯君寡君闻命矣叔向曰寡君有甲车四千乘在虽以无道行之必可畏也况其率道其何敌之有牛虽瘠偾于豚上其畏不死南蒯子仲之忧其庸可弃乎若奉晋之众用诸侯之师因邾莒杞鄫之怒以讨鲁罪间其二忧何求而弗克鲁人惧聴命髙氏曰此晋侯聴邾莒之诉而辱公使不得与盟也夫晋侯与公同体当同心同力以复覇业而诸侯咸防乃聴邾莒之妄诉与众弃公不以比数孙氏曰与公同事而不同盟非所以宗诸侯也天下孰不觧体故自是讫防召陵诸侯复不出者二十四年至如鄟陵之防晋自不出其不足以宗诸侯矣】晋人执季孙意如以归【左传曰晋人执季孙意如以幕防之使狄人守之司铎射怀锦奉壶饮氷以蒲伏焉守者御之乃与之锦而入晋人以平子归子服湫从胡氏曰鲁自文公以来公室微弱三家専鲁而季氏罪之首也宿及意如尤为彊逼不臣晋人若按邾莒有无之状究南蒯子仲奔叛之因告于诸侯以其罪执之请于天子以大义废之选于鲁卿更意如之位收敛私邑为公室之民使政令在君三家臣顺今徒以邾莒之故执意如则是意在货财而不责其无君臣之义也澄按胡氏之论可谓万世之大义矣而非当时之事情也録之者以示教云尔】公至自防【公虽不与同盟然已与平丘之防矣故以防至】
　　蔡侯庐归于蔡【左传曰平王即位陈蔡皆复隠太子之子庐归于蔡杜氏曰隠太子太子有也庐蔡平侯】
　　陈侯吴归于陈【左传曰悼太子之子吴归于陈杜氏曰悼太子偃师也吴陈惠公澄按鲁昭公八年正月陈哀公之弟公子招杀世子偃师哀公缢而死九月楚公子弃疾奉偃师之子呉围陈十月灭之使穿封戌为陈公十一年四月楚灵王诱蔡灵侯杀之公子弃疾帅师围蔡十一月灭之执蔡世子有以归用之楚城陈蔡不羮使弃疾为蔡公问于申无宇曰弃疾在蔡何如对曰郑庄公城栎寘子元焉使昭公失位臣闻五大不在边五细不在庭末大必折尾大不掉君所知也至是年弃疾果以陈蔡叛陈蔡之人以复雠之故而乐从之弃疾因此得国故复陈蔡以报其功也陈先圣之后蔡王室之亲楚灵无道灭其国而有其土地庐蔡灵之孙吴陈哀之孙当为君者也土地虽入楚国固其国也侯固其位也故其复国也书国书爵书名如失国之君归其国然盖陈蔡乃天子所封之国非楚所得灭也常山刘氏曰陈蔡者先王之建国非楚可灭非楚可复也故书爵书归言二国之嗣位其所固有国其所宜归也二君名者素非诸侯至此始立也髙氏曰楚灵不道暴灭陈蔡而平王始依陈蔡之国籍以发难今既得位遂复二国之后暴灵之恶而归恩于已以説中国春秋不言归自楚者见二国之复乃自当复非外域得灭而复之也庐灵公少子世子有之弟先儒谓世子有之子非也】
　　冬
　　十月
　　葬蔡灵公【陆氏曰国复乃葬凡三十有一月】
　　公如晋至河乃复【左传曰公如晋荀吴谓韩宣子曰诸侯相朝讲旧好也执其卿而朝其君有不好焉不如辞之乃使士景伯辞公子河髙氏曰晋不与公盟今又执吾卿而公复朝之无耻甚矣岂欲因晋之执而请讨季氏之罪乎然季氏在晋宜其不见纳也】
　　吴灭州来【左传曰呉灭州来楚令尹子旗请伐吴王弗许曰吾未抚民人未事鬼神未修守备未定国家而用民力败不可悔州来在吴犹在楚也子姑待之髙氏曰成六年吴入州来盖本楚属也至是取之尽杀其吏民无道之甚故称灭焉春秋详楚伐吴畧吴伐楚而志其甚者灭州来是也吴人以州来封季子之后入以迁蔡焉】
　　【经书月三书日一大衍厯正月辛丑小壬子冬至二月庚午大三月庚子小四月己巳大五月己亥大六月己巳小七月戊戌大八月戊辰小甲戌七日九月丁酉大十月丁夘小十一月丙申大十二月丙寅小】
　　十有四年【癸酉景王十七年○晋覇昭四○蔡平二○曹武二十七卒○卫灵七○郑定二○陈惠二○杞平八○宋元四○齐景二十○秦哀九○楚平王居元年○吴夷末十六】
　　春
　　意如至自晋【左传曰季孙犹在晋子服惠伯私于中行穆子曰鲁事晋何以不如夷之小国鲁兄弟也土地犹大所命能具若为夷弃之使事齐楚其何瘳于晋穆子告韩宣子且曰楚灭陈蔡不能救而为夷执亲将焉用之乃归季孙惠伯曰寡君未知其罪合诸侯而执其老若犹有罪死命可也若曰无罪而惠免之诸侯不闻是逃命也何免之为请从君惠扵防宣子患之使叔鱼见季孙曰鲋也闻诸吏将为子除馆于西河平子惧先归惠伯待礼孙氏曰大夫执则至至名不称氏前见也】
　　三月
　　曹伯滕卒【武公也在位二十七年其子顷嗣是为平公】
　　夏
　　四月
　　秋
　　葬曹武公
　　八月
　　莒子去疾卒【去上声○左传曰莒着丘公卒郊公不慼国人弗顺欲立着丘公之弟庚与郊公恶公子铎而善于意恢公子铎因蒲余侯而与之谋曰尔杀意恢我出君而纳庚与许之襄陵许氏曰昭公以来微国皆葬而莒着丘公不葬者莒卒无谥弃周礼也是以春秋不书也】
　　冬
　　莒杀其公子意恢【左传曰蒲余侯兹夫杀莒公子意恢郊公奔齐公子铎逆庚与于齐齐隰党公子鉏送之有赂田澄按小国之卿再命书名其大夫一命但当书人意恢不称大夫则是不命之士其名载于防者以其属为公子则贵而同于再命之卿故于公子之下书名也经书月三书日无大衍厯正月乙未大丁巳冬至二月乙丑小三月甲午大四月甲子小五月癸巳大六月癸亥小七月壬辰大闰月壬戌小八月辛卯大九月辛酉大十月辛夘小十一月庚申大十二月庚寅小】
　　十有五年【甲戌景王十八年○晋覇昭五○蔡平三○曹平公须元年○卫灵八○郑定三○陈惠三○杞平九○宋元五○齐景二十一○秦哀十○楚平二○吴夷末十七卒】
　　春
　　王正月
　　吴子夷末卒【夷末公作夷昧夷末在位十七年庻弟僚立】
　　三月
　　癸酉有事于武宫籥入叔弓卒去乐卒事【去上声○左传曰将禘于武公戒百官梓慎曰吾见赤黒之祲非祭祥也丧气也其在涖事乎叔弓涖事籥入而卒髙邮孙氏曰武宫废庙也成六年复立之胡氏曰有事于宗庙闻大夫之丧则去乐而祭可乎按曽子问君在祭不得成礼夫子语之详矣而无有及大臣者是知祭而去乐不可也有事于宗庙遭大夫之变则可以闻乎按礼卫太史栁庄寝疾君曰若疾亟虽当祭必告是知祭而以闻不可也礼莫重于当祭大夫有变而不以闻则内得以尽其诚敬之心于宗庙外得以全其隠恤之意于大臣是两得之也然则有事于宗庙大臣涖事籥入而卒于其所则如之何礼虽未之有可以义起也有事于宗庙大臣涖事籥入而卒于其所去乐卒事其可也縁先祖之心见大臣之卒必闻乐不乐縁孝子之心视己设之馔必不忍轻彻故去乐而卒事其可也宗庙合礼者常事不书苟以为可则春秋何书乎此记礼之变而书之者也澄曰叔子叔老之子也】
　　夏
　　蔡朝吴出奔郑【朝吴下公无出字朝作昭○左传曰楚费无极害朝吴之在蔡也欲去之乃谓之曰王唯信子故处子于蔡子亦长矣而在下位辱必求之吾助子请又谓其上之人曰王唯信呉故处诸蔡二三子莫之如也而在其上不亦难乎弗图必及于难蔡人逐朝呉朝吴出奔郑王怒曰余唯信呉故寘诸蔡且微呉吾不及此女何故去之无极对曰臣岂不欲吴然而前知其为人之异也吴在蔡蔡必速飞去吴所以翦其翼也胡氏曰朝吴蔡之忠臣虽不能存蔡而能复蔡其从于弃疾以弃疾必能封之也弃疾以其忠于旧君而信之使居旧国可谓知所信矣则曷为出奔费无极害其宠也无极楚之谗人也出朝吴出蔡侯丧太子建杀连尹奢屏王耳目使不聪明卒使呉师入郢辱及宗庙谗人为乱可不畏乎志朝呉出奔而入郢之师兆矣】
　　六月
　　丁巳朔日有食之
　　秋
　　晋荀吴帅师伐鲜虞【左传曰围鼓克之以鼓子鸢鞮归髙氏曰十二年伐之未服故然仅能得鼓而卒叛去晋之不能逺畧可知矣】
　　冬
　　公如晋【左传曰平丘之防故也澄按平丘之防公不与盟大夫被执公既徃朝而不见纳辱亦甚矣至此又徃朝焉盖畏大国不敢以辱为耻也】
　　【经书月三书日二大衍厯正月己未大癸亥冬至经二月癸酉在此月二月己丑小三月戊午大四月戊子小五月丁巳大朔日食经书六月食盖置闰后失也六月丁亥小七月丙辰大八月丙戌小九月乙夘大十月乙酉小十一月甲寅大十二月甲申大长厯是年闰九月癸酉二月十五日】
　　十有六年【乙亥景王十九年○晋覇昭六卒○蔡平四○曹平二○卫灵九○郑定四○陈惠四○杞平十○宋元六○齐景二十二○秦哀十一○楚平三○吴僚元年】
　　春
　　齐侯伐徐【左传曰齐师至于蒲隧徐人行成徐子及郯人莒人防齐侯盟于蒲隧赂以甲父之鼎叔孙昭子曰诸侯之无伯害哉齐君之无道也兴师而伐逺方防之有成而还莫之亢也无伯也夫襄陵许氏曰景公之时呉楚方争晋既不能逺畧以齐之彊务徳修政以通天下之志纠合诸侯复覇可也而区区务争徐伐莒之利志亦卑矣】
　　楚子诱戎蛮子杀之【蛮公作蔓后同○左传曰楚子闻蛮氏之乱也与蛮子之无质也使然丹诱戎蛮子嘉杀之遂取蛮氏杜氏曰河南新城县有蛮城张氏曰今伊阙县即新城也苏氏曰楚子诱蔡侯杀之名而书地以诈术害中国疾之也诱杀戎蛮不名不地其类相残畧之也】
　　夏
　　公至自晋【胡氏曰昭公数朝于晋三至于河而不得入两得见而晋侯又欲讨其罪而止旃其困辱亦甚矣昭公安于危辱无激昻勉厉之意所谓自弃者不可与有为不亦悲乎】
　　秋
　　八月
　　己亥晋侯夷卒【昭公也在位六年其子去疾嗣是为顷公】
　　九月
　　大雩
　　季孙意如如晋【卿共葬事畏晋也】
　　冬
　　十月
　　葬晋昭公【三月而葬速】
　　【经书月三书日一大衍厯正月甲寅小戊辰冬至二月癸未大三月癸丑小四月壬午大五月壬子小六月辛巳大七月辛亥小八月庚辰大己亥二十日九月庚戌小十月己夘大十一月己酉小十二月戊寅大】
　　十有七年【丙子景王二十年○晋覇顷公去疾元年○蔡平五○曹平三○卫灵十○郑定五○陈惠五○杞平十一○宋元七○齐景二十三○秦哀十二○楚平四○吴僚二】
　　春
　　小邾子来朝
　　夏
　　六月
　　甲戌朔日有食之
　　秋
　　郯子来朝
　　八月
　　晋荀吴帅师灭陆浑之戎【左传曰晋侯使屠蒯如周请有事于雒与三涂苌谓刘子曰客容猛非祭也其伐戎乎陆浑氏甚睦于楚必是故也君其备之乃警戎备晋荀呉帅师渉自棘津使祭史先用牲于雒陆浑人弗知师从之遂灭陆浑数之以其贰于楚也陆浑子奔楚其众奔甘鹿周大获宣子梦文公擕荀吴而授之陆浑故使穆子帅师献俘于文宫髙氏曰宣三年楚子伐陆浑之戎自是陆浑睦于楚而为中国之害至是荀吴帅师灭之胡氏曰文子之于潞氏士防之于甲氏苟吴之于陆浑戎皆灭之也而林父士防称人荀吴举其名氏何哉中外有别陆浑之戎宻迩王室而纵之杂处则非尊京师别内外之义也与夫辟土服逺以图彊覇则异矣】
　　冬
　　有星孛于大辰【左传曰西及汉申须曰彗所以除旧布新也天事恒象今除于火火出必布焉诸侯其有火灾乎梓慎曰徃年吾见之是其徴也火出而见今兹火出而章必火入而伏其居火也久矣其与不然乎火出于夏为三月于商为四月于周为五月夏数得天若火作其四国当之在宋卫陈郑乎宋大辰之虚也陈太皥之虚也郑祝融之虚也皆火房也星孛及汉汉水祥也卫颛顼之虚也故为帝丘其星为大水水火之牡也其以丙子若壬午作乎水火所以合也若火入而伏必以壬午不过其见之月郑禆灶言于子产曰宋卫陈郑将同日火襄陵许氏曰星孛大辰火灾应之天地之符也大辰明堂当宋之分故王室乱宋亦乱卫陈郑灾气所溢也卫乱君奔陈败卿获唯郑有令政而无后灾是知祸福之可转也】
　　楚人及吴战于长岸【杜氏曰长岸楚地张氏曰水战也左传曰吴伐楚阳匄为令尹卜战不吉司马子鱼曰我得上流何故不吉且楚故司马令我请改卜令曰鲂也以其属死之楚师继之尚大克之吉战于长岸大败吴师获其乘舟余皇使随人与后至者守之环而堑之及泉盈其隧炭陈以待命吴公子光请于其众曰丧先王之乘舟岂唯光之罪众亦有焉请借取之以救死众许之使长鬛者三人潜伏于舟侧曰我呼余皇则对师夜从之三呼皆迭对楚人从而杀之楚师乱吴人大败之取余皇以归胡氏曰楚地五千里带甲数十万战胜诸侯威动天下本非呉敌也唯不能去谗贱货使费无极以谗胜囊瓦以货行而防士竒材为敌国用故日以侵削至鸡父之师七国皆败栢举之战国破君奔几于亡灭呉日益彊而楚削矣】
　　【经书月二书日一大衍厯正月戊申小癸酉冬至二月丁丑大三月丁未小四月丙子大五月丙午大闰月丙子小六月乙巳大经书六月甲戌朔日食程氏曰按大衍是年闰五月六月朔乙巳非食限五月丙午朔日食黄道娄四度太甚甲戌则九月朔名也而亦不入食限是月也鲁太史以为夏之四月而季平子以为非正阳之月平子必有所考而言足明食朔之误也是鲁太史之误也非春秋之误也七月乙亥小八月甲辰大九月甲戌小十月癸夘大十一月癸酉小十二月壬寅大】
　　十有八年【丁丑景王二十一年○晋覇顷二○蔡平六○曹平四卒○卫灵十一○郑定六○陈惠六○杞平十二○宋元八○齐景二十四○秦哀十三○楚平五○呉僚三】
　　春
　　王三月
　　曹伯须卒【平公也在位四年其子午嗣是为悼公】
　　夏
　　五月
　　壬午宋卫陈郑灾【左传曰火始昬见丙子风梓慎曰是谓融风火之始也七日其火作乎戊寅风甚壬午大甚宋卫陈郑皆火梓慎登大庭氏之库以望之曰宋卫陈郑也数日皆来告火公羊传曰记异也同日而俱灾为天下记异也刘氏曰四国同日而灾非人所能为也其序宋卫陈郑春秋之正也同徳则尚爵同爵则尚亲同亲则尚齿】
　　六月
　　邾人入鄅【鄅音禹○左传曰鄅人籍稲邾人袭鄅鄅人将闭门邾人羊罗摄其首焉遂入之尽俘以归鄅子曰余无归矣从帑于邾邾庄公反鄅夫人而舍其女杜氏曰鄅国在琅琊开阳县张氏曰今属沂州临沂县妘姓国】
　　秋
　　葬曹平公
　　冬
　　许迁于白羽【左传曰楚左尹王子胜言于楚子曰许于郑仇敌也而居楚地以不礼于郑晋郑方睦郑若伐许而晋助之楚丧地矣君盍迁许楚子使王子胜迁许于柝实白羽张氏曰白羽一名折楚邑今邓州内乡县杜氏曰自叶迁也畏郑而乐迁故以自迁为文髙氏曰许至是三迁矣】
　　【经书月三书日一大衍厯正月壬申小戊寅冬至二月辛丑大三月辛未小四月庚子大五月庚午小壬午十三日六月己亥大七月己巳小八月戊戌大九月戊辰小十月丁酉大十一月丁夘小十二月丙申大长厯是年闰正月】
　　十有九年【戊寅景王二十二年○晋覇顷三○蔡平七○曹悼公午元年○卫灵十二○郑定七○陈惠七○杞平十三○宋元九○齐景二十五○秦哀十四○楚平六○吴僚四】
　　春
　　宋公伐邾【左传曰鄅夫人宋向戌之女也故向寜请师宋公伐邾围虫取之乃尽归鄅俘髙氏曰为鄅故也天下无覇而宋元于此一正入鄅之乱是以春秋録而进之胡氏曰此所谓声罪执言之师也故书伐邾而释其取邑之罪】
　　夏
　　五月
　　戊辰许世子止弑其君买【左传曰许悼公疟饮太子止之药卒太子奔晋张氏曰药剂之得失决死生于须臾之间疟疾未足以死而遽至于大故是许悼公之卒止实杀之也孟子曰杀人以挺与刃有以异乎曰无以异也以刃与政有以异乎曰无以异也进药而药杀可不谓之弑哉其所以异于商臣蔡般者过与故不同尔苏氏曰今律过失杀人以赎论过失杀朞尊减杀人二等过失杀大父母父母减杀人一等而和御药误不如法者死盖春秋之遗意】己卯地震【地道安静以震为异】
　　秋
　　齐髙发帅师伐莒【左传曰莒子奔纪鄣使孙书伐之初莒有妇人莒子杀其夫已为婺妇及老托于纪彰纺焉以度而去之及师至则投诸外或献诸子占子占使师夜缒而登莒共公惧啓西门而出齐师入纪髙氏曰莒不事齐故】
　　冬
　　葬许悼公【吕氏大圭曰传例君弑贼不讨不书葬此二传妄为之说也黎曰被弑之君多不书葬者或彼国方有事变虽葬我畏其乱无使徃防之许悼弑而书葬者盖变生于内而不及国欲没其弑逆之迹具礼葬其父我有使徃故书葬欧阳公论止为弑】
　　【经书月一书日二大衍厯正月丙寅大甲申冬至二月丙申小三月乙丑大四月乙未小五月甲子大戊辰五日己夘十六日六月甲午小七月癸亥大八月癸巳小九月壬戌大十月壬辰小十一月辛酉大十二月辛夘大】
　　二十年【己夘景王二十三年○晋覇顷四○蔡平八卒○曹悼二○卫灵十三○郑定八○陈惠八○平十四○宋元十○齐景二十六○秦哀十五○楚平七○吴僚五】
　　春
　　王正月
　　夏
　　曹公孙防自鄸出奔宋【鄸莫公切谷作梦○髙氏曰会者公子喜时之子喜时者子臧也鄸其采邑也杜氏曰鄸曹邑张氏曰今兴仁府乘氏县大有飨城古老云古鄸城也刘氏曰奔未有言自者此其言自鄸何自鄸待故也大夫有罪待放于境三年君赐之环则复赐之玦则去春秋之时臣能専其邑无不畔其国者能使其众无不要其君者臧武仲之智犹据以求为后于鲁是以孔子讥之公孙防之自鄸奔宋也其贤于臧武仲逺矣】
　　秋
　　盗杀卫侯之兄絷【絷张立切公谷作輙○左传曰卫公孟絷狎齐豹夺之司冦与鄄有役则反之无则取之公孟恶北宫喜褚师圃欲去之公子朝通于襄夫人宣姜惧而欲以作乱故齐豹北宫喜禇师圃公子朝作乱初齐豹见宗鲁于公孟为骖乘焉将作乱而谓之曰公孟之不善子所知也勿与乘吾将杀之对曰吾由子事公孟子假吾名焉故不吾逺也虽其不善吾亦知之抑以利故不能去是吾过也今闻难而逃是僣子也子行事乎吾将死之以周事子而归死于公孟其可也卫侯在平夀公孟有事于盖获之门外齐子氏惟于门外而伏甲焉使祝鼃寘戈于车薪以当门使一乘从公孟以出使华齐御公孟宗鲁骖乘及闳中齐氏用戈击公孟宗鲁以背蔽之防肱以中公孟之肩皆杀之公闻乱乘驱自阅门入庆比御公公南楚骖乘使华寅乘贰车及公宫鸿駵魋驷乘于公公载寳以出褚师子申遇公于马路之衢遂从过齐氏使华寅肉执盖以当其阙齐氏射公中南楚之背公遂出寅闭郭门逾而从公公如死鸟折朱鉏宵从窦出徒行从公齐氏之宰渠子召北宫子北宫氏之宰不与闻谋杀渠子遂伐齐氏灭之公入与北宫喜盟于彭水之上遂盟国人公子朝褚师圃子玉霄子髙鲂出奔晋孙氏曰以卫侯之母兄盗得杀之卫侯之无刑政也张氏曰卫襄公二子长曰絷次曰元孟絷之足不良于是立其弟元为太子襄公卒元立舜之亲爱其弟也富贵之而使吏治其国不得有为以暴其民灵公受国于有疾之兄聴其无礼于大夫且俾之预于政而又不能正其母以预制其祸乱使齐豹北宫喜褚师圃公子朝之伦如盗贼窃发兄死身危几亡其国任公辅曰尉止齐豹公孙翩阳虎皆大夫非卿故曰盗澄按此説非也凢称盗盖皆贱者但当称人以其所作不义故不称人而穪盗陆氏曰称盗者目罪人之贱者也】
　　冬
　　十月
　　宋华亥向寜华定出奔陈【向寜公作向甯后同○左传曰宋元公无信多私而恶华向华定华亥与向寜谋曰亡愈于死先诸华亥僞有疾以诱羣公子杀公子寅公子御戎公子朱公子固公孙援公孙丁拘向胜向行于其廪公如华氏请焉弗许遂刼之取太子栾与母弟辰公子地以为质公亦取华亥之子无慼向寜之子罗华定之子啓与华氏盟以为质公请于华费遂将攻华氏曰子死亡有命余不忍其訽杀华向之质而攻之华向奔陈华登奔吴向寜欲杀太子华亥曰干君而出又杀其子其谁纳我且归之有庸使少司防牼以归】
　　十有一月
　　辛夘蔡侯庐卒【平公也在位八年其子朱嗣隠太子有之子东国以世嫡之故攻朱而自立是为悼公】
　　【经书月三书日一大衍厯正月辛酉小巳丑冬至按左传谓二月己丑日南至三统厯谓正月己丑朔旦冬至皆气同而朔差二月庚寅大闰月庚申小三月己丑大四月己未小五月戊子大六月戊午小七月丁亥大八月丁巳小九月丙戌大十月丙辰小十一月乙酉大辛夘七日十二月乙夘小长厯是年闰八月】
　　二十有一年【庚辰景王二十四年○晋覇顷五○蔡悼侯东国元年○曹悼三○卫灵十四○郑定九○陈惠九○杞平十五○宋元十一○齐景二十七○秦哀十六○楚平八○呉僚六】
　　春
　　王三月
　　葬蔡平公
　　夏
　　晋侯使士鞅来聘【左传曰叔孙婼为政季孙欲恶诸晋使有司以齐鲍国归费之礼为士鞅士鞅怒曰鲍国之位下其国小而使鞅从其牢礼是卑敝邑也将复诸寡君鲁人恐加四牢焉为十一牢杜氏曰晋顷公即位通嗣君也髙氏曰晋顷公即位六年公以晋昭见止之故不复徃朝今使士鞅来聘而賔客牢礼不以命数二十有三年晋侯遂执婼】
　　宋华亥向寜华定自陈入于宋南里以叛【叛公作畔○左传曰宋华费遂生华防华多僚华登防为少司马多僚为御士与防相恶乃谮诸公曰防将纳亡人公惧使告司马司马叹曰必多僚也吾有谗子而弗能杀吾又不死抑君有命可若何乃与公谋逐华防子皮杀多僚刼司马以叛而召亡人华向入乐大心豊愆华牼御诸横华氏居卢门以南里叛宋城旧鄘及桑林之门而守之华登以呉师救华氏齐师宋师败吴师于鸿口华登帅其余以败宋师公欲出厨人濮曰吾小人可借死而不能送亡君请待之齐乌枝鸣曰用少莫如齐致死齐致死莫如去备彼多兵矣请皆用劒从之华氏北复即之遂败华氏于新里公子城以晋师至曹翰胡防晋荀吴齐苑何忌卫公子朝救宋与华氏战于赭丘大败华氏围诸南里楚防越帅师逆华氏胡氏曰凡书叛有入于戚者而不言卫有入于朝歌者而不言晋有入于萧者而不言宋比独称宋南里何也戚与朝歌及萧皆其所食邑也若南里则宋国城内之里名也传称华氏居卢门南里以叛宋城旧墉及桑林之门以守是华氏与宋分国而居矣故其出其入皆以南里系之宋此叛臣逼胁其君已甚之词也】
　　秋
　　七月
　　壬午朔日有食之
　　八月
　　乙亥叔辄卒【辄公作痤○此叔弓之子伯张也】
　　冬
　　蔡侯东□出奔楚【东左公并作朱今从谷梁○谷梁传曰东者东国也王父诱而杀焉父执而用焉澄按东下阙国字前年东平公卒而东国立至此年冬而奔楚或是国人党平公之下或是恐楚之讨已然无事迹可考不可知也左氏事迹不可信按是年蔡侯东出奔楚二十三年蔡侯东国卒于楚当是一人不应作朱盖文日在木中为东一在木中为朱此经当是蔡侯东国谷既脱一国字左公二家又因文日漫为一遂误东为朱今正之】
　　公如晋至河乃复【左传曰鼔叛晋晋将伐鲜虞故辞公澄按公朝晋至是凡六矣而不见纳者四积弱积轻是以屡辱也】
　　【经书月三书日二大衍厯正月乙卯小己亥冬至二月戊申大三月戊寅小四月丁未大乙丑十九日五月丁丑小六月丙午大七月丙子小八月乙巳大九月乙亥大十月乙巳小闰月甲戊大十一月甲辰小十二月癸酉大朔日食黄道箕四度半彊】
　　二十有二年【辛巳景王二十五年崩○晋覇顷六○蔡悼二○曹悼四○卫灵十五○郑定十○陈恵十○杞平十六○宋元十二○齐景二十八○秦哀十七○楚平九○吴僚七】
　　春
　　齐侯伐莒【左传曰齐北郭啓帅师伐莒莒子将战苑羊牧之谏曰不如下之大国不可怒也弗聴败齐师于夀余齐侯伐莒莒子行成莒于是乎大恶其君髙氏曰齐景矜而自功如此安能及逺哉】
　　宋华亥向寜华定自宋南里出奔楚【左传曰楚防越使告于宋曰闻君有不令之臣为君忧寡君请受而戮之诸侯之戍谋曰若华氏知困而致死楚耻无功而疾战非吾利也不如出之以为楚功其亦无能为也已乃固请出之宋人从之宋华亥向寜华定华防华登皇奄伤省臧士平出奔楚胡氏曰华向诱杀羣公子又劫其君取太子母弟为质又求助于呉楚蛮夷入披其国都以叛此必诛不赦之贼也宋宜竭力必讨之于内诸侯宜协心必救之于外楚子宜执叛臣之使而戮之于境今楚人释君而臣是助诸侯之戍怠于救患固请逸贼而宋人又从之其曰自宋南里者讥宋之纵释有罪不能致讨也】
　　大搜于昌间【问公作奸○胡氏曰昭公之时凡三书搜或以非其时或以非其地大意在权臣専行公不与也髙氏曰三家卒徒益众于搜加大字所以甚三家之盛见公室之卑也】
　　夏
　　四月
　　乙丑天王崩【左传曰王子朝賔起有宠于景王王与賔孟説之欲立之王田北山使公卿皆从将杀单子刘子王有心疾崩于荣锜氏单子攻賔起杀之】
　　六月
　　叔鞅如京师
　　葬景王【髙氏曰天子崩天下诸侯九夷八蛮莫不奔其丧故七月而葬者尽天下臣子之心使逺近得防其葬也今天王崩诸侯无一奔丧者昭公但使叔鞅徃防之又以三月而葬是天子而用士庻人之礼也】
　　王室乱【左传曰王子朝因旧官百工之丧职秩者与灵景之族以作乱逐刘子刘子奔扬单子逆悼王于庄宫以归王子还夜取王以如庄宫单子出王子还奉王以追单子单子杀还姑发弱鬷延定稠子朝奔京伐之京人奔山刘子入于王城巩简公败绩于京甘平公亦败焉叔鞅至自京师言王室之乱也髙氏曰春秋记事必指其实下书王猛子朝之事自足以见王室之乱而圣人乃于此不隠其辞何哉此前王室衰防犹未至于乱也故圣人每扶而尊之言王则曰天王不混称于吴楚也言周则曰京师不下同于列国也王败于郑而曰蔡人卫人陈人从王伐郑以诸侯不可敌王故明君臣之大义也王与戎战而书王师败绩于茅戎以茅戎不可敌王故以自败为文也以至襄王出奔而书天王出居于郑晋侯召王而书天王狩于河阳王臣虽防者亦序于诸侯之上则所以严其名分者至矣故凡王室可讥可贬者皆迁就其辞而为之隠避今景王不能正其家而致诸子之争立于是尹氏召伯毛伯欲立王子朝而刘子单子欲立王猛二子相争遂以干戈相向迭胜迭负五年之间国无定主王室之乱莫此为甚故特书之然庄二十年惠王有子頺之乱僖二十四年襄王有子带之乱春秋不书王室乱何独于此乎书惠襄二王乱不在已今景王之乱乃自取之是王室自乱盖有甚于惠襄者】
　　刘子单子以王猛居于皇【左传曰单子欲告急于晋以王如平畤遂如圃车次于皇刘子如刘单子使王子处守于王城盟百工于平宫鄩肸伐皇大败获鄩肸焚诸王城之市司徒丑以王师败绩于前城百工叛伐单氏之宫败焉反伐之伐东圉杜氏曰河南巩县西南有皇亭张氏曰西北有湟水胡氏曰猛未逾年何以称王示当立也既当立矣何以称名明嗣君也曰王猛者见居尊得正又以别乎诸王子也按左氏景王太子夀以昭十五年卒至是八年矣猛与匄皆其母弟当立然乆而未立者王爱庻子朝欲立以为嗣未果而王崩故诸大臣竞立君诸王子争欲立以正则有猛以宠则有朝猛虽正而无宠其威不足以慑羣下朝虽宠而不正其分不足以正人心二子废立皆恃大臣彊弱而后定也】
　　秋
　　刘子单子以王猛入于王城【左传曰晋籍谈荀跞帅九州之戎及焦瑕温原之师以纳王于王城单子刘蚠以王师败绩于郊前城人败陆浑于社髙氏曰王城天子都而子朝之党在焉故言入杜氏曰王城郏鄏今河南县张氏曰河南县乃周书洛诰所谓涧水东瀍水西为定鼎之地平王东迁即都于此而春秋所谓京师皆指此也】
　　冬
　　十月
　　王子猛卒【左传曰不成丧也敬王即位馆于子旅氏晋籍谈荀跞贾辛司马督帅师军于隂于侯氏于谿泉次于社王师军于汜于觧次于任人晋箕遗乐微右行诡济师取前城军其东南王师军于京楚伐京毁其西南杜氏曰未即位故不言崩諡为悼王髙氏曰居丧而称王者明当嗣也出而书居者如成君也卒而书子猛者盖生己正其当王故死以未逾年之君书之也立后之法先立嫡无嫡则立子尔立嫡者以嫡为重故太子死立嫡孙未有嫡孙则立太子之母弟以母嫡故也立子则从诸子之长者立之均吾庻子故也今猛又卒于是又立猛之母弟王子匄是为敬王】十有二月
　　癸酉朔日有食之
　　【经书月四书日二大衍厯正月己夘小己亥冬至二月戊申大三月戊寅小四月丁未大乙丑十九日五月丁丑小六月丙午大七月丙子小八月乙巳大九月乙亥大十月乙巳小闰月甲戌大十一月甲辰小十二月癸酉大朔日食黄道箕四度半彊】
　　二十有三年【壬午敬王元年○晋覇顷七○蔡悼三卒○曹悼五○卫灵十六○郑定十一○陈惠十一○杞平十七○宋元十三○齐景二十九○秦哀十八○楚平十○吴僚八】
　　春
　　王正月
　　叔孙婼如晋【婼勅畧切○左传曰邾人城翼还将自离姑公孙鉏曰鲁将御我欲自武城还循山而南徐鉏丘弱茅地曰道下遇雨将不出是不归也遂自离姑武城人塞其前防其后之木而弗殊邾师过之乃推而蹷之遂取邾师获鉏弱地邾人愬于晋晋人来讨叔孙婼如晋杜氏曰谢取邾师也】
　　癸丑叔鞅卒【叔弓之子叔辄之弟也】
　　晋人执我行人叔孙婼【左传曰晋人使与邾大夫坐叔孙曰列国之卿当小国之君固周制也邾又夷也寡君之命介子服回在请使当之不敢废周制故也乃不果坐韩宣子使邾人聚其众将以叔孙与之叔孙闻之去众与兵而朝士弥牟谓韩宣子曰子弗良图而以叔孙与其雠叔孙必死之鲁亡叔孙必亡邾邾君亡国将焉归子虽悔之何及所谓盟主讨违命也若皆相执焉用盟主乃弗与使各居一舘士伯聴其辞而愬诸宣子乃皆执之士伯御叔孙从者四人过邾馆以如吏先归邾子士伯曰以刍荛之难从者之病将馆子于都叔孙旦而立期焉乃馆诸箕舍子服昭伯于他邑范献子求货于叔孙使请冠焉取其冠法而与之两冠曰尽矣为叔孙故申丰以货如晋叔孙曰见我吾告女所行货见而不出吏人之与叔孙居于箕者请其吠狗弗与及将归杀而与之食之叔孙所馆者虽一日必葺其墙屋去之如始至髙氏曰晋人虽以我取邾师为罪而执我行人其实则为二十一年士鞅来聘以鲁为卑己故也】
　　晋人围郊【左传曰二师围郊郊鄩溃晋师在乎隂王师在泽邑王使告间二师还髙氏曰郊王畿之邑不系之国者天下皆王土也王臣亦无所系盖士无二王所以别其于诸侯也春秋诸侯更相侵伐未尝敢及于周盖外相攻夺以倾天下之势其心实无王而外不敢犯王室者惧天下诸侯执言而攻已也此围郊者子朝在焉故也东莱吕氏曰当是时王必自以为无假于晋师故使之间而晋因此遂还然晋师还而子朝之势复炽若因郊溃遂取子朝不至如后日之难也】
　　夏
　　六月
　　蔡侯东国卒于楚【悼公也在位三年二十一年冬奔楚今年夏卒其弟申立是为昭公】
　　秋
　　七月
　　莒子庚舆来奔【左传曰莒子庚舆虐而好劒苟铸劒必试诸人国人患之又将叛齐乌存帅国人以逐之庚舆将出闻乌存执殳而立于道左惧将止死苑羊牧之曰君过之乌存以力闻可矣何必以弑君成名遂来奔齐人纳郊公髙氏曰庚舆不正而立又不安其国而出奔于鲁与郑伯突同澄曰庚舆名失国也】
　　戊辰吴败顿胡沈蔡陈许之师于鸡父胡子髠沈子逞灭获陈夏齧【鸡父谷作鸡甫髠苦门切逞公作楹谷作盈○左传曰吴人伐州来楚防越帅师及诸侯之师奔命救州耒吴人御诸钟离子瑕卒楚师熸吴公子光曰诸侯从于楚者众而皆小国也畏楚而不获已是以来七国同役而不同心若分师先以犯胡沈与陈必先奔三国败诸侯之师乃摇心矣诸侯乖乱楚必大奔请先者去备薄威后者敦陈整旅吴子从之战于鸡父吴子以罪人三千先犯胡沈与陈三国争之呉为三军以繋于后中军从王光帅右掩余帅左呉之罪人或奔或止三国乱吴师击之三国败获胡沈之君及陈大夫舍胡沈之囚使奔许与蔡顿曰吾君死矣师噪而从之三国奔楚师大奔书曰胡子髠沈子逞灭获陈夏齧君臣之辞也公羊传曰君死于位曰灭生得曰获大夫生死皆曰获胡氏曰君死曰灭胡子髠沈子逞是也生得曰获秦晋战于韩原获晋侯是也大夫生死皆曰获郑获宋华元生也呉获陈夏齧死也髙氏曰此见吴之彊而楚人益弱夫顿胡沈蔡陈许皆楚与国也吴伐州来楚人帅六国之师以救之于是吴人御之尽败其师于鸡父顿胡沈其君自将蔡陈许则大夫帅师是以其次如此也杜氏曰鸡父楚地安丰县南有鸡备亭张氏曰今属寿州】
　　天王居于狄泉【左传曰王子朝入于尹尹围诱刘佗杀之单子从阪道刘子从尹道伐尹单子先至而败刘子还召伯奂南宫极以成周人戍尹单子刘子樊齐以王如刘张氏曰狄泉即僖二十九年翟泉杜氏曰洛阳城内太仓西南池水也时在城外髙氏曰猛之母弟始立而遽称天王者盖景王崩逾年矣不可旷年无王故穪之且明正也着天下已有王而子朝不可以乱之也】尹氏立王子朝【左传曰王子朝入于王城次于左巷鄩罗纳诸庄宫尹辛败刘师于唐又败诸鄩尹辛取西闱攻蒯蒯溃澄曰此时敬王与朝皆立为王周之大臣各有所从周人亦莫知其孰为正孰为非正夫子书敬王为天王书朝为尹氏立邪正辨矣孙氏曰嗣子有常位不言立立者篡辞髙氏曰与卫人立晋同卫人者众人同欲立之犹且不可今尹氏一己之私而立之以乱周室罪尹氏也尹氏即尹子此称氏者着其世执国柄也陆氏曰大夫称氏者唯尹氏武氏崔氏皆讥世卿也时世卿既多不可胜讥因尹氏私赴不以名因齐崔氏出奔因武氏以子代父故特书之及尹氏立王子朝奔楚皆以世卿乱王室故从而书之讥此数者足以见世卿之恶也】八月
　　乙未地震【左传曰南宫极震苌谓刘文公曰君其勉之先君之力可济也周之亡也其三川震今西王之大臣亦震天弃之矣东王必大克杜氏曰经书地震鲁地也周地亦震南宫极震为屋所压而死子朝在王城故谓西王敬王居狄泉在王城之东故曰东王】
　　冬
　　公如晋至河有疾乃复【至河下公谷又有公字○左传曰公为叔孙故如晋公羊传曰有疾乃复杀耻也苏氏曰书有疾言非晋之不受也胡氏曰昭公两朝于晋而一见止五如晋而四不得入焉以周公之胄千乗之君执币帛修两君之好而不见纳斯可耻矣今此书有疾乃复杀耻也】
　　【经书月四书日三大衍厯正月癸夘小乙巳冬至癸丑十一日二月壬申大三月壬寅小四月辛未大五月辛丑小六月庚午大七月庚子大戊辰晦八月己巳大乙未二十七日九月己亥小十月戊辰大十一月戊戌小十二月丁夘大】
　　二十有四年【癸未敬玉二年○晋覇顷八○蔡昭侯申元年○曹悼六○卫灵十七○郑定十二○陈恵十二○杞平十八卒○宋元十四○齐景三十○秦哀十九○楚平十一○吴僚九】
　　春
　　王二月
　　丙戌仲孙貜卒【貜俱缚切○髙氏曰此孟献子之曾孙孟僖子也按左传初公如楚僖子为介不能相仪及楚又不能答郊劳僖子病之乃讲学焉苟能礼者从之及将死也召其大夫曰礼人之榦也无礼无以立吾闻将有达者曰孔丘圣人之后也我若获没必属説与何忌于夫子而师事之而学礼焉以定其位故孟献子何忌南宫敬叔皆师事仲尼】
　　婼至自晋【婼公作叔孙舍○左传曰晋士弥牟逆叔孙于箕曰寡君以为盟主之故是以乆子不腆敝邑之礼将致诸从者使弥牟逆吾子叔孙受礼而归吕氏曰婼不言叔孙前此也刘原父谓公羊独言叔孙似是圣人本意以为褒之世儒説经之凿皆类此原父能知他人之凿而不自知其凿也】
　　夏
　　五月
　　乙未朔日有食之【左传曰梓慎曰将水昭子曰旱也日过分而阳不克克必甚能无旱乎】
　　秋
　　八月
　　大雩
　　丁酉杞伯郁厘卒【平公也在位十八年子成嗣是为悼公】
　　冬
　　吴灭巢【左传曰楚子为舟师以畧吴疆沈尹戌曰此行也楚必亡邑不抚民而劳之吴不动而速之吴踵楚而疆无备邑能无亡乎越大夫胥犴劳王于豫章之汭越公子仓归王乘舟仓及寿梦帅师从王王及圉阳而还吴人踵楚而边人不备遂灭巢及钟离而还沈尹戌曰亡郢之始于此在矣王一动而亡二姓之师几如是而不及郢胡氏曰巢楚之附庸实邑之也书吴入州来着陵楚之渐书吴灭巢着入郢之渐四隣封境之守既不能制则封境震矣四境国都之守既不能保则国都危矣故沈尹戌以此为亡郢之始也】
　　葬杞平公
　　【经书月三书日三大衍厯正月丁酉大庚戌冬至二月丁夘小丙戌二十日三月丙申大四月丙寅小五月乙未大朔日食黄道胃四度半彊六月乙丑小七月甲午大八月甲子小九月癸巳大经八月丁酉在此月经有日无月十月癸亥小十一月壬辰大十二月壬戌小】
　　二十有五年【甲申敬王三年○晋覇顷九○蔡昭二○曹悼七○卫灵十八○郑定十三○陈恵十三○杞悼公成元年○宋元十五卒○齐景三十一○秦哀二十○楚平十二○吴僚十】
　　春
　　叔孙婼如宋【左传曰宋公享昭子明日宴饮酒乐语相泣也乐祁佐退而告人曰今兹君与叔孙其皆死乎吾闻之哀乐而乐哀皆丧心也心之精爽是为魂魄魂魄去之何以能乆季公若之姊为小邾夫人生宋元夫人生子以妻季平子昭子如宋聘且逆之公若从谓曹氏勿与鲁将逐之曹氏告公公告乐祁乐祁曰与之如是鲁君必出政在季氏三世矣鲁君丧政四公矣无民而能逞其志者未之有也鲁君失民矣焉得逞其志靖以待命犹可动必忧】
　　夏
　　叔诣会晋赵鞅宋乐大心卫北宫喜郑游吉曹人邾人滕人薛人小邾人于黄父【诣公谷作倪后同大心公作世心○左传曰谋王室也赵简子令诸侯之大夫输王粟具戌人曰明年将纳王宋乐大心曰我不输粟我于周为客若之何使客晋士伯曰自践土以来宋何役之不会而何盟之不同曰同恤王室子焉得避之子奉君命以防大事而宋背盟无乃不可乎右师不敢对受牒而退髙氏曰自二十二年景王崩王室乱天王播越在诸侯皆莫奔救四年之后晋始为此防而诸侯不至但合诸大夫以谋之命诸大夫具戍曰明年将纳王夫王室之急如此岂可坐待明年哉有覇者作如齐桓公盟首止以定王世子郑晋文公诛叔带以入襄王岂不美哉桓文不作朝猛相竞王室世臣不能明先王一定之制顺非而废适使顷公而为桓文果至是乎是以圣人伤王室之乱而又于此着诸侯之无覇也张氏曰黄父即黑壤晋地】
　　有鸜鹆来巢【鸜公作鹳○左传曰书所无也张氏曰卲子曰天下将治则天地之气自北而南天下将乱则天地之气自南而北禽乌之类得气之先者也春秋书六鹢退飞气使之也鸜鹆不逾济而至鲁岂非气自南而北之验哉当此之先楚虽为中国患而齐晋犹足以抑之自此之后晋覇不竞吴楚越皆以南服迭主夏盟诸侯敛袵事之驯至大乱则知鸜鹆来巢之祥不特昭公出奔之兆而已】
　　秋
　　七月
　　上辛大雩季辛又雩【左传曰再雩旱甚也啖氏曰季辛不言大承上可知】九月
　　己亥公孙于齐次于阳州【阳公作杨○左传曰初季公鸟娶妻于齐鲍文子生甲公鸟死季公亥与公思展与公鸟之臣申夜姑相其室及季姒与饔人檀通而惧乃使其妾抶已以示秦遄之妻曰公若欲使余余不可而抶余又诉于公甫曰展与夜姑将要余秦姬以告公之公之与公甫告平子平子拘展于卞而执夜姑将杀之公若泣而哀之曰杀是是杀余也将为之请平子使竪勿纳日中不得请有司逆命公之使速杀之故公若怨平子季郈之鸡鬭季氏介其鸡郈氏为之金距平子怒益宫于郈氏且让之故郈昭伯亦怒平子臧昭伯之从弟防为谗于臧氏而逃于季氏臧氏执旃平子怒拘臧氏老将禘于襄公万者二人其众万于季氏臧孙曰此之谓不能庸先君之庙大夫遂怨平子公若献弓于公为且与之出射于外而谋去季氏公为告公果公贲公果公贲使侍人僚柤告公公寝将以戈击之乃走公曰执之亦无命也惧而不出数月不见公不怒又使言公执戈以惧之乃走又使言公曰非小人之所及也公果自言公以告臧孙臧孙以难告郈孙郈孙以可劝告子家懿伯懿伯曰谗人以君徼幸事若不克君受其名不可为也舍民数世以求克事不可必也且政在焉其难图也公退之辞曰臣与闻命矣言若泄臣不获死乃馆于公叔孙昭子如阚公居于长府伐季氏杀公之于门遂入之平子登台而请曰君不察臣之罪使有司讨臣以于戈臣请待于沂上以察罪弗许请囚于费弗许请以五乘亡弗许子家子曰君其许之政自之出乆矣隠民多取食焉为之徒者众矣日入慝作弗可知也众怒不可蓄也蓄而弗治将蕴蕴蓄民将生心生心同求将合君必悔之弗聴郈孙曰必杀之公使郈孙逆孟懿子叔孙氏之司马鬷戾言于其众曰若之何莫对又曰我家臣也不敢知国凡有季氏与无于我孰利皆曰无季氏是无叔孙氏也鬷戾曰然则救诸帅徒以徃陥西北隅以入公徒释甲执氷而踞遂逐之孟氏使登西北隅以望季氏见叔孙氏之旌以告孟氏执郈昭伯杀之于南门之西遂伐公徒子家子曰诸臣伪刼君者而负罪以出君止意如之事君也不敢不改公曰余不忍也与臧孙如墓谋遂行公孙于齐次于阳州杜氏曰阳州齐鲁境上邑未敢直前故次于竟也苏氏曰次于阳州待命于齐也东莱吕氏曰使叔孙昭伯而在则鲁昭公必不至孙也】
　　齐侯唁公于野井【谷梁传曰吊失国曰唁左传曰齐侯将唁公于平隂公先至于野井齐侯曰寡人之罪也使有司待于平隂为近故也齐侯曰自莒疆以西请致千社以待君命寡人将帅敝赋以从执事唯命是聴君之忧寡人之忧也公喜子家子曰天禄不再天若胙君以鲁足矣失鲁而以千社为臣谁与之立且齐君无信不如早之晋弗从公羊传曰齐侯唁公曰奈何君去鲁国之社稷昭公曰丧人不佞失守鲁国之社稷执事以羞再拜颡庆子家驹曰庆子免君于大难矣子家子曰臣不佞陥君于大难君不忍加之鉄锧赐之以死再拜颡髙子执箪食与四脡脯国子执壶浆曰吾寡君闻君在外馂饔未就敢致糗于从者昭公曰君不忘吾先君延及丧人锡之以大礼再拜稽首以衽受髙子曰有夫不祥君无所辱大礼昭公盖祭而不尝景公曰寡人有不腆先君之服未之敢服有不腆先君之器未之敢用敢以请昭公曰丧人不佞失守鲁国之社稷执事以羞敢辱大礼敢辞景公曰寡人有不腆先君之服未之敢服有不腆先君之器未之敢用敢固以请昭公曰以吾宗庙之在鲁也有先君之服未之能以服有先君之器未之能以出敢固辞景公曰寡人有不腆先君之服未之敢服有不腆先君之器未之敢用请以飨乎从者昭公曰丧人其何称景公曰孰君而无称昭公于是噭然而哭诸大夫皆哭既哭以人为菑以幦爲席以鞍为几以遇礼相见孔子曰其礼与其辞足观矣胡氏曰齐侯来唁其礼与辞是矣而方伯达帅之职则未修也又岂所以为礼哉石氏曰齐侯之为礼不诚昭公之为辞不哀可见矣任氏曰公孙于齐求齐之援也次于阳州待齐之命也齐侯唁公于野井以唁为名拒公之适已也昭公防弱季氏盛彊廹胁而出欲求救拯以齐大国之力伐季氏至易也为君而伐臣至顺也行至易以成至顺速若发殪惜乎齐侯不知为此而亦唯季氏之与野井之唁岂吊失国之礼乎拒公而已季氏曰野井齐地杜氏曰济南祝柯县东有野井亭】
　　冬
　　十月
　　戊辰叔孙婼卒【左传曰昭子自阚归见平子平子稽颡曰子若我何对曰人谁不死子以逐君成名子孙不忘不亦伤乎将若子何平子曰苟使意如得改事君所谓生死而肉骨也昭子从公于齐与公言子家子命适公馆者执之公与昭子言于幄内曰将安众而纳公公徒将杀昭子伏诸道左师展告公公使昭子自铸归平子有异志昭子齐于其寝使祝宗祈死戊辰卒】十有一月
　　己亥宋公佐卒于曲棘【左传曰宋元公将为公故如晋卒于曲棘杜氏曰曲棘宋地陈留外黄县城中有曲棘里在开封雍丘胡氏曰宋元意如之外舅也不此之顾而求欲纳公是以正伦恤患为心而不恤其私亲其贤于当时诸侯逺矣澄按元公在位十五年子栾嗣是为景公】
　　十有二月
　　齐侯取郓【公羊传曰为公取之也杜氏曰取以居公也吕氏曰齐侯不能讨季氏而独取郓以处公其无逺畧可知也】
　　【经书月五书日三大衍厯正月辛夘大乙夘冬至二月辛酉小三月庚寅大四月庚申大五月庚寅小六月己未大闰月己丑小七月戊午大八月戊子小经九月己丑在此月九月丁巳大经十月戊辰在此月十月丁亥小经十一月己亥在此月十一月丙辰大十二月丙戌小长厯是年闰十二月己亥九月十二日戊辰十月十三日又己亥十一月十三日】
　　二十有六年【乙酉敬王四年○晋覇顷十○蔡昭三○曹悼八○卫灵十九○郑定十四○陈恵十四○杞悼二○宋景公显曼元年○齐景三十二○秦哀二十一○楚平十三卒○吴僚十一】
　　春
　　王正月
　　葬宋元公【三月而葬速】
　　三月
　　公至自齐居于郓【左传曰处于郓言鲁地也髙邮孙氏曰入鲁境故书至犹在外故书地凡公行反而告庙则书至在外虽不告而书至所以存公也】
　　夏
　　公围成【左传曰齐侯将纳公命无受鲁货申丰从女贾以币锦二两缚一如瑱适齐师谓子犹之人髙齮能货子犹为髙氏后粟五千庾髙齮以锦示子犹子犹欲之齮曰鲁人买之百两一布以道之不通先入币财子犹受之言于齐侯曰齐人不尽力于鲁君者非不能事君也然防有异焉宋元公为鲁君如晋卒于曲棘叔孙昭子求纳其君无疾而死不知天之弃鲁耶抑鲁君有罪于鬼神以及此也君若待于曲棘使羣臣从鲁君以卜焉若可师有济也君而继之兹无敌矣若其无成君无辱焉齐侯从之使公子鉏帅师从公成大夫公孙朝谓平子曰有都以卫国也请我受师许之请纳质弗许曰信女足矣告于齐师曰孟氏鲁之敝室也用成已甚请息肩于齐齐师围成成人伐齐师之饮马于淄者曰将以厌众鲁成备而后告曰不胜众师及齐师战于炊鼻孙氏曰公围成书者见国内皆叛也胡氏曰不书齐师者景公怵于邪説为义不终故微之也书公围成则季氏之不臣昭公之不君齐侯之不能修方伯连率之职咸见矣】
　　秋
　　公防齐侯莒子邾子杞伯盟于鄟陵【左传曰谋纳公也髙氏曰公失国而防诸侯者求入也求入不主晋而主齐齐侯矫为此盟以莒邾杞皆鲁之与国也】公至自防居于郓
　　九月
　　庚申楚子居卒【平王也在位十三年子昭王轸嗣】
　　冬
　　十月
　　天王入于成周【左传曰单子如晋告急刘人败王城之师于尸氏王城人刘人战于施谷刘师败绩刘子以王出次于渠王城人焚刘王宿于禇氏王次于萑谷王入于胥靡王次于滑晋知跞赵鞅帅师纳王使女寛守阙塞王起师于滑在郊遂次于尸召伯逆王于尸及刘子单子盟遂军圉泽次于隄上王入于成周晋师使成公般戍周而还澄按平王东迁都于王城王城者周召所卜涧水东瀍水西之地一名郏鄏以定九鼎为朝防诸侯之处是曰东都盖以镐京为周之西都故以此王城为东都东对西而言也在汉为河南县成周者周召所卜瀍水东之地以迁殷顽民者是曰下都盖以王城为洛之上都故以此成周为下都下对上而言也在汉为洛阳县时王子朝据王城故王入于成周而居及王子朝出奔王畏朝之余党多在王城者故不复归王城而徙都成周至赧王初年始复再迁王城以依西周公而居焉左氏叙事以王入成周在于朝奔楚之后今依经所书正之】
　　尹氏召伯毛伯以王子朝奔楚【左传曰晋师克巩召伯盈逐王子朝王子朝及召氏之族毛伯得尹氏固南宫嚚奉周之典籍以奔楚刘氏曰召伯盈逐王子朝杜氏云召伯当言召氏经误非也召伯既逐王子朝而归敬王矣又何为以子朝奔乎若云召伯当作召氏者则又不与经合且召伯既自归周则其族亦必随之何故犹奉子朝为乱乎且召伯尊也召族卑也今召伯不奔召族自出法不当书于经而叙毛伯之上也又不得以尹氏为比尹氏所以书者以有尹固也固尊自得书尔召族无盈则卑卑则何以得书乎胡氏曰景王宠爱子朝踈薄子猛徒设此心两弃之也宠孽为羣小所宗而人心不附正适为人心所向而羣小不从故伯服虽杀而平王亦不能复宗周之盛申生已死而卓子奚齐亦不能胜里克之兵是两弃之也澄按定五年王人杀子朝子楚】
　　【经书月四书日一大衍厯正月乙卯大庚申冬至二月乙酉小三月甲寅大四月甲申小五月癸丑大六月癸未大七月癸丑小八月壬午大九月壬子小庚申九日十月辛巳大十一月辛亥小十二月庚辰大】
　　二十有七年【丙戌敬王五年○晋覇顷十一○蔡昭四○曹悼九卒○卫灵二十○郑定十五○陈惠十五○杞悼三○宋景二○齐景三十三○秦哀二十二○楚昭王轸元年○吴僚十二弑】
　　春
　　公如齐【杜氏曰自郓行也】
　　公至自齐居于郓【髙氏曰公至自齐居于郓者二至自防居于郓者一至自干侯居于郓者一书至书居不外公也我居故也君播越于外不得其所而鲁国臣子之义可絶乎春秋之作明君臣也】
　　夏
　　四月
　　吴弑其君僚【左传曰吴子欲因楚丧而伐之使公子掩余公子烛庸帅师围潜使延州来季子聘于上国楚莠尹然工尹麋帅师救潜吴师不能退吴公子光曰此时也弗可失也告鱄设诸曰我王嗣也吾欲求之光伏甲于堀室而享王鱄设诸寘劒于鱼中以进抽劒刺王铍交于胷遂弑王吴公子掩余奔徐公子烛庸奔钟吾公羊传曰谒也余祭也夷昩也与季子同母者四人季子弱而才兄弟皆爱之同欲立之以为君谒曰今若是迮而与季子国季子不受也请无与子而与弟弟兄迭为君而致国乎季子皆曰诺故诸为君者皆轻死为勇饮食必祝曰天苟有吴国尚速有悔于予身故谒也死余祭也立余祭也死夷昩也立夷昧也死则国宜之季子者也季子使而亡焉僚者长庶也即之季子使而反至而君之尔阖庐曰先君之所以不与子国而与弟者凡为季子故也将从先君之命与则国宜之季子者也如不从先君之命与则我宜立者也僚恶得为君乎于是使专诸刺僚而致国乎季子季子不受曰尔弑吾君吾受尔国是吾与尔为簒也尔杀吾兄吾今杀尔是父子兄弟相杀终身无已也去之延陵终身不入吴国故君子以其不受为义不杀为仁刘氏曰称国以弑者众弑君之辞也谒余祭夷昧不与子国而与弟为季子也季子亡僚长庶即位是废让毁义以篡也国人莫説故众弑其君也澄按史记以僚为夷昩之子光为谒之子如此则僚乃光之兄弟也详观僚在位十二年光尊事之故其弑也乘机而后发窃疑以僚为余祭之庶弟而扎之庶兄者近是扎之三兄相传本欲置国于扎而扎不受故夷昩之卒也扎避之僚也无知自谓扎不在则已为扎兄可继夷昧而立遂即位然季子不受国则夷昩自当立子而僚取之是篡也国固光之国也僚乌得而间之国之大臣及臣民皆欲弑僚而还国于光也故称国弑】
　　楚杀其大夫郤宛【左传曰郤宛直而和国人説之鄢将师为右领与费无极比而恶之令尹子常贿而信谗无极譛郤宛焉谓子常曰子恶欲饮子酒又谓子恶令尹欲饮酒于子氏子恶曰我贱人也不足以辱令尹令尹将必来辱为惠已甚吾无以酬之若何无极曰令尹好甲兵子出之吾择焉取五甲五兵曰寘诸门令尹至必观之而从以酬之及飨日帷诸门左无极谓令尹曰吾几祸子子恶将为子不利甲在门矣子必无徃且此役也呉可以得志子恶取赂焉而还又误羣帅使退其师曰乘乱不祥吴乘我丧我乘其乱不亦可乎令尹使视郤氏则有甲焉不徃召鄢将师而告之将师退遂令攻郤氏且爇之子恶闻之遂自杀也国人弗爇令曰不爇郤氏与之同罪或取一编菅焉或取一秉杆焉国人投之遂弗爇也令尹炮之尽灭郤氏之族党杀阳令终与其弟完及佗与晋陈及其子弟晋陈之族呼于国曰鄢氏费氏自以为王专祸楚国弱寡王室蒙王与令尹以自利也令尹尽信之矣国将如何令尹病之刘氏曰君不明故臣得专其威杀其大夫而莫之止也然而郤宛则有以取之张氏曰恃国人之悦已而无见几知人之明以立于无道之朝见杀宜矣】
　　秋
　　晋士鞅宋乐祁犂卫北宫喜曹人邾人滕人防于扈【左传曰令戍周且谋纳公也宋卫皆利纳公固请之范献子取货于季孙谓司城子梁与北宫贞子曰季孙未知其罪而君伐之请囚请亡于是乎不获君又弗克而自出也夫岂无备而能出君乎季氏之复天救之也休公徒之怒而啓叔孙氏之心不然岂其伐人而説甲执氷以游叔孙氏惧祸之滥而自同于季氏天之道也鲁君守齐三年而无成季氏甚得其民淮夷与之有十年之备有齐楚之援有天之赞有民之助有坚守之心有列国之权而弗敢宣也事君如在国故鞅以为难二子皆图国者也而欲纳鲁君鞅之愿也请从二子以围鲁无成死之二子惧皆辞乃辞小国而以难复】
　　冬
　　十月
　　曹伯午卒【悼公也在位九年弟野立是为声公】
　　邾快来奔【髙氏曰快亦是叛人之党鲁为逋逃渊薮而受之鲁之彊臣逐君而邾快来奔从其类也】
　　公如齐【左传曰齐侯请飨之子家子曰朝夕立于其朝又何飨焉其饮酒也乃饮酒使宰献而请安子仲之子曰重为齐侯夫人曰请使重见子家子乃以君出杜氏曰礼君宴大夫使宰为献主比公于大夫也齐侯请自安不在坐也子仲鲁公子憗十二年谋逐季氏不能而奔齐今行饮酒礼而欲使重见从宴媟也】
　　公至自齐居于郓【髙氏曰公以齐之卑我也遂归而明年如晋】
　　【经书月二书日无大衍厯正月庚戌小丙寅冬至二月己卯大三月己酉小四月戊寅大五月戊申小六月丁丑大七月丁未小八月丙子大九月丙午小十月乙亥大十一月乙巳小十二月甲戌大】
　　二十有八年【丁亥敬王六年○晋覇顷十二○蔡昭五○曹声公野元年○卫灵二十一○郑定公十六卒○陈惠十六○杞悼四○宋景三齐景三十四○秦哀二十三○楚昭二○吴阖庐光元年】
　　春
　　王三月
　　葬曹悼公
　　公如晋次于干侯【左传曰公如晋将如干侯子家子曰有求于人而即其安人孰矜之其造于竟弗聴使请逆于晋晋人曰天祸鲁国君淹恤在外君亦不使一个辱在寡人而即安于甥舅其亦使逆君使公复于竟而后逆之孙氏曰公一年如齐者再皆不见礼故如晋其言次于干侯者不得入于晋也公既不见礼于齐又不得入于晋其穷辱若此吕氏曰公如齐不得入如晋又不得入当世诸侯如是然后知无覇之害也任氏曰齐晋大国也皆与季氏不恤昭公中国主盟所以在夷狄乎杜氏曰干侯晋竟内邑在魏郡斥丘县张氏曰地谱今大名府成安县东南有斥丘故城】
　　夏
　　四月
　　丙戌郑伯寜卒【寜公作寗○定公也在位十九年子虿嗣是为献公】
　　六月
　　葬郑定公
　　秋
　　七月
　　癸巳滕子寜卒【寜公作寗○悼公也在位二十五年子结嗣是为顷公】
　　冬
　　葬滕悼公【公不在国凡丧葬之礼皆季氏专之也】
　　【经书月四书日二大衍厯正月甲辰大辛未冬至二月甲戌小三月癸卯大闰月癸酉小经四月丙戌在闰月四月壬寅大五月壬申小六月辛丑大七月辛未小癸巳二十三日八月庚子大九月庚午小十月己亥大十一月己巳小十二月戊戌大长厯是年闰五月丙戌四月四日】
　　二十有九年【戊子敬王七年○晋覇顷十三○蔡昭六○曹声二○卫灵二十二○郑献公虿元年○陈惠十七○杞悼五○宋景四○齐景三十五○秦哀二十四○楚昭三○吴阖庐二】
　　春
　　公至自干侯居于郓【杜氏曰以干侯至不得见晋侯故】
　　齐侯使髙张来唁公【左传曰来唁称主君子家子曰齐卑君矣君秪辱焉杜氏曰髙张髙偃子唁公至晋不见受襄陵许氏曰荀跞唁公地髙张不地以公居郓犹以鲁志也故称来焉髙氏曰唁于野井齐地也唁于干侯晋地也今在郓乃鲁地故但书来而已】
　　公如晋次于干侯【齐氏曰齐侯唁公比公于大夫故公复如晋冀晋见恤也而晋复不受公故次于干侯诸侯出奔狼狈未有如公之甚者】
　　夏
　　四月
　　庚子叔诣卒【此叔輙之子也髙氏曰叔诣欲纳公而卒】
　　秋
　　七月
　　冬
　　十月
　　郓溃【胡氏曰公之出奔处郓四年民不见徳亡无爱征至于溃散岂非昏迷不返从者又艾杀其民视如土芥其下不堪所以溃欤髙氏曰此齐侯诱之使溃也郓固畏季氏以齐使公居而不惮今齐不终惠郓亦叛公昭公居于国国人逐之出君于郓而郓溃见鲁民皆叛但知畏季氏也经书月三书日一大衍厯正月戊辰小丙子冬至二月丁酉大三月丁卯大四月丁酉小庚子四日五月丙寅大六月丙申小七月乙丑大八月乙未小九月甲子大十月甲午小十一月癸亥大十二月癸巳小】
　　三十年【己丑敬王八年○晋覇顷十四卒○蔡昭七○曹声三○卫灵二十三○郑献二○陈惠十八○杞悼六○宋景五○齐景三十六○秦哀二十五○楚昭四○吴阖庐三】
　　春
　　王正月
　　公在干侯【胡氏曰公去社稷于今五年毎嵗首月不书公在鲁四封之内则无适而非其所也至于郓溃客寄干侯非其所矣嵗首必书公之所在者盖以存君不与季氏之专国也刘氏曰公在外乆矣居于郓有鲁也在干侯无鲁也公虽无鲁鲁不可以无公向曰居今曰在向也鲁而今也晋一民莫得使焉尺地莫得有焉人固曰干侯之君尔春秋则以为犹吾君也】
　　夏
　　六月
　　庚辰晋侯去疾卒【顷公也在位二十四年其子午嗣是为定公时公在干侯晋地也而不吊其丧者晋不受故也】
　　秋
　　八月
　　葬晋顷公【顷音倾○左传曰郑游吉吊且送葬魏献子使士景伯诘之曰悼公之丧子西吊子蟜送葬今吾子无贰何故对曰先王之制诸侯之丧士吊大夫送葬唯嘉好聘飨三军之事于是乎使卿晋之丧事敝邑之间先君有所助执绋矣若其不间虽士大夫有所不获数矣灵王之丧我先君简公在楚我先大夫印段实徃敝邑之少卿也王吏不讨恤所无也晋人不能诘】
　　冬
　　十有二月
　　吴灭徐徐子章羽奔楚【羽公作禹○左传曰吴子使徐人执掩余使钟吾人执烛庸二公子奔楚楚子大封而定其徙使监马尹大心逆吴公子使居飬莠尹然左司马沈尹戌城之取于城父与胡田以与之将以害吴也子西誎曰吴光新得国而亲其民视民如子辛苦同之将用之也若好吴边疆使柔服焉犹惧其至吾又彊其雠以重怒之无乃不可乎王弗聴吴子怒执钟吾子遂伐徐防山以水之灭徐徐子章羽防其髪擕其夫人以逆吴子吴子唁而送之使其迩臣从之遂奔楚楚沈尹戌帅师救徐弗及遂城夷使徐子处之吴子问于伍员曰初而言伐楚余知其可也而恐其使余徃也又恶人之有余之功也今余将自有之矣伐楚何如对曰楚执政众而乖莫适任患若为三师以肄焉一师至彼必皆出彼出则归彼归则出楚必道敝亟肄以罢之多方以误之既罢而后以三军继之必大克之阖庐从之楚于是乎始病】
　　【经书月四书日一大衍厯正月壬戌大辛巳冬至二月壬辰小三月辛酉大四月辛卯小五月庚申大经六月庚辰在此月六月庚寅小七月己未大八月己丑大九月己未小十月戊子大十一月戊午小十二月丁亥大闰月丁巳小长厯是年闰五月庚辰六月二十二日】
　　三十有一年【庚寅敬王九年○晋覇定公午元年○蔡昭八○曹声四○卫灵二十四○郑献三○陈惠十九○杞悼七○宋景六○齐景三十七○秦哀二十六○楚昭五○呉阖庐四】
　　春
　　王正月
　　公在干侯【左传曰言不能内外也高氏曰郓曰居者郓鲁地公所有干侯曰在者干侯晋地非公得而专也春秋凡言居者境内之辞天王出居于郑之类是也言在者境外之辞公在楚之类是也】
　　季孙意如防晋荀跞于适歴【跞力狄切公作□适丁歴切○左传曰晋侯将以师纳公范献子曰若召季孙而不来则信不臣矣然后伐之若何晋人召季孙献子使私焉曰子必来我受其无咎季孙意如防晋荀跞于适歴荀跞曰寡君使跞谓吾子何故出君有君不事周有常刑子其图之季孙练冠麻衣跣行伏而对曰事君臣之所不得也敢逃刑命君若以臣为有罪请囚于费以待君之察也亦唯君若以先臣之故不絶季氏而赐之死若弗杀弗亡君之惠也死且不朽若得从君而归则固臣之愿也敢有异心胡氏曰意如出君不事专有鲁国晋实主盟不能致讨而宠以防礼不亦逆哉季孙行货齐晋使不纳公祷于炀宫求君不入齐晋不能诛乱禁奸悖君臣之义不知其从自及也吕氏曰晋为盟主以号令诸侯将以托国者也而使大夫与叛臣防荀跞奉命而行不能谏止其为臣亦可知也林氏曰适歴晋地】
　　夏
　　四月
　　丁巳薛伯谷卒【入春秋唯庄三十一年书薛伯卒及此年书名】
　　晋侯使荀跞唁公于干侯【左传曰季孙从知伯如干侯子家子曰君与之归一慙之不忍而终身慙乎公曰诺众曰在一言矣君必逐之荀跞以晋侯之命唁公且曰寡君使跞以君命讨于意如意如不敢逃死君其入也公曰君惠顾先君之好施及亡人将使归粪除宗祧以事君则不能见夫人已所能见夫人者有如河荀跞掩耳而走曰寡君其罪之恐敢与知鲁国之难臣请复于寡君退而谓季孙君怒未怠子姑归祭子家子曰君以一乗入于鲁师季孙必与君归公欲从之众从者胁公不得归谷梁传曰唁公不得入于鲁也陆氏曰在晋地故不言来吕氏曰齐侯唁公于野井晋侯使荀跞唁公于干侯言大国盟主皆不能讨乱无助顺向正之意也髙氏曰荀跞既防季孙于适歴复以晋侯之命唁公于干侯盖晋侯有不纳公之言夫不恤见逐之君而信不臣者之言隂交其臣阳唁其君空言无实卒使六卿之彊遂分晋国而有之则晋侯亦鲁侯已】
　　秋
　　葬薛献公【髙氏曰季氏恐失邻国之欢故使人防其丧葬】
　　冬
　　囗黑肱以滥来奔【肱公作弓○黑肱上脱邾字杜氏曰不书邾史阙文滥东海昌虑县襄陵许氏曰邾快黑肱相继来奔季孙当国以类至也】
　　十有二月
　　辛亥朔日有食之
　　【经书月三书日二大衍厯正月丙戌大丁亥冬至二月丙辰小三月乙酉大四月乙卯小丁己三日五月甲申大六月甲寅小七月癸未大八月癸丑小九月壬午大十月壬子大十一月壬午小十二月辛亥大朔日食黄道尾十二度半彊】
　　三十有二年【辛卯敬王十年○晋覇定二○蔡昭九○曹声五○卫灵二十五○郑献四○陈惠二十○杞悼八○宋景七○齐景三十八○秦哀二十七○楚昭六○呉阖庐五】
　　春
　　王正月
　　公在干侯
　　取阚【阚口暂切○杜氏曰阚鲁邑公别居干侯遣人诱阚而取之不用师徒张氏曰昭公之难叔孙如阚定元年季孙使役如阚公氏将沟焉此鲁地而公取之也澄曰昭公为鲁国之君四封之内皆其土地也今昭公为季氏所逐而书取郓取阚以见季氏据国公无尺土矣虽得鲁邑犹取之于外云尔】
　　夏
　　吴伐越【左传曰始用师于越也髙氏曰前此越与楚伐吴故呉于是年伐越】
　　秋
　　七月
　　冬
　　仲孙何忌防晋韩不信齐髙张宋仲几卫世叔申郑国参曹人莒人薛人杞人小邾人城成周【世叔谷作太叔○左传曰王使富辛与石张如晋请城成周天子曰天降祸于周俾我兄弟并有乱心以为伯父忧我一二亲昵甥舅不遑啓处于今十年勤戍五年余一人无日忘之闵闵焉如农夫之望嵗惧以待时伯父若肆大恵复二文之业弛周室之忧徼文武之福以固盟主宣昭令名则余一人有大愿矣昔成王合诸侯城成周以为东都崇文徳焉今我欲徼福假灵于成王脩成周之城俾戌人无勤诸侯用寜蝥贼逺屏晋之力也其委诸伯父使伯父实重图之俾我一人无征怨于百姓而伯父有荣施先王庸之范献子谓魏献子曰与其戌周不如城之天子实云虽有后事晋勿与知可也从王命以纾诸侯晋国无忧是之不务而又焉从事魏献子曰善使伯音对曰天子有命敢不奉承以奔告于诸侯迟速衰序于是焉在士弥牟营成周计文数揣髙卑度厚薄仞沟洫物土方议逺迩量事期计徒庸虑材用书糇粮以令役于诸侯属役赋文书以授帅而效诸刘子韩简子临之以为成命澄曰王城自平王东迁以来天子世世居之故其城完固子朝居王城敬王居狄泉晋师纳王然后王入于成周子朝遂弃王城而奔楚子朝虽已出奔王畏子朝余党尚多故不敢归王城而留居成周成周乃周公迁殷顽民之地其城圮恶故诸侯以兵戍之至此晋率诸侯城成周之后始撤诸侯之戌吕氏曰周室虽防诸侯犹勤之如此先王之徳泽犹有存焉者也】
　　十有二月
　　己未公薨于干侯【左传曰言失其所也赵简子问于史墨曰季氏出其君而民服焉诸侯与之君死于外而莫之或罪也对曰天生季氏以贰鲁侯为日乆矣民忘君矣虽死于外其谁矜之社稷无常奉君臣无常位自古以然三后之姓于今为庶主所知也成季友桓之季也受费以为上卿至于文子武子政在季氏于此君也四公矣民不知君何以得国是以为君慎器与名不可以假人胡氏曰诸侯失国出奔者多矣昭公在外八年终以客死为天下笑何也祭仲虽专而世权不重于季氏卫侯失国犹夫人也而有推挽之者所以虽失而复得也鲁自季友至于意如专执国命四世矣其臣皆季氏之孚也其民皆季氏之获也昭公有一子家驹言不见聴计不行也不能复国宜矣】
　　【经书月三书日一大衍厯正月辛巳小壬辰冬至三月庚戌大三月庚辰小四月己酉大五月己卯小六月戊申大七月戊寅小八月丁未大九月丁丑小十月丙午大十一月丙子小十二月乙巳大己未十五日】








　　春秋纂言卷十
<经部,春秋类,春秋纂言>
　　钦定四库全书
　　春秋纂言卷十一　　　　　元　吴澄　撰定公【名宋襄公庶子昭公弟也左传及史记不见其母之姓氏在位十五年】
　　元年【壬辰敬王十一年○晋覇定三年○蔡昭十年○曹隠公通元年○卫灵二十六年○郑献五年○陈恵二十一年○悼九年○宋景八年○齐景三十九年○秦哀二十八年○楚昭七年○吴阖庐六年○薛氏曰昭公已卒定公未践祚是昭公之末世未得为定公之始年也】
　　春【公羊传曰定无正月者即位后也沙随程氏曰定公未立先书元年春者追书之也刘氏曰定无正月防辞也张氏曰昭公自去年十二月薨于干侯鲁国之政听命疆臣不书正月见一国之无主而正朔之无所承也澄曰凡人君初年虽无事必书正月者盖于是日行即位礼也隠公虽不行即位礼而书正月者亦于是日见羣臣也唯定公不书正月盖昭公薨于外定公未立鲁国无君正月朔日羣臣无朝正之礼而此月又无它国之事可书二月亦无事至三月始有执宋仲几之事故书王于三月也】
　　王三月
　　晋人执宋仲几于京师【左传曰晋魏舒合诸侯之大夫城成周属役于韩简子宋仲几不受功曰滕薛郳吾役也薛宰曰宋为无道絶我小国于周以我适楚故我常从宋晋文公为践土之盟曰各复旧职若从践土若从宋亦唯命仲几曰践土固然薛宰曰薛之皇祖奚仲居薛以为夏车正奚仲迁于邳仲虺居薛以为汤左相若复旧职将承王官何故以役诸侯仲几曰三代各异物薛焉得有旧为宋役亦其职也士弥牟曰晋之从政者新子姑受功归吾视诸故府仲几曰纵子忘之山川鬼神其忘诸乎士伯怒谓韩简子曰薛徴于人宋徴于鬼宋罪大矣且己无辞而抑我以神诬我也启宠纳侮其此之谓也必以仲几为戮乃执仲几以归城三旬而毕乃归诸侯之戍谷梁传曰不正其执人于尊者之所也澄曰上年之冬晋率鲁齐宋卫郑曹莒薛杞小邾十国之臣城成周仲氏几名宋三命之卿来防城役左氏以为宋仲几不受功故今年三月晋以覇主之令执之京师即成周也其时王居成周故以成周为京师左氏有归于京师四字防经所书但见其执于京师不见其归于京师也孙氏曰宋仲几防城成周韩不信陪臣也非天子命执仲几于天子之侧甚矣胡氏曰周官凡卿大夫之狱讼断以邦法则大司冦之职也不告于司冦而执人于天子之侧故虽以王事讨有罪犹贬】
　　夏
　　六月
　　癸亥公之防至自干侯【左传曰叔孙成子逆公之防于干侯季孙曰子家子亟言于我未尝不中吾志也吾欲与之从政子必止之且听命焉子家子不见叔孙易几而哭叔孙请见子家子子家子辞曰覊未得见而从君以出君不命而薨覊不敢见叔孙使告之曰公衍公为实使羣臣不得事君若公子宋主社稷则羣臣之愿也凡从君出而可以入者将唯子是听子家氏未有后季孙愿与子从政此皆季孙之愿也使不敢以告对曰若立君则有卿士大夫与守在覊弗敢知若从君者则貌而出者入可也冦而出者行可也若覊也则君知其出也而未知其入也覊将逃也防及壊隤从公者皆反】
　　戊辰公即位【公羊传曰曷为戊辰之日然后即位谷梁传曰殡然后即位也陆氏曰凡公即位皆于朔日故不书朔定公待昭公防至既殡而即位故书之刘氏曰昭公薨于干侯季孙废太子衍及务人而立昭公之弟公子宋盖受之于季氏也髙氏曰季氏既逐其君君薨又不即以国君防礼迎之今又废其适嗣而专立其弟宋不择所处汚于伪诱于利昭公防至五日而殡遂自即位此非受之先君而专受之意如者也既为意如所立故不复讨意如之罪】
　　秋
　　七月
　　癸巳我君昭公【左传曰季孙使役如阚公氏将沟焉荣驾鵞曰生不能事死又离之以自旌也纵子忍之后必或耻之乃止昭公于墓道南孔子之为司冦也沟而合诸墓杜氏曰公在外薨八月乃髙氏曰昭公薨于外凡半嵗余始以防归归及周月而遽见鲁之臣子无恩于先君如此】
　　九月
　　大雩
　　立炀宫【炀羊让切○左传曰昭公出季平子祷于炀宫髙氏曰昔季孙行父尝立武宫矣炀公伯禽之子比武公尤逺庙毁久矣意如之逐君也惧而祷焉昭公薨于外因以为应遂为之立宫张氏曰季氏妄祷而逾祀典以立久祧之宫圣人特书必有曽谓炀宫不如林放之叹乎】
　　冬
　　十月
　　陨霜杀菽【谷梁传曰未可以杀而杀举重可杀而不杀举轻其曰菽举重也杜氏曰周十月今八月陨霜杀菽非常之灾苏氏曰于其不杀而言草言其广也于其杀而言菽言其所害也髙氏曰菽草之难杀者也言杀菽则知草皆死矣言不杀草则知菽亦不死也】
　　【经书月五书日三大衍厯正月乙亥小丁酉冬至二月甲辰大三月甲戌大四月甲辰小五月癸酉大六月癸卯小癸亥二十一日戊辰二十六日七月壬申大癸巳二十二日八月壬寅小闰月辛未大九月辛丑小十月庚午大十一月庚子小十二月己巳大】
　　二年【癸巳敬王十二年○晋覇定四○蔡昭十一○曹隠二○卫灵二十七○郑献六○陈恵二十二○杞悼十○宋景九○齐景四十○秦哀二十九○楚昭八○吴阖庐七】
　　春
　　王正月
　　夏
　　五月
　　壬辰雉门及两观灾【杜氏曰雉门公宫之南门两观阙也孔防曰阙在门两旁中央缺然为道也其上县法象其状巍然为大谓之象魏使人观之谓之观两观也象魏也阙也一物而三名也两观在雉门之两旁孙氏曰雉门两观天子之制雉门与两观俱灾也杜氏谔曰鲁以周公之故立雉门两观僣天子也鲁之僣礼圣人讥之必因其事而托义焉此雉门两观其僣乆矣若不灾则不可得而录之今灾及而书实讥其僣也】
　　秋
　　楚人伐吴【左传曰桐叛楚吴子使舒鸠氏诱楚人曰以师临我我伐桐为我使之无忌楚囊瓦伐吴师于豫章吴人见舟于豫章而潜师于巢吴军楚师于豫章败之遂围巢克之获楚公子繁襄陵许氏曰自襄三年书楚伐吴七书楚伐仅能一克于朱方它役皆败无功积其陵暴首兵之咎将至于祸败失国也】
　　冬
　　十月
　　新作雉门及两观【谷梁传曰言新有旧也作为也有加其度也刘氏曰鲁用王礼其库门天子臯门雉门天子应门而设两观僣君甚矣习旧而不知以为非髙氏曰荘二十有九年新延廐不言作言作者改旧制而増大之也鲁僣天子之礼天亦变以警之遇灾而不知以为戒乃更作而新之反加其度焉是鲁之僣终无已也特书新作罪在定公也】
　　【经书月三书日一大衍厯正月己亥小壬寅冬至二月戊辰大三月戊戌小四月丁邜大经五月壬辰在此月五月丁酉小六月丙寅大七月丙申大八月丙寅小九月乙未大十月乙丑小十一月甲午大十二月甲子小长厯是年闰五月壬辰五月二十六日】
　　三年【甲午敬王十三年○晋覇定五○蔡昭十二○曹隠三○卫灵二十八○郑献七○陈惠二十三○杞悼十一○宋景十○齐景四十一○秦哀三十○楚昭九○吴阖庐八】
　　春
　　王正月
　　公如晋至河乃复【程子曰季孙意如上不请于天子下不告于方伯而立定公故晋怒而公往朝焉晋辞公而复故明年因防而请盟于臯鼬】
　　二月
　　辛邜邾子穿卒【荘公也在位三十三年子益嗣】
　　夏
　　四月
　　秋
　　邾庄公【七月而缓】
　　冬
　　仲孙何忌及邾子盟于防【防公作枝○左传曰修邾好也襄陵许氏曰公至河乃复晋之轻鲁也仲孙何忌及邾子盟鲁之轻邾也当昭公时祲祥犹未尔也髙氏曰邾子居防而以吉礼与鲁大夫盟其防弱可知】
　　【经书月三书日一大衍厯正月癸巳大戊申冬至二月癸亥小辛邜二十九日三月壬辰大四月壬戌小五月辛邜大六月辛酉小七月庚寅大八月庚申小九月己丑大十月己未小十一月戊子大十二月戊午大】
　　四年【乙未敬王十四年○晋覇定六○蔡昭十三○曹隠四○卫灵二十九○郑献八○陈惠二十四卒○杞悼十二卒○宋景十一○齐景四十二○秦哀三十一○楚昭十○吴阖庐九】
　　春
　　王二月
　　癸巳陈侯吴卒【惠公也在位二十四年子栁立是为懐公】
　　三月
　　公防刘子晋侯宋公蔡侯卫侯陈子郑伯许男曹伯莒子邾子顿子胡子滕子薛伯杞伯小邾子齐国夏于召陵侵楚【左传曰蔡昭侯为两佩与两裘以如楚献一佩一裘于昭王昭王服之以享蔡侯蔡侯亦服其一子常欲之弗与三年止之唐成公如楚有两肃爽马子常欲之弗与亦三年止之唐人或相与谋请代先从者许之饮先从者酒醉之窃马而献之子常子常归唐侯自拘于司败曰君以弄马之故隠君身弃国家羣臣请相夫人以偿马必如之唐侯曰寡人之过也二三子无辱皆赏之蔡人闻之固请而献佩于子常子常朝见蔡侯之徒命有司曰蔡君之久也官不共也明日礼不毕将死蔡侯归及汉执玉而沈曰余所有济汉而南者有若大川蔡侯如晋以其子元与其大夫之子为质焉而请伐楚三月刘文公合诸侯于召陵谋伐楚也晋荀寅求货于蔡侯弗得言于范献子曰国家方危诸侯方贰将以袭敌不亦难乎水潦方降疾疟方起中山不服弃盟取怨无损于楚而失中山不如辞蔡侯吾自方城以来楚未可以得志只取勤焉乃辞蔡侯晋人假羽旄于郑郑人与之明日或斾以防晋于是失诸侯程子曰楚恃其彊侵陵诸侯晋上请于天子大合诸侯以伐之而不能明暴其罪以行天讨无功而还故书侵髙氏曰入春秋来蔡人首叛中国而附楚至是蔡人不胜楚之陵虐乃使告于诸侯有能伐楚者蔡愿为之先锋晋侯于是合诸侯于召陵以救蔡伐楚也书防于召陵侵楚者以见诸侯不振卒使救蔡伐楚之功归于吴晋为盟主大合诸侯十八国之众天子使大夫临之可谓盛矣乃不能成伐楚之功而吴以一国之师败之召陵近蔡地是时晋荀寅求货于蔡蔡人弗与遂辞不进晋是以失诸侯中国遂大乱吴子主黄池之防自此始也】
　　夏
　　四月
　　庚辰蔡公孙姓帅师灭沈以沈子嘉归杀之【姓公作归姓○左传曰沈人不防于召陵晋人使蔡伐之灭沈胡氏曰所恶于前无以先后出乎尔者反乎尔者也蔡侯视楚犹沈视蔡也昭公拘于郢三年而后反非以国小而弱乎沈虽不防召陵未有大罪恶也而恃彊杀之甚矣能无公孙翩之及哉吕氏曰蔡公孙姓不能正其君之失而遂灭沈至以沈子嘉归杀之其罪极矣髙氏曰沈不与于召陵者与楚故也与楚者不受晋令也故晋因使蔡逞其忿焉夫蔡屡为楚所灭今而舎楚不易矣晋侯不能恢覇业求所以服楚而保蔡从蔡侵楚固己失之一沈不能容而杀之归恶于蔡是重楚人怒蔡而易晋尔蔡虽齐桓之世不深即中国非不即中国也国近楚有畏焉不能保其无它也昭公毅然弃之蔡计则失蔡意则可嘉乃复为此举呜呼使昭公而知保国必悔之】
　　五月
　　公及诸侯盟于臯鼬【鼬由又切公作浩油○左传曰及臯鼬将长蔡于卫卫侯使祝佗私于苌恱告刘子与范献子谋之乃长卫侯于盟张氏曰臯鼬许地杜氏曰繁阳县东南有城臯亭髙氏曰此召陵之诸侯也襄二十五年重丘之盟亦防盟异处而不言公及何也程子曰公以不获见于晋故因防而求盟焉则此盟公意也故书公及陆氏曰重言诸侯刘子不与盟也】杞伯成卒于防【成公作戊○不言卒于师者以不成伐楚也杞悼公在位十二年世子乞嗣是为隠公七月其弟过杀隠公而自立是为僖公】
　　六月
　　陈惠公【髙氏曰此见陈侯背殡出防也盖君有殡则辞防可也虽不得已于晋令而齐亦使国夏来尔】
　　许迁于容城【容城也阙任公辅以为华容县亦祈之近地也髙氏曰自叶迁也至是盖四迁矣】
　　秋
　　七月
　　公至自防【襄陵许氏曰不至侵楚讥无功也髙氏曰晋以伐楚召诸侯而以防至者不成乎伐也】
　　刘卷卒【卷音权○赵氏曰畿内诸侯不同列国澄曰王朝大夫虽食邑于刘其爵为子然不同于列国诸侯故卒不称爵而但称名若畿外诸侯则称爵称名也】
　　杞悼公【鲁往防也】
　　楚人围蔡【左传曰楚为沈故围蔡】
　　晋士鞅卫孔圉帅师伐鲜虞【襄陵许氏曰谋楚而不能讨盟蔡而不能救一唯中山是伐书卿与师着威胜不行于彊暴而行于寡弱也】
　　刘文公【赵氏曰刘文公天子畿内诸侯列国不当与行交往之礼今防其非礼也髙氏曰尹氏王子虎皆不书此书者以鲁特往防之也】
　　冬
　　十有一月
　　庚午蔡侯以吴子及楚人战于栢举楚师败绩【栢举公作伯莒○左传曰伍员为吴行人以谋楚楚之杀郤宛也伯氏之族出伯州犂之孙嚭为吴太宰以谋楚楚自昭王即位无嵗不有吴师蔡侯因之以其子干与其大夫之子为质于吴蔡侯吴子唐侯伐楚舎舟于淮汭自豫章与楚夹汉左司马戍谓子常曰子沿汉而与之上下我悉方城外以毁其舟还塞大隧直辕防阨子济汉而伐之我自后撃之必大败之既谋而行武城黑谓子常曰吴用木也我用革也不可久也不如速战史皇谓子常楚人恶子而好司马若司马毁吴舟于淮塞城口而入是独克吴也子必速战不然不免乃济汉而陈自小别至于大别三战子常知不可欲奔史皇曰安求其事难而逃之将何所入子必死之初罪必尽说二师陈于伯举阖庐之弟夫防王晨请于阖庐曰楚瓦不仁其臣莫有死志先伐之其卒必奔而后大师继之必克弗许夫防王曰所谓臣义而行不待命者其此之谓也今日我死楚可入也以其属五千先击子常之卒子常之卒奔楚师乱吴师大败之公羊传曰蔡昭公朝乎楚有美裘焉囊瓦求之昭公不与为是拘昭公于南郢数年然后归之于其归焉用事乎河曰天下诸侯苟有能伐楚者寡人请为之前列楚人闻之怒为是兴师使囊瓦将而伐蔡蔡请救于吴伍子胥复曰蔡非有罪也楚人为无道君如有忧中国之心则若时可矣于是兴师而救蔡孙氏曰以者乞师而用之也楚人围蔡晋师不出故蔡侯去晋求救于吴晋合十八国不能救蔡伐楚吴能救之伐之自是诸侯小大皆宗于吴杜氏曰栢举楚地】楚囊瓦出奔郑【髙氏曰此栢举之败将也胡氏曰囊瓦贪以败国又不能死可贱甚矣】
　　庚辰吴入楚【楚左作郢○左传曰吴从楚师五战及郢楚子取其妺季芉畀我以出吴入郢以班处宫子山处令尹之宫夫防王欲攻之惧而去之夫防王入之楚子渉睢济江入于云中盗攻之王奔郧郧公辛与其弟巢以王奔随初伍员与申包胥友其亡也谓申包胥曰我必复楚国申包胥曰勉之子能复之我必能兴之及昭王在随申包胥如秦乞师曰吴为封豕长蛇以荐食上国虐始于楚寡君失守社稷越在草莽使下臣告急曰夷徳无厌若邻于君疆埸之患也逮吴之未定君其取分焉若楚之遂亡君之土也若以君灵抚之世以事君秦伯使辞焉曰寡人闻命矣子姑就馆将图而告对曰寡君越在草莽未获所伏下臣何敢即安立依于庭墙而哭日夜不絶声勺饮不入口七日秦哀公为之赋无衣九顿首而坐秦师乃出秦子蒲子虎帅车五百乘以救楚子蒲曰吾未知吴道使楚人先与吴人战而自稷防之大败夫防王于沂吴人获防射于栢举其子帅奔徒以从子西败吴师于军祥子期子蒲灭唐吴师败楚师于雍澨秦师又败吴师吴师居麇子期焚之而又战吴师败又战于公壻之谿吴师大败吴子乃归孙氏曰吴子救蔡伐楚善也乘囊瓦之败长驱入郢夷其宗庙壊其宫室则甚矣】
　　【经书月七书日四大衍厯正月戊子小癸巳六日癸丑冬至二月丁巳大三月丁亥小四月丙辰大庚辰二十五日闰月丙戌小五月乙夘大六月乙酉小七月甲寅大八月甲申小九月癸丑大十月癸未小十一月壬子大庚午十九日庚辰二十九日十二月壬午小长厯是年闰七月】
　　五年【丙申敬王十五年○晋覇定七○蔡昭十四○曹靖公露元年○卫灵三十○郑献九○陈懐公栁元年○杞僖公过元年○宋景十二年○齐景四十三○秦哀三十二○楚昭十一○吴阖庐十】
　　春
　　王三月【三月公作正月】
　　辛亥朔日有食之
　　夏
　　归粟于蔡【杜氏曰蔡为楚所围饥乏故鲁归之粟吕氏曰列国饥诸侯归粟以先王之泽犹有存者也】
　　于越入吴【左传曰吴在楚也杜氏曰于发声也刘氏曰于越者其自称者也越者中国称之者也髙邮孙氏曰越见于经凡六其三称越皆在昭公之时五年越人与楚人伐吴七年楚放公子昭于越三十二年吴伐越皆曰越也其三称于越二在定公之时五年于越入吴十四年于越败吴于檇李一在哀公之时十三年于越入吴皆曰于越也髙氏曰阖庐争入郢之利而于越入吴夫差取盟晋之功而于越入吴意有所逐而爱有所忘矣按昭五年楚子以诸侯伐吴而越人已见于经至此及十四年至哀十三年皆书于越越人自名曰于越君子名之曰越吴之伐楚有安中国之意焉越乃乗其士卒罢弊掩入其国至十四年又败吴于檇李哀十三年又入吴若为楚复雠者是以君子恶之于越与汉书于越同义盖于于越粤皆发语辞经书于余丘亦即其自称书之也】六月
　　丙申季孙意如卒【左传曰季平子卒阳虎将以璵璠敛仲梁懐弗与曰改步改玉阳虎欲逐之告公山不狃不狃曰彼为君也子何怨焉既桓子行东野及费子泄为费宰逆劳于郊桓子敬之劳仲梁懐仲梁懐弗敬子泄怒谓阳虎子行之乎阳虎囚季桓子及公父文伯而逐仲梁懐杀公何藐盟桓子于稷门之内大诅逐公父歜及秦遄皆奔齐澄按平子意如季孙宿之孙悼子纥之子也子斯嗣是为桓子】
　　秋
　　七月
　　壬子叔孙不敢卒【此成子不敢叔孙婼之子无见于经而卒之者着叔孙之有后也子州仇嗣是为武叔】
　　冬
　　晋士鞅帅师围鲜虞【左传曰报观虎之役也杜氏曰三年鲜虞获晋观虎髙氏曰以四年之伐未得志故也兵益愤义益不胜也】
　　【经书月三书日三大衍厯正月辛亥大戊午冬至二月辛巳大三月辛亥小朔日食黄道室四度半彊四月庚辰大五月庚戌小六月己夘大丙申十八日七月己酉小壬子四日八月戊寅大九月戊申小十月丁丑大十一月丁未小十二月丙子大】
　　六年【丁酉敬王十六年○晋覇定八○蔡昭十五○曹靖二○卫灵三十一○郑献十○陈懐二○杞僖二○宋景十三○齐景四十四○秦哀三十三○楚昭十二○吴阖庐十一】
　　春
　　王正月
　　癸亥郑游速帅师灭许以许男斯归【左传曰因楚败也髙氏曰郑许之怨旧矣许本恃楚以固其国至于四迁而楚不能为之疆而郑游速以偏师一出灭其国而俘其君岂是楚人累败于吴故郑因乘许之防弱而肆其暴邪张氏曰按许自隠十一年齐鲁郑之入至今年大扺困于与郑为邻至成十五年迁叶之后又畏郑而迁也定四年方自析迁容城以依楚不数年楚困于吴郑遂灭之然自哀元年以后许复见之者楚又存之也大岳之后其亡一见害于郑其存一恃于楚不过百年韩遂灭郑亦有由也】
　　二月
　　公侵郑【左传曰周儋翩率王子朝之徒因郑人将以作乱于周郑于是乎伐冯滑胥靡负黍狐人阙外公侵郑取匡为晋讨郑之伐胥靡也髙氏曰召陵之盟口血未干而郑保囊瓦灭许故晋命公兴师而讨之是时季孙斯初嗣卿位陪臣阳虎执国命又廹于晋命进退皆不由公也】公至自侵郑【髙氏曰公内有彊臣不能讨乃为晋讨郑内外结怨危之道也】
　　夏
　　季孙斯仲孙何忌如晋【左传曰季桓子如晋献郑俘也阳虎彊使孟懿子往报夫人之币晋人兼享之孟孙立于房外谓范献子曰阳虎若不能居鲁而息肩于晋所不以为中军司马者有如先君献子曰寡君有官将使其人鞅何知焉献子谓简子曰鲁人患阳虎矣孟孙知其衅以为必适晋故彊为之请以取入焉髙氏曰一卿将命尚兼它事岂可毎事一卿乎故累数之见二卿为阳虎所制也夫以二子之力专国擅君而阳虎乃能制之进云则进止云则止犹仆也呜呼天子防诸侯僣诸侯防大夫凌大夫微陪臣胁理势然尔襄陵许氏曰鲁国政在大夫而家臣能彊使之则家臣始擅国矣】
　　秋
　　晋人执宋行人乐祁犂【左传曰宋乐祁言于景公曰诸侯唯我事晋今使不往晋其憾矣乐祁告其宰陈寅陈寅曰必使子往它日公谓乐祁曰唯寡人说子之言子必往陈寅曰子立后而行吾室亦不忘唯君亦以我为知难而行也见溷而行赵简子逆而饮之酒于绵上献杨楯六十于简子陈寅曰昔吾主范氏今子主赵氏又有纳焉以杨楯贾祸弗可为也己然子死晋国子孙必得志于宋范献子言于晋侯曰以君命越疆而使未致使而私饮酒不敬二君不可以不讨也乃执乐祁张氏曰诸侯唯宋事晋惧讨而遣使善逆以懐之犹惧不来而大夫黩货贿争权利卒使来者见执叛者得志晋之乱政亟行覇统所由絶也胡氏曰使范赵方睦皆有献焉则弗执之矣执异国行人出于列卿私意威柄不复在其君矣】
　　冬
　　城中城【谷梁传曰三家张也髙氏曰三家张公之所有中城而已成九年城之矣此复城者外有齐郑之怨故惧而城焉杜氏曰公为晋侵郑故惧而城之】
　　季孙斯仲孙忌帅师围郓【忌上脱何字○杜氏曰何忌不言何阙文吕氏曰仲孙忌阙文无疑也而公羊以为讥二名三传解经皆防文主义不论是非无复阙疑髙氏曰郓自昭二十五年齐侯取之以居昭公三十年郓溃遂贰于齐至是二卿围而欲复取之盖阳虎欲倾季氏以谋政也季仲围而曰阳虎何哉虎专季氏季氏专鲁仲何为哉】
　　【经书月二书日一大衍厯正月丙午小癸亥十八日冬至二月乙亥大三月乙巳小四月甲戌大五月甲辰小六月癸酉大七月癸夘大八月癸酉小九月壬寅大十月壬申小十一月辛丑大十二月辛未小】
　　七年【戊戌敬王十七年○晋覇定九○蔡昭十六○曹靖三○卫灵三十二○郑献十一○陈懐三○杞僖三○宋景十四○齐景四十五○秦哀三十四○楚昭十三○吴阖庐十二】
　　春
　　王正月
　　夏
　　四月
　　秋
　　齐侯郑伯盟于咸【左传曰齐郑盟于咸征防于卫襄陵许氏曰齐郑之盟叛晋也覇道隳诸侯散离盟始复自是中国无殷防矣杜氏曰咸卫地永嘉陈氏曰此特相盟自齐桓以来未之有于是再见诸侯无主盟矣是故石门志诸侯之合也咸志诸侯之判也】
　　齐人执卫行人北宫结以侵卫【左传曰卫侯欲叛晋诸大夫不可使北宫结如齐而私于齐侯曰执结以侵我齐侯从之刘氏曰善为国者亲近而逺信之附内而外归之卫侯欺其羣臣以绐晋残其百姓以奉齐齐之执结也固非覇讨矣而卫之无良又甚焉从此观之孟子曰今之诸侯五覇之罪人也不亦信乎】
　　齐侯卫侯盟于沙【沙下公有泽字○杜氏曰结叛晋也澄谓执其行人以与其君结盟以叛晋齐卫之罪均也杜氏曰阳平元城县东南有沙亭张氏曰元城今属大名府】大雩
　　齐国夏帅师伐我西鄙【左传曰齐国夏伐我阳虎御季桓子公敛处父御孟懿子将宵军齐师齐师闻之堕伏而待之处父曰虎不图祸而必死苫夷曰□陥二子于难不待有司余必杀女虎惧乃还不败苏氏曰鲁事晋而齐叛之故伐我髙氏曰齐叛晋与郑盟故为郑伐我且报二卿之围郓襄陵许氏曰东夏诸侯唯鲁事晋故齐伐之景公乘晋之衰不思唯徳之务以懐诸侯而欲力征经营以定覇统是知时之或可而不知己之不可者也】
　　九月
　　大雩
　　冬
　　十月
　　【经书月四书日无大衍厯正月庚子大己巳冬至闰月庚午小二月己亥大三月已巳小四月戊戌大五月戊辰小六月丁酉大七月丁夘小八月丙申大九月丙寅小十月乙未大十一月乙丑大十二月乙未小三统厯是年正月己巳朔冬至殷厯正月庚午朔】
　　八年【己亥敬王十八年○晋覇定十○蔡昭十七○曹靖四卒○卫灵三十三○郑献十二○陈懐四卒○杞僖四○宋景十五○齐景四十六○秦哀三十五○楚昭十四○吴阖庐十三】
　　春
　　王正月
　　公侵齐【左传曰门于阳州杜氏曰报前年伐我西鄙髙氏曰去年齐伐我西鄙有辞于我也公加兵于齐则无名矣是鲁政不复在公矣而三家者实使公欲归怨于公故也】
　　公至自侵齐【髙氏曰侵齐本出于三家而三家欲归怨于公故未逾月而至之且为下复侵齐起也】
　　二月
　　公侵齐【左传曰攻廪丘之郛杜氏曰未得志故泰山孙氏曰公再侵齐以重其怨甚矣】三月
　　公至自侵齐【髙氏曰公逾月之间再出侵齐虽三家者之为然频往频来不得休息见公之进退益不自专矣故两书侵至以见之】
　　曹伯露卒【靖公也自曹悼公卒其弟声公野立五年而其弟通弑声公代立是为隠公隠公立四年其弟露又弑隠公代立而经不书者曹乱故畧之也凡立四年其子阳嗣遂为宋所灭】
　　夏
　　齐国夏帅师伐我西鄙【髙氏曰以公不与咸沙之盟且报此春之再侵也按昭公之孙也齐虽不克纳而有意存之矣定公即位未尝修好于齐故齐比年伐我而我亦再侵齐观春秋书齐伐公侵则其曲直可见矣襄陵许氏曰春秋书内伐十六宣以后七内侵七宣以后六伐我二十一宣以后十七侵我五宣以后一用兵则侵多而伐少被兵则伐多而侵少盖鲁自中世衰矣而欲与齐搆怨以侵易伐其能久乎】
　　公防晋师于瓦【左传曰齐伐我晋士鞅赵鞅荀寅救我公防晋师髙氏曰晋将来救而齐师已退故公出而逆之于瓦不书救者齐师先自退不因晋救之至也杜氏曰瓦卫地东郡防县东北有瓦亭张氏曰今滑州白马县】
　　公至自瓦【髙氏曰不以防至者公非出防也】
　　秋
　　七月
　　戊辰陈侯栁卒【懐公也在位四年子越立是为愍公】
　　晋士鞅帅师侵郑遂侵卫【士公作赵○左传曰晋师将盟卫侯于鄟泽赵简子曰羣臣谁敢盟卫君者涉佗成何曰我能盟之卫人请执牛耳成何曰卫吾温原也焉得视诸侯将歃涉佗捘卫侯之手及捥卫侯怒王孙贾趋进曰盟以信礼也有如卫君其敢不唯礼是事而受此盟也卫侯欲叛晋而患诸大夫王孙贾使次于郊大夫问故公以晋诟语之且曰寡人辱社稷其改卜嗣寡人从焉大夫曰是卫之祸岂君之过也公曰又有患焉谓寡人必以而子厚与大夫之子为质大夫曰苟有益也公子则往羣臣之子敢不皆负覊絏以从将行王孙贾曰苟卫国有难工商未尝不为患使皆行而后可公以告大夫乃皆将行之行有日公朝国人使贾问焉曰若卫叛晋晋五伐我病何如矣皆曰五伐我犹可以能战贾曰然则如叛之病而后质焉何迟之有乃叛晋晋人请改盟弗许晋士鞅防成桓公侵郑围虫牢报伊阙也遂侵卫髙氏曰郑伯与齐为咸之盟卫侯与齐为沙之盟二国皆以齐而叛晋晋以是侵郑侵卫所以絶齐之与国也晋不声其罪不能取服故两书侵襄陵许氏曰招擕以礼懐逺以徳咸沙之盟诸侯已贰晋不思徳礼之是务而欲恃力攘服则失覇何日之有】
　　曹靖公
　　九月
　　陈懐公
　　季孙斯仲孙何忌帅师侵卫【左传曰晋故也髙氏曰以其为晋兴师故书侵澄曰鲁于卫无可声之罪故其师之出为无名】
　　冬
　　卫侯郑伯盟于曲濮【杜氏曰结叛晋也曲濮卫地髙氏曰去年公侵郑今年二卿侵卫皆为晋故而士鞅又自帅师侵之故二君同为此盟以固其谋】
　　从祀先公【左传曰季寤公鉏极公山不狃皆不得志于季氏叔孙輙无宠于叔孙氏叔仲志不得志于鲁故五人因阳虎阳虎欲去三桓以季寤更季氏以叔孙輙更叔孙氏已更孟氏顺祀先公而祈焉刘氏曰从祀先公正也所以从祀先公则非正矣其非正柰何季氏专鲁阳虎专季氏欲去三桓而代之从祀先公以说焉非能正者也杜氏曰从顺也先公闵公僖公也将正二公之位次所顺非一亲尽故通言先公】
　　盗窃寳玉大弓【左传曰阳虎将享季氏于蒲圃而杀之戒都车成宰公敛处父告孟孙曰季氏戒都车何故孟孙曰吾弗闻处父曰然则乱也必及于子先偹诸阳虎前驱林楚御桓子虞人以铍盾夹之阳越殿将如蒲圃桓子咋谓林楚曰而先皆季氏之良也尔以是继之对曰臣闻命后阳虎为政鲁国服焉违之征死死无益于主桓子曰何后之有而能以我适孟氏乎对曰不敢爱死惧不免主桓子曰往也孟氏选圉人之壮者三百人以为公期筑室于门外林楚怒马及衢而骋阳越射之不中有自门间射阳越杀之阳虎刼公与武叔以伐孟氏公敛处父帅成人自上东门入与阳氏战于南门之内弗胜又战于棘下阳氏败阳虎说甲如公宫取寳玉大弓以出入于讙阳闗以叛杜氏曰盗谓阳虎也家臣贱名氏不见故曰盗寳玉夏后氏之璜大弓封父之繁弱苏氏曰阳虎将杀季孙斯不胜而出取寳玉大弓于公宫以行其称盗陪臣也寳玉大弓鲁之分器也是时阳虎以郓讙隂叛奔齐十年侯犯以郈叛及昭十二年南蒯以费叛皆以贱不书其书窃寳玉大弓何也分器重于地也分器重于地者贱货而贵命也常山刘氏曰寳玉大弓天子所锡先君之分器藏于国子孙世世保之不可失坠而为盗所窃国慢无政可知矣胡氏曰古者告终易代璧琬琰天球夷玉兑之戈和之弓垂之竹矢莫不陈列非直为美观也先王所寳得及其身能全而归之则可以免矣鲁失其政陪臣擅权虽先公分器犹不能守而盗得窃诸公宫其能国乎经书月五书日一大衍厯正月甲子大甲戌冬至一月甲午小三月癸亥大四月癸巳小五月壬戌大六月壬辰小七月辛酉大戊辰八日八月辛夘小九月庚申大十月庚寅小十一月己未大十二月己丑小长厯是年闰二月】
　　九年【庚子敬王十九年○晋覇定十一○蔡昭十八○曹伯阳元年○卫灵三十四○郑献十三卒○陈闵公越元年○杞僖五○宋景十六○齐景四十七○秦哀三十六卒○楚昭十五○吴阖庐十四】
　　春
　　王正月
　　夏
　　四月
　　戊申郑伯虿卒【虿勅迈切公作囆○献公也在位十三年子胜嗣是为声公】得寳玉大弓【左传曰阳虎归寳玉大弓伐阳闗阳虎使焚莱门师惊犯之而出奔齐请师以伐鲁曰三加必取之齐侯将许之鲍文子諌曰鲁免其疾而君又收之无乃害乎齐侯执阳虎虎遂奔晋适赵氏仲尼曰赵氏其世有乱乎公羊传曰何以书国寳也防之书得之书杜氏谔曰直书曰得以明其失而复得不正其得之于盗也】
　　六月
　　郑献公
　　秋
　　齐侯卫侯次于五氏【左传曰齐侯伐晋夷仪晋车千乘在中牟卫侯将如五氏卜过之焦卫侯曰可也卫车当其半寡人当其半敌矣乃过中牟中牟人欲伐之卫褚师圃亡在中牟曰卫虽小其君在焉未可胜也齐师克城而骄其帅又贱遇必败之不如从齐乃伐齐师败之齐侯致禚媚杏于卫杜氏曰五氏晋地任氏曰非伐晋也不书伐而书次者晋实大国未敢轻伐始盟于沙中次于五氏又次于垂葭至哀公元年而后伐其欲有所逞也久矣】
　　秦伯卒【哀公也在位二十六年世子早卒世子之子嗣是为惠公】
　　冬
　　秦哀公【襄陵许氏曰秦自晋悼以后寝不见于春秋则知秦益退保西戎军旅礼聘之事不交于中国矣】
　　【经书月三书日一大衍厯正月戊午大己夘冬至二月戊子大三月戊午小四月丁亥大戊申二十二日五月丁巳小六月丙戌大七月丙辰小八月乙酉大九月乙夘小十月甲申大闰月甲寅小十一月癸未大十二月癸丑小】
　　十年【辛丑敬王二十年○晋覇定十二○蔡昭十九○曹阳二○卫灵三十五○郑声公胜元年○陈闵二○杞僖六○宋景十七○齐景四十八○秦恵公元年○楚昭十六○吴阖庐十五】
　　春
　　王三月
　　及齐平【杜氏曰平前八年再侵齐之怨吕氏曰及齐平我志也】
　　夏
　　公防齐侯于夹谷【夹公谷作颊后同○左传曰公防齐侯于祝其实夹谷孔丘相犂弥言于齐侯曰孔丘知礼而无勇若使莱人以兵刼鲁侯必得志焉齐侯从之孔丘以公退曰士兵之两君合好而裔夷之俘以兵乱之非齐君所以命诸侯也裔不谋夏夷不乱华俘不干盟兵不偪好于神为不祥于徳为愆义于人为失礼君必不然齐侯闻之遽辟之齐侯将享公孔丘谓梁丘防曰齐鲁之故吾子何不闻焉事既成矣而又享之是勤执事也且牺象不出门嘉乐不野合飨而既具是弃礼也若其不具用秕稗也用秕稗君辱弃礼名恶子盍图之夫享所以昭徳也不昭不如其已也乃不果享张氏曰夹谷鲁地汉东海祝其县有夹山今海州懐仁县】
　　公至自夹谷【谷梁传曰其至何也危之也其危之奈何颊谷之防孔子相焉两君就坛两相相揖齐人鼓噪而起欲以执鲁君孔子歴阶而上不尽一等而视归乎齐侯曰两君合好夷狄之民何为来为命司马止之齐侯逡廵而谢罢防齐人使优施舞于鲁君之幕下孔子曰笑君者罪当死使司马行法焉首足异门而出髙氏曰夹谷之防齐侯使莱人以兵刼故书至以危之】晋赵鞅帅师围卫【左传曰报夷仪也杜氏曰前年齐为卫伐晋夷仪故伐卫以为报襄陵许氏曰使晋有以报齐则卫可无用兵而服也今围卫而不能服则徒足以坚齐之从而已矣】
　　齐人来归郓讙龟隂田【讙火官切龟隂下谷有之字○张氏曰郓即昭公时齐取以居公者讙见桓三年杜氏以为齐地济北蛇丘县有讙亭而汶水经济北至东平湏昌入济泰山博县有龟山今在泗水东北七十里隂田在山北也郓讙二邑与龟隂俱在汶水北杜氏曰三邑皆汶阳田也何氏曰齐侯自夹谷归谓晏子曰寡人获过于鲁侯如之何晏子曰君子谢过以质小人谢过以文齐尝侵鲁四邑请皆还之程子曰齐人服义而来归之故书来归胡氏曰齐人前此尝归济西田矣后此尝归讙及阐矣而此独书来归何也曰归者鲁请而得之也曰来归者齐人心服而归之也桓公以义责楚而楚人求盟夫子以礼责齐而齐人归地皆书曰来序绩也】叔孙州仇仲孙何忌帅师围郈【左传曰初叔孙成子欲立武叔公若藐固谏曰不可成子立之而卒公南使贼射之不能杀公南为马正使公若为郈宰武叔既定使郈马正侯犯杀公若弗能其圉人曰吾以劒过朝公若必曰谁之劒也吾称子以告必观之吾伪固而授之末则可杀也使如之公若曰尔欲吴王我乎遂杀公若侯犯以郈叛武叔懿子围郈弗克杜氏曰犯以不能副武叔之命故叛郈叔孙氏邑任公辅曰东平无盐县东南有郈县张氏曰无盐在今郸州湏城县东】
　　秋
　　叔孙州仇仲孙何忌帅师围郈【郈公作费○左传曰二子及齐师复围郈弗克叔孙谓郈工师驷赤曰郈非唯叔孙氏之忧社稷之患也将若之何驷赤谓侯犯曰居齐鲁之际而无事必不可矣子盍求事于齐以临民不然将叛侯犯从之齐侯至驷赤与郈人为之宣言于郈中曰侯犯将以郈易于齐齐人将迁郈民众凶惧驷赤谓侯犯曰众言异矣子不如易于齐与其死也犹是郈也而得纾焉何必此齐人欲以此偪鲁必倍与子地且盍多舍甲于子之门以偹不虞侯犯曰诺乃多舍甲焉侯犯请易于齐齐有司观郈将至驷赤使周走呼曰齐师至矣郈人大骇介侯犯之门甲以围侯犯驷赤将射之侯犯止之曰谋免我侯犯请行许之驷赤先如宿侯犯殿毎出一门郈人闭之及郭门止之曰子以叔孙氏之甲出有司若诛之羣臣惧死驷赤曰叔孙氏之甲有物吾未敢以出犯谓驷赤曰子止而与之数驷赤止而纳鲁人侯犯奔齐齐人乃致郈胡氏曰侯犯以郈叛不书于防再书二卿帅师围郈则彊亦可知矣三家专鲁为曰既久至是家臣争叛三子知倾公室以自张而不知家之拟其后也据事直书深切着明矣】
　　宋乐大心出奔曹【大心公作世心下同○左传曰宋公使乐大心盟于晋且逆乐祁之尸辞伪有疾乃使向巢如晋盟且逆子梁之尸子明谓桐门右师出曰吾犹衰绖而子击钟何也右师曰防不在此故也既而告人曰已衰绖而生子余何故舎钟子明闻之怒言于公曰右师将不利戴氏不肯适晋将作乱不然无疾乃逐桐门右师髙氏曰辞使非大谴而谗言乘之罪累上矣】宋公子地出奔陈【地公作池下同○左传曰宋公子地嬖蘧富猎十一分其室而以其五与之公子地有白马四公嬖向魋魋欲之公取而朱其尾鬛以与之地怒使其徒抶魋而夺之魋惧将走公闭门而泣之目尽肿母弟辰曰子分室以与猎也而独卑魋亦有颇焉子为君礼不过出竟君必止子】
　　冬
　　齐侯卫侯郑游速防于安甫【安公作鞌○髙氏曰三国皆叛晋而防于此者盖结谋也张氏曰安甫齐地按今属郓州平隂县】
　　叔孙州仇如齐【左传曰齐侯享之曰子叔孙若使郈在君之它竟寡人何知焉属与敝邑际故敢助君忧之对曰非寡人之望也所以事君封疆社稷是以敢以家勤君之执事夫不令之臣天下之所恶也君岂以为寡君赐杜氏曰谢致郈也髙氏曰夹谷之防归我郓讙龟隂田侯犯以郈奔齐齐又致郈是以叔孙州仇如齐谢焉】
　　宋公之弟辰暨仲佗石彄出奔陈【暨下公谷有宋字彄苦侯切○左传曰公子地出奔陈公弗止辰为之请弗听辰曰是我廷吾兄也吾以国人出君谁与处母弟辰暨仲佗石彄出奔陈澄曰地氏公子者已三命也辰不氏公子未三命也曰宋公之弟着其属之贵胡氏曰宋公以嬖魋故而失二弟无亲亲之恩辰以兄故帅其大夫出奔无尊君之义仲佗石彄见胁于辰不能自立无大臣之节孙氏曰交讥之】
　　【经书月一书日无大衍厯正月壬午大甲午冬至二月壬子小三月辛巳大四月辛亥小五月庚辰大六月庚戌大七月庚辰小八月己酉大九月己夘小十月戊申大十一月戊寅小十二月丁未大长厯是年闰六月】
　　十有一年【壬寅敬王二十一年○晋覇定十三○蔡昭二十○曹阳三○卫灵三十六○郑声二○陈闵三○僖七○宋景十八○齐景四十九○秦惠二○楚昭十七○吴阖庐十六】
　　春
　　宋公之弟辰及仲佗石彄公子地自陈入于萧以叛【髙氏曰始辰之出奔非其本心故书暨今入于萧以叛则变其初心故书及】
　　夏
　　四月
　　秋
　　宋乐大心自曹入于萧【左传曰宋公母弟辰暨仲佗石彄公子地入于萧以叛乐大心从之大为宋患宠向魋故也胡氏曰四卿在萧以叛而大心自曹从之不书叛而曰入于萧其叛可知也】
　　冬
　　及郑平【左传曰始叛晋也杜氏曰平六年侵郑取匡之怨襄陵许氏曰夫晋之为晋自若也定亦未有它恶而诸侯离心焉者政在多门货贿谗慝汩昬其间则无以令天下极于执乐祁也】叔还如郑涖盟【还音旋○叔还叔弓曽孙及郑平者我欲之故郑卿不来盟而我卿往涖盟也】
　　【经书月一书日无大衍厯正月丁丑小庚寅冬至二月丙午大三月丙子小四月乙巳大五月乙亥小六月甲辰大七月甲戌小八月癸夘大九月癸酉小十月壬寅大十一月壬申小十二月辛丑大】
　　十有二年【癸夘敬王二十二年○晋覇定十四○蔡昭二十一○曹阳四○卫灵三十七○郑声三○陈闵四○僖八○宋景十九○齐景五十○秦惠三○楚昭十八○吴阖庐十七】
　　春
　　薛伯定卒【襄公也在位十三年子比嗣】
　　夏
　　薛襄公【春秋书薛卒者三者一不日不月史文畧也】
　　叔孙州仇帅师堕郈【左传曰仲由为季氏宰将堕三都于是叔孙氏堕郈髙邮孙氏曰堕毁也是时三桓之邑皆为城以自固故其家臣因之以叛昭十三年叔弓围费十年夏秋郈凡再围于是一堕毁之髙氏曰鲁惩侯犯之难以其险固为国患故堕之堕之而至于帅师是邑之力足以抗也】
　　卫公孟彄帅师伐曹【左传曰克郊杜氏曰彄孟絷子】
　　季孙斯仲孙何忌帅师堕费【左传曰季氏将堕费公山不狃叔孙輙帅费人以袭鲁公与三子入于季氏之宫登武子之台费人攻之弗克入及公侧仲尼命申句湏乐颀下伐之费人北国人追之败诸姑篾二子奔齐遂堕费公羊传曰孔子行乎季孙三月不违曰家不藏甲邑无百雉之城于是帅师堕郈堕费何氏曰郈叔孙氏所食邑费季孙氏所食邑二大夫宰吏数叛患之以问孔子孔子曰陪臣执国命采长数叛者坐邑有城池之固家有甲兵之藏故也季氏说其言而堕之故君子时然后言人不厌其言书者善公复古制弱臣势也胡氏曰三桓既防陪臣擅命凭恃其城数有叛者三家亦不能制也而问于仲尼遂堕三都是谓以礼为国可以为之兆也髙氏曰前此未有堕邑之事堕邑乱之至也传以为孔子之功是不然鲁以大夫专国政不臣诸侯陪臣专家政不臣大夫上下循习之所致非一日矣苟欲其不叛在正其本而已诸侯正则大夫正矣大夫正则陪臣正矣何城池甲兵之患哉唯叔孙季孙不知出此故堕郈堕费所以讥也而传反归功于孔子不思甚矣昔者季氏将伐颛臾孔子曰是社稷之臣也何以伐为冉求曰颛臾固而近于费孔子曰季孙之忧不在颛臾而在萧墙之内也今焉费叛岂非萧墙之内欤然弗狃之叛召孔子欲往子路曰何必公山氏之之也孔子曰夫召我者而岂徒哉如有用我者吾其为东周乎孔子之防逺矣仲由所不及也】
　　秋
　　大雩
　　冬
　　十月
　　癸亥公防齐侯盟于黄【齐公作晋○杜氏曰结叛晋也张氏曰黄齐地】十有一月
　　丙寅朔日有食之
　　公至自黄
　　十有二月
　　公围成【左传曰将堕成公敛处父谓孟孙堕成齐人必至于北门且成孟氏之保障也无成是无孟氏也子伪不知我将不堕公围成弗克髙氏曰天子令行乎天下诸侯令行乎一国故天子未尝有伐诸侯者诸侯亦未尝有伐其国之邑者以其令之则从也春秋之时天下无王而诸侯擅命故有王伐郑之事陪臣擅国而权在私家故有公围成之事叔孙既堕郈矣季氏既堕费矣孟氏将堕成而其臣不服至是公亲围之亦不克堕经书三子堕郈堕费而独书公围成著公之弱不能堕成也】
　　公至自围成【襄陵许氏曰竟内不至至围成者鲁与之如列国矣髙氏曰春秋书公行凡一百七十六而书至者八十有二皆危之也隠公当春秋之始天下之乱未甚故虽有防盟侵伐未尝至也至桓二年及戎盟于唐十六年防诸侯伐郑始于此至焉盖桓公弑君自立敢外交强隣又助簒伐郑逾年始还故危之也荘僖防盟最数而无至者时齐侯外攘强内安诸夏屡合诸侯不以兵车故鲁君之出无它虞也唯牡丘之盟过三时淮之防逾年故至尔成襄之间齐楚争覇诸侯日寻干戈故盟防侵伐鲜不至焉及防于萧鱼之后楚虽稍息然中国皆大夫专政鲁亦有三桓之患至有敢逐其君而自废置者故终春秋之世公出罕有不至者此虽伐邑亦至焉可谓危乱之世矣】
　　【经书月三书日二大衍厯正月辛未大乙未冬至二月辛丑小三月庚午大四月庚子小五月己巳大六月己亥小七月戊辰大闰月戊戌小八月丁夘大九月丁酉小经十月癸亥在此月十月丙寅大日食经书十一月朔食盖春秋置闰在日食后故差一月也十一月丙申小十二月乙丑大长是年闰十一月癸亥十月二十七日】
　　十有三年【甲辰敬王二十三年○晋覇定十五○蔡昭二十二○曹阳五○卫灵三十八○郑声四○陈闵五○僖九○宋景二十○齐景五十一○秦惠四○楚昭十九○吴阖庐十八】
　　春
　　齐侯卫侯次于垂葭【谷无卫侯葭公作瑕○左传曰使师伐晋将济河诸大夫皆曰不可邴意兹曰可鋭师伐河内传必数日而后及绛绛不三月不能出河则我既济水矣乃伐河内齐侯欲与卫侯乘与之宴而驾乘广载甲马使告曰晋师至矣齐侯曰比君之驾也寡人请摄乃介而与之乘驱之或告曰无晋师乃止杜氏曰二君将使师伐晋次垂葭以为援垂葭一名郥氏髙平钜野县有郥亭张氏曰今属济州髙氏曰书次于垂葭与九年次于五氏同】
　　夏
　　筑蛇渊囿【襄陵许氏曰鲁政不修而非时勤民筑囿奉已而已志不及国也夫围成弗克归而力此何振之有髙氏曰鲁国之囿一而已成筑鹿囿昭筑郎囿定筑蛇渊囿何囿之多也】大搜于比蒲【比音毗○髙氏曰囿所以养禽兽待畋猎也筑囿蛇渊今乃搜于比蒲则又何为哉鲁既叛晋而三桓日惧人之图已故数搜焉】
　　卫公孟彄帅师伐曹【髙氏曰卫此伐曹者曹不叛晋故也灵公志在军旅之事而不知以礼为国故亟战如此】
　　秋
　　晋赵鞅入于晋阳以叛【左传曰晋赵鞅谓邯郸午曰归我卫贡五百家吾舎诸晋阳午许诺归告其父兄父兄皆曰不可卫是以为邯郸而寘诸晋阳絶卫之道也不如侵齐而谋之乃如之而归之于晋阳赵孟怒召午而囚诸晋阳使其从者说劒而入涉賔不可乃使告邯郸人曰吾私有讨于午也二三子唯所欲立遂杀午赵稷涉賔以邯郸叛上军司焉籍秦围邯郸邯郸午荀寅之甥也荀寅范吉射之姻也而相与睦故不与围邯郸将作乱董安于闻之告赵孟曰先偹诸赵孟曰晋国有命始祸者死为后可也安于曰与其害于民寕我独死请以我说赵孟不可范氏中行氏伐赵氏之宫赵鞅奔晋阳晋人围之公羊传曰晋荀寅与士吉射君侧之恶人也赵鞅取晋阳之甲以逐荀寅士吉射曷为以叛言之无君命也赵氏曰赵鞅之入晋阳报范中行也而书曰叛人臣不当专土也髙氏曰据土背君曰叛鞅杀邯郸午固有罪矣范中行氏特以姻亲之故兴师以攻鞅故鞅入晋阳以拒之因兴晋阳之甲托辞以逐君侧之恶而不知投防忌器之义故圣人正名曰叛以着其不由君命而专土兴兵之罪张氏曰晋阳太原府并州也】
　　冬
　　晋荀寅士吉射入于朝歌以叛【荀寅下公有及字○左传曰范臯夷无宠于范吉射而欲为乱于范氏梁婴父嬖于知文子欲以为卿韩简子与中行文子相恶魏襄子亦与范昭子相恶故五子谋将逐荀寅而以梁婴父代之逐范吉射而以范臯夷代之荀跞言于晋侯曰君命大臣始祸者死载书在河今三臣始祸而独逐鞅刑已不钧矣请皆逐之荀跞韩不信魏曼多奉公以伐范氏中行氏弗克二子将伐公齐髙彊曰三折肱知为良医唯伐君为不可民弗与也我以伐君在此矣三家未睦可尽克也克之君将谁与若先伐君是使睦也弗听遂伐公国人助公二子败从而伐之荀寅士吉射奔朝歌张氏曰朝歌晋地卫州卫县西有朝歌城南有牧野胡氏曰晋主夏盟威服天下及大夫专政贿路公行内外离析示威平丘而齐叛辞请召陵而蔡叛盟于沙咸而郑叛次于五氏而卫叛涖盟于郑防于夹谷歃于□而鲁叛诸侯叛于外大夫叛于内故奔于晋阳而赵鞅叛入于朝歌而荀寅士吉射叛以晋国之大天下莫彊焉邦分崩而不能守也三卿内叛直书于防见其效也】
　　晋赵鞅归于晋【左传曰韩魏以赵氏为请赵鞅入于绛盟于公宫髙氏曰此盖二子既出晋侯自谓赵鞅保其邑以违荀范之难实非叛者故许之归也先儒以归为善辞遂谓鞅有叛迹而无叛心春秋先正其罪以励臣节此许其归以广君恩是不然叛者人臣之大恶也脱使鞅初入晋阳本拒范中行氏而非有叛君之心然人臣无君命輙据土兴兵此岂可赦乎使后世乱臣贼子敢兴兵向阙以除君侧恶人为名而实欲胁君专权者皆先儒启之也可不辨乎况卫孙林父亦书归尔何善之有苏氏曰鞅之言归寅吉射既出则无难也鞅寅吉射之叛其罪均也鞅以有助故得复寅吉射以无援故终叛春秋无所与也澄按左氏传哀公三年十月晋赵鞅围朝歌师于其南荀寅伐其郛使其徒自北门入已犯师而出癸丑奔邯郸四年九月赵鞅围邯郸十一月邯郸降荀寅奔鲜虞赵稷奔临十二月施逆之遂堕临国夏伐晋取邢任栾鄗逆畤隂人盂壶口防鲜虞纳荀寅于柏人五年春晋围柏人荀寅士吉射奔齐】
　　薛弑其君比【在位一年惠公夷嗣立】
　　【经书月无书日无大衍厯正月乙未大庚子冬至二月乙丑小三月甲午大四月甲子小五月癸巳大六月癸亥小七月壬辰大八月壬戌小九月辛夘大十月辛酉小十一月庚寅大十二月庚申小】
　　十有四年【乙巳敬王二十四年○晋覇定十六○蔡昭二十三○曹阳六○卫灵三十九○郑声五○陈闵六○僖十○宋景二十一○齐景五十二○秦惠五○楚昭二十○吴阖庐十九】
　　春
　　卫公叔戍来奔【左传曰初卫公叔文子朝而请享灵公退见史防而告之史防曰子必祸矣子富而君贪罪其及子乎文子曰然吾不先告子是吾罪也君既许我矣其若之何史防曰无害子臣可以免富而能臣必免于难上下同之戍也骄其亡乎富而不骄者鲜吾唯子之见骄而不已者未之有也戍必与焉及文子卒卫侯始恶于公叔戌以其富也公叔戌又将去夫人之党夫人愬之曰戍将为乱卫侯逐公叔戌与其党故赵阳奔宋戍来奔胡氏曰灵公无道不能正家以防其大臣戍又以富见恶于卫侯夫富者怨之府也使戍积而能散以财发身不为贪人之所怨于以保其爵位傥庶几乎】
　　卫赵阳出奔宋【卫公作晋○杜氏曰阳赵黡孙】
　　二月
　　辛巳楚公子结陈公孙佗人帅师灭顿以顿子牂归【公孙佗人孙公作子牂子郎切公作牄○左传曰顿子牂欲事晋背楚而絶陈好楚灭顿杜氏曰小不事大所以亡】
　　夏
　　卫北宫结来奔【左传曰公叔戌之故也杜氏曰亦党公叔戌皆恶之髙氏曰卫灵□耳于闺以奔其世臣又及其所与是以其国听之也】
　　五月
　　于越败吴于檇李【檇音醉公作醉○左传曰吴伐越越子勾践御之陈于檇李勾践患吴之整也使死士再禽焉不动使罪人三行属劒于颈遂自刭师属之目越子因而伐之大败之杜氏曰吴郡嘉兴县南醉李城张氏曰檇李吴地今为秀州地所】
　　吴子光卒【左传曰灵姑浮以戈击阖庐阖庐伤将指取其一屦还卒于陉去檇李七里夫差使人立于庭苟出入必谓已曰夫差而忘越王之杀而父乎则对曰唯不敢忘三年乃报越襄陵许氏曰书檇李之败用见光玩兵灭身以为残民伐国之戒】
　　公防齐侯卫侯于牵【牵公作坚○左传曰晋人围朝歌公防齐侯卫侯于脾上梁之间谋救范中行氏析成鲋小王桃甲率狄师以袭晋战于绛中不克而还士鲋奔周小王桃甲入于朝歌张氏曰齐景公欲求覇诛晋之乱臣以正其国可也当是时孔子已去鲁故防齐卫合谋救范中行氏三国之君同为范中行为防而助不衷也杜氏曰魏郡黎阳县东北有牵城】公至自防
　　秋
　　齐侯宋公防于洮【左传曰范氏故也襄陵许氏曰齐宋鲁卫崇奬乱逆谋动干戈大义亡矣杜氏曰洮曹地】
　　天王使石尚来归脤【脤市轸切○公羊传曰石尚天子之士也脤爼实也腥曰脤熟曰膰杜氏曰脤祭社之肉盛以脤器以赐同姓刘氏曰脤膰以亲兄弟之国受脤礼也归脤非礼也髙氏曰周自季子来聘之后王命不复加于诸侯矣今敬王有事于社鲁未尝有敌王所忾之功而天王特使石尚忽为此举虽天子损礼之甚是犹有盛王之意也圣人于周眷眷如此故于使归脤以见焉曰天子之在唯祭与号而已】
　　卫世子蒯聩出奔宋【蒯苦怪切聩五怪切○左传曰卫侯为夫人南子召宋朝防于洮太子蒯聩献盂于齐过宋野野人歌之曰既定尔娄猪盍归吾艾豭太子羞之谓戯阳速曰从我而朝少君少君见我我顾乃杀之速曰诺乃朝夫人夫人见太子太子三顾速不进夫人见其色啼而走曰蒯聩将杀余公执其手以登台太子奔宋太子告人曰戯阳速祸余戯阳速告人曰太子则祸余太子无道使余杀其母余不许将戕于余若杀夫人将以余说余是故许而不为以纾余死刘氏曰左氏叙蒯聩事云云蒯聩虽不善谋安有此事哉且杀夫人蒯聩独得全乎彼所羞者以夫人名恶也如杀其母为恶愈大反不知可羞乎盖蒯聩闻野人之歌其心慙焉则以谓夫人夫人恶其斥已之滛则啼而走言太子将杀余以诬之灵公惑于南子所言必听从故外则召宋朝内则逐公叔戌赵阳彼不耻召宋朝固亦不难逐蒯聩矣此其真也不当如左氏所记又蒯聩出乃奔宋宋南子家也蒯聩负杀南子之名而走又入其家使真有其事者敢乎哉此亦一证也常山刘氏曰灵公听南子之譛谓蒯聩欲杀母不为辨明以致其出奔灵公之罪也张氏曰刘氏明蒯聩之不弑母当合刘质夫觧观之自古谗妇之诬其子多矣考二刘之言足以知左氏所记乃南子之谗言而非当时之实录也澄曰蒯聩不能自明而出奔其党皆逐戯阳速太子家臣也非逐则杀矣速反覆小人一闻夫人之诬言即为证成其事曰太子实使余为此而余弗为以自党于夫人而免已之祸灵公既不察夫人之诬时人又误听戯阳速之证莫能辨其情实故左氏所记如此刘氏乃能辨明于千载之后其卓识君子哉】
　　卫公孟彄出奔郑【左传曰太子奔宋尽逐其党故公孟彄奔郑自郑奔齐髙氏曰其年志公孟帅师此卫国用事之卿灵公疑其为蒯聩之党而逐之夫卫国一嵗之中出奔者五人而卫侯独与南子处灵公之无道也】
　　宋公之弟辰自萧来奔【髙氏曰宋公不能容一弟既使为奔亡之臣又使为叛逆之臣一身无所容惧洮之谋逐来奔鲁以求入察辰之本心非叛也】
　　大搜于比蒲【髙氏曰凡搜狩皆与众共之虽不善公公在可知然公狩于郎公及齐人狩于禚皆特书公此又专罪公也张氏曰公亲搜矣而不书公以军政不属公而专于三家则季孙孟孙氏之所为也髙邮孙氏曰春秋田狩之事公行之者必书公公观鱼于棠公狩于郎隠桓之时政犹自公出也自昭之红搜政在三桓搜田之礼虽公自行皆曰大搜而不曰公焉所以见公之不得为政而大夫专国也】
　　邾子来防公【髙氏曰比蒲之搜三家之事故特言防公以别之此与荘四年萧叔朝公同盖未尝期约因来朝偶遇与公为防尔】
　　【此年无冬史阙文】
　　城莒父及霄【杜氏曰公叛晋助范氏故惧而城二邑张氏曰皆鲁邑子夏尝为莒父宰经书月二书日一大衍厯正月己丑大乙巳冬至二月己未小辛巳二十三日三月戊子大四月戊午小五月丁亥大六月丁巳大七月丁亥小八月丙辰大九月丙戌小十月乙夘大十一月乙酉小十二月甲寅大长厯是年闰十二月】
　　十有五年【丙午敬王二十五年○晋覇定十七○蔡昭二十四○曹阳七○卫灵四十○郑声六○陈闵七○杞僖十一○宋景二十二○齐景五十三○秦惠六○楚昭二十一○吴夫差元年】
　　春
　　王正月
　　邾子来朝【左传曰邾隠公来朝子贡观焉邾子执玉髙其容仰公受玉卑其容俯子贡曰以礼观之二君其皆有死亡焉正月相朝而皆不度心已亡矣嘉事不体何以能乆髙仰骄也卑俯替也骄近乱替近疾君为主其先亡乎髙氏曰去年所以防公比蒲者欲其来朝正故也】鼷防食郊牛牛死改卜牛【公羊传曰曷为不善所食漫也赵氏曰上元二年因避地旅于防稽时牛灾小防噬牛才伤皮肤輙死】
　　二月
　　辛丑楚子灭胡以胡子豹归【左传曰吴之入楚也胡子尽俘楚邑之近胡者楚既定胡子豹又不事楚曰存亡有命事楚何为多取费焉楚灭胡】
　　夏
　　五月
　　辛亥郊【公羊传曰曷为以夏五月郊三卜之运也何氏曰运转也已卜春三正不吉复转卜夏三月周五月得二吉故五月郊髙氏曰鲁郊当在孟春今以改卜牛在涤三月故至五月乃郊】壬申公薨于髙寝【谷梁传曰髙寝非正也杜氏曰髙寝宫名襄陵许氏曰内卒凡十四公得正而薨者唯荘宣成】
　　郑罕达帅师伐宋【罕公作轩○左传曰败宋师于老丘杜氏曰宋公子地奔郑郑为之伐宋欲取地以处之事见哀十二年】
　　齐侯卫侯次于渠蒢【渠公作蘧○左传曰谋救宋也襄陵许氏曰齐卫新与宋郑同盟叛晋故为宋出请为郑次止其不言救为其不诚于救也髙氏曰谋救宋而不果其文意与五氏垂葭同】
　　邾子来奔防【公羊传曰奔防非礼也髙氏曰来奔鲁防畏三家之彊而求説于鲁尔】
　　秋
　　七月
　　壬申姒氏卒【姒谷作弋下同○左传曰不称夫人不赴且不祔也杜氏曰姒氏定公夫人也】
　　八月
　　庚辰朔日有食之
　　九月
　　滕子来防【吕氏曰邾子来奔防畏鲁甚也滕差逺而大于邾故但来防此专以利害彊弱为国者也髙氏曰此亦畏三桓故尔于定公何有哉】
　　丁巳我君定公雨不克
　　戊午日下昃乃克【昃谷作积○谷梁传曰既有日不为雨止礼也雨不克防不以制也髙氏曰不克无偹之甚也义见宣八年然彼言日中而克此言日下昃乃克日中则裕于日昃矣君子之于亲不忍一日离也故日虞所以寕亲也日下昃则失虞之时矣】辛巳定姒【左传曰不称小君不成防也杜氏曰公未而夫人薨烦于防礼不赴不袝故不称小君臣子怠慢也薛氏曰定姒定夫人也卒不书夫人不书小君杀夫人之礼也卒之而諡配先公臣子而不以为君夫人其可乎澄曰左氏以定姒为正夫人而诸家皆以为定公之妾今按姒氏与公同谥其为正夫人也审矣僖昭宣三公之母皆妾也而称夫人薨称小君欲致隆于君母虽越礼不顾也今姒氏定公之夫人嗣君之适母而乃不成其防降杀其礼见三家之不臣而蔑其君是以敢卑其母也】
　　冬
　　城漆【杜氏曰邾庶其邑余氏曰前年冬城莒父此年秋定公又定姒冬城漆其劳民也甚矣张氏曰城漆谋伐邾也定公之防邾子来奔事鲁谨矣哀公初立不务善邻而以土地之故劳民力启邻怨二年取其田七年俘其君卒使吴人乘间以伐其国齐人问罪而取讙阐利未得而害随之谋国如此其不终也宜哉】
　　【经书月六书日七大衍厯正月甲申小辛亥冬至经二月辛丑在此月二月癸丑大三月癸未小闰月壬子大四月壬午小五月辛亥大经书郊不言朔史逸之壬申二十二日六月辛巳小七月庚戌大壬申二十三日八月庚辰小朔日食黄道星三度太疆九月己酉大丁巳九日戊午十日十月己夘大经书辛巳当在此月三日十一月己酉小十二月戊寅大】










　　春秋纂言卷十一
　　钦定四库全书
　　春秋纂言卷十二　　　　　元　吴澄　撰
　　哀公【名蒋定公子母定姒在位二十七年其十四年春春秋絶笔】
　　元年【丁未敬王二十六年○晋覇定十八年○蔡昭二十五年○曹阳八年○卫灵四十一年○郑声七年○陈闵八年○杞僖十二年○宋景二十三年○齐景五十四年○秦惠七年○楚昭二十二年○吴夫差二年】
　　春
　　王正月
　　公即位
　　楚子陈侯随侯许男围蔡【左传曰楚子围蔡报柏举也蔡人男女以辨使疆于江汝之间而还蔡于是乎请迁于吴胡氏曰蔡尝以吴师入郢壊宗庙徙陈器挞平王之墓矣至是楚国复寕帅师围蔡降其众迁其国楚子复讐也襄陵许氏曰蔡侯怨楚不思本务修徳俟时而轻谋兵革以得志于大国是益祸也故蔡昭之智愧于勾践矣杜氏曰随世服于楚不通中国吴之入楚昭王奔随随人免之卒复楚国楚人徳之使列于诸侯故得见经定六年郑灭许此复见者盖楚封之】
　　鼷防食郊牛改卜牛【牛下公有角字○杜氏曰不言所食所食非一处胡氏曰改卜牛不敬也】
　　夏
　　四月
　　辛巳郊【谷梁传曰四月郊不时也范氏曰春秋书郊终于此髙氏曰虽改卜牛犹非郊时况公斩然在衰绖之中輙行天子之礼以见上帝可乎胡氏曰天子祭天地诸侯祭社稷大夫祭五祀庶人祭其祖此定理也成王退念周公有大勲劳于天下而欲尊鲁故赐以重祭得郊禘大雩鲁郊常事不书圣人因其失礼之中又有失焉因事而书为后世戒其垂训之义大矣】
　　秋
　　齐侯卫侯伐晋【左传曰齐侯卫侯防于干侯救范氏也师及齐师卫孔圉鲜虞人伐晋取棘蒲襄陵许氏曰楚得专封王道尽矣晋受众伐覇统亡矣春秋之变至此而穷髙氏曰五氏垂葭之役圣人书次以存晋晋至是而益衰圣人不复以盟主待之矣书齐侯卫侯伐晋见覇统之絶而受诸侯之伐也以传考之鲁及鲜虞之师在焉春秋以齐卫首恶故没鲁而畧鲜虞也夫范中行氏者晋之卿也卿叛而不能制又岂能主诸侯乎无惑乎齐侯卫侯之见伐也盖晋定公召陵之役不能得楚而蔡昭公以吴子胜于是齐郑卫背之已而我睦齐郑宋人効之俱叛晋者也文公之业扫地尽矣又十有三年吴人争长于黄池虽欲为成景悼厉之世且不可得矣悲夫】
　　冬
　　仲孙何忌帅师伐邾【观定公之末邾之事鲁至矣去嵗邾子来奔防今逾年而遽伐之盖鲁人谋邾久矣利取其田不复知有礼义也】
　　【经书月二书日一大衍厯正月戊申小丙辰冬至二月丁丑大三月丁未小四月丙子大辛巳六日五月丙午小六月乙亥大七月乙巳小八月甲戌大九月甲辰小十月癸酉大十一月癸夘小十二月壬申大】
　　二年【戊申敬王二十七年○晋覇定十九○蔡昭二十六○曹阳九○卫灵四十二卒○郑声八○陈闵九○杞僖十三○宋景二十四○齐景五十五○秦惠八○楚昭二十三○吴夫差三】
　　春
　　王二月
　　季孙斯叔孙州仇仲孙何忌帅师伐邾取漷东田及沂西田【漷火虢切○左传曰伐邾将伐绞邾人爱其土故赂以漷沂之田而受盟髙氏曰定公之薨邾子来奔防非能行礼也知三家者欲并其地故事鲁不敢不恭然卒不免故元年伐邾至是三卿同伐而取漷沂之田入春秋未有伐国取田者也师氏曰前此尝伐邾取其田自漷水矣今又取其漷东之田犹以为未足故又取沂西之田则其贪欲无厌必至于尽取而后已可知也以区区之邾国而鲁两纳其叛人之邑三取其田时无王覇彊凌弱之乱至于如此】
　　癸巳叔孙州仇仲孙何忌及邾子盟于句绎【句古侯切○杜氏曰句绎邾地刘氏曰曷为三人伐而二人季孙临之叔仲成之季孙之汰也盖自谓犹君矣】
　　夏
　　四月
　　丙子卫侯元卒【左传曰初卫侯逰于郊子南仆公曰余无子将立女不对它日又谓之对曰郢不足以辱社稷君其改图君夫人在堂三揖在下君命只辱灵公卒夫人曰命公子郢为太子君命也对曰郢异于他子且君没于吾手若有之郢必闻之且亡人之子輙在乃立輙澄按灵公在位四十二年】
　　滕子来朝【公新立故】
　　晋赵鞅帅师纳卫世子蒯聩于戚【公羊传曰戚者卫之邑也左传曰使太子絻八人衰绖伪自卫逆者告于门哭而入遂居之谷梁传曰帅师而纳者有伐也以輙不受也胡氏曰凡公子出奔后而得国者顺且易则曰归有奉焉则曰自其难也则曰入不称纳况世子哉世子国之储副位其所固有国其所宜君无所事乎纳矣今赵鞅帅师以蒯聩复国而书纳者卫人拒之不受也髙氏曰灵公卒卫人以世子在外遂立其子輙使輙知己之得立者以父为世子故因逆其父而还以位则子道得而乱息矣柰何他人纳其父而反拒之邪凡奔者在外非有国逆不可入故赵鞅帅师纳之其言纳卫世子者名所纳者正异乎赵盾纳檚菑于邾也其言于戚者见蒯聩为輙所拒而不得入于卫也张氏曰蒯聩无弑母之事二刘氏甞辩之于定十四年出奔宋之传矣春秋再以世子书之则知蒯聩无罪故春秋正其名而谓之世子也陆氏曰蒯聩虽奔而灵公未尝废之】
　　秋
　　八月
　　甲戌晋赵鞅帅师及郑罕达帅师战于铁郑师败绩【铁公作栗又作秩○左传曰齐人输范氏栗郑子姚子般送之士吉射逆之赵鞅御之遇于戚邮无恤御简子卫太子为右登铁上郑人撃简子中肩毙于车中获其蠭旗太子救之以戈郑师北获温大夫赵罗太子复伐之郑师大败获齐粟千车杜氏曰铁卫地在戚城南】
　　冬
　　十月
　　卫灵公【七月而父子争国故也】
　　十有一月
　　蔡迁于州来【髙氏曰吴灭州来今夀春府下蔡县是其地也初武王封叔度于汝南上蔡蔡叔以叛被诛成王复以封其子仲焉及平侯卒徙于新蔡至昭侯乃徙九江下蔡即州来是也蔡已降于楚复背楚而请迁于吴吴人许之故以自迁为文】
　　蔡杀其大夫公子驷【左传曰吴泄庸如蔡纳聘而稍纳师师毕入众知之蔡侯告大夫杀公子驷以说杜氏曰元年蔡请迁于吴中悔故因聘袭之杀驷以说吴言不时迁驷之为胡氏曰楚既降蔡矣复背楚请迁于吴而又自悔也蔡介于吴楚二大国之间背楚诳吴及其事急又委罪于执政驷其以请迁为非者乎而委之罪谁复敢有尽忠谋国者哉】
　　【经书月五书日三大衍厯正月壬寅大辛酉冬至二月壬申小癸巳二十二日三月辛丑大四月辛未小丙子六日五月庚子大六月庚午小七月己亥大八月己巳小甲戌六日九月戊戌大十月戊辰小十一月丁酉大十二月丁夘小长厯是年闰十一月】
　　三年【己酉敬王二十八年○晋覇定二十○蔡昭二十七○曹阳十○卫出公輙元年○郑声九○陈闵十○杞僖十四○宋景二十五○齐景五十六○秦惠九○楚昭二十四○吴夫差四】
　　春
　　齐国夏卫石曼姑帅师围戚【左传曰齐卫围戚求援于中山髙氏曰曼姑以臣围君为子围父逆乱人伦莫甚于此齐国夏帅师助之故为恶首齐与晋为仇若蒯聩入则卫从晋矣此齐所以助輙也襄陵许氏曰晋以君臣称兵而齐为臣伐君卫以父子争国而齐助子围父以是令于诸侯君子是以知齐之将乱也胡氏曰为輙者柰何宜辞于国曰若以父为有罪将从王父之命则有社稷之镇公子在我焉得为君以为无罪则国乃世子之所有也天下岂有无父之国哉】
　　夏
　　四月
　　甲午地震
　　五月
　　辛夘桓宫僖宫灾【左传曰司绎火火逾公宫桓僖灾孔子在陈闻火曰其桓僖乎杜氏曰桓僖亲尽而庙不毁宜为天所灾刘氏曰桓僖久矣其宫曷为不毁三家者出于桓立于僖以是为恱者也髙邮孙氏曰桓公者哀公之十世祖也僖公者哀公之七世祖也诸侯五庙而十世七世之庙存焉非礼矣髙氏曰诸侯五庙亲尽则毁桓僖不毁三家者存之僣天子也圣人因其灾而并录之君子于是乎知有天道也】
　　季孙斯叔孙州仇帅师城启阳【启公作开○杜氏曰鲁党范氏故惧晋比年四城启阳今琅琊开阳县襄陵许氏曰所城近敌故帅师焉地震庙灾变异弗图而取田城邑兵役相继可谓不畏天命矣中失而外键本亡而末务此鲁之季世也】
　　宋乐髠帅师伐曹【髙氏曰曹本属宋既而叛之襄陵许氏曰宋始窥曹曹不量力而奸彊国不修徳而图大功则适足以取亡而已】
　　秋
　　七月
　　丙子季孙斯卒【此意如之子季桓子也广子嗣是曰康子】
　　蔡人放其大夫公孙猎于吴【杜氏曰公子驷之党高氏曰放大夫者国也而称人众人逐之也其放之于吴召乱之道也厥后蔡乱以公孙氏岂猎之党欤】
　　冬
　　十月
　　癸夘秦伯卒【惠公也子悼公嗣】
　　叔孙州仇仲孙何忌帅师围邾【髙氏曰邾子已受盟于句绎今二卿逾年而围之是自败其也虽邾政不修有以致冦然鲁之弃信亦已甚矣自是不足恃春秋弗志也】
　　【经书月四书日四大衍厯正月丙寅小旦日冬至二月乙未大三月乙丑小四月甲午大甲午旦日五月甲子大辛夘二十八日六月甲午小七月癸亥大丙子十四日八月癸巳小九月壬戌大十月壬辰小癸夘十二日十一月辛酉大十二月辛夘小】
　　四年【庚戌敬王二十九年○晋覇定二十一○蔡昭二十八杀○曹阳十一○卫出二○郑声十○陈闵十一○僖十五○宋景二十六○齐景五十七○秦悼公元年○楚昭二十五○吴夫差五】
　　春
　　王二月
　　庚戌盗杀蔡侯申【左传曰蔡昭侯将如吴诸大夫恐其又迁也公孙翩逐而射之入于家人而卒杜氏曰贱者故称盗不言弑贱盗也孔氏曰公孙辰公孙姓公孙霍虽并是弑君之党而非弑君之首首是公孙翩翩贱故称盗盗贱不得有其君故不言弑其君宣十七年蔡侯申卒是文侯也世家文侯申生景侯固固生灵侯般般生隠太子今昭侯申隠太子之子是文侯孙与髙祖同名周人以讳事神二申未知孰误澄按昭公在位二十八年子朔嗣是为成公】蔡公孙辰出奔吴【左传曰公孙翩以两矢门之众莫敢进文之锴执弓而先翩射之中肘锴遂杀之故逐公孙辰而杀公孙姓公孙旴】
　　秦惠公
　　宋人执小邾子【襄陵许氏曰天下无覇故宋人得以执小邾子伐郑入曹而无所忌】
　　夏
　　蔡杀其大夫公孙姓公孙霍【胡氏曰姓与霍皆翩之党称国以杀者二公孙盖甞谋国不使其君至于是而弗见庸者也】
　　晋人执戎蛮子赤归于楚【左传曰楚人既克夷虎乃谋北方左司马贩申公夀余叶公诸梁致蔡于负函致方城之外于缯闗袭梁及霍单浮余围蛮氏蛮氏溃蛮子赤奔晋隂地司马起丰析与狄戎以临上雒左师军于莬和右师军于仓野使谓隂地之命大夫士蔑曰晋楚有好恶同之若将不废寡君之愿也不然将通于少习以听命士蔑请诸赵孟赵孟曰晋国未宁安能恶于楚必速与之士蔑乃致九州之戎将裂田以与蛮子而城之且将为之卜蛮子听卜遂执之与其五大夫以畀楚师于三户司马致邑立宗焉以诱其遗民而尽俘以归吕氏曰昭十六年楚子诱戎蛮子杀之戎蛮近楚之地故晋人执其君而归于楚畏楚之彊也髙氏曰诸侯有罪方伯请命于天子问罪然后执而归于京师正也不请王命而执之归于京师若晋人执卫侯归于京师罪尚可容若晋侯入曹执曹伯畀宋人执诸侯畀诸侯其罪尤重今晋为中国主而执戎蛮子归于楚以君臣言则楚为君矣以彊弱言则楚为覇矣胡氏曰云归于楚者犹曰京师楚也晋主夏盟为日久矣不竞至此春秋所恶】
　　城西郛【杜氏曰备晋也】
　　六月
　　辛丑亳社灾【亳公作蒲○孔氏曰殷有天下作都于亳亳社殷社也盖武王伐纣使诸侯各立其社以戒亡国其社有屋故火得焚之灾天火也】
　　秋
　　八月
　　甲寅滕子结卒【顷公也在位二十三年子虞母嗣是为隠公】
　　冬
　　十有二月
　　蔡昭公【髙氏曰国乱故缓春秋于定哀之际录昭公尤详者哀其不幸也当齐桓晋文之隆蔡犹不能自防于楚凌迟至于标季而昭公乃锐然合中国以兴召陵之防卒能以吴破楚入郢此其志力有过人者遭晋徳之不竞而不能逺抚使之卒防于吴楚之祸君子是以哀昭公之不幸而为之数见于经也使昭公出于晋悼之世其功烈当何如哉】
　　滕顷公
　　【经书月四书日三大衍厯正月庚申大壬申冬至二月庚寅小庚戌二十一日三月己未大四月己丑小五月戊午大六月戊子小辛丑十四日七月丁巳大八月丁亥小甲寅二十八日九月丙辰大十月丙戌大十一月丙辰小十二月乙酉大】
　　五年【辛亥敬王三十年○晋覇定二十二○蔡成侯朔元年○曹阳十二○卫出三○郑声十一○陈闵十二○杞僖十六○宋景二十七○齐景五十八卒○秦悼二○楚昭二十六○吴夫差六】
　　春
　　城毗【毗频夷切公作比○杜氏曰备晋也】
　　夏
　　齐侯伐宋【髙氏曰伐宋者以求宋也晋侯失覇宋人□之齐人争之是以伐而求之得宋则覇可图矣】
　　晋赵鞅帅师伐卫【髙氏曰卫不受蒯瞆且受范中行氏故也】
　　秋
　　九月
　　癸酉齐侯杵臼卒【杵公作处○左传曰齐燕姬生子不成而死诸子鬻姒之子荼嬖诸大夫恐其为太子也言于公曰君之齿长矣未有太子若之何公曰二三子间于忧虞则有疾疢亦姑谋乐何忧于无君公疾使国惠子髙昭子立荼寘羣公子于莱公子嘉公子驹公子黔奔卫公子鉏公子阳生来奔澄按景公在位五十八年】
　　冬
　　叔还如齐【髙氏曰使卿吊且防也】
　　闰月
　　齐景公【公羊传曰闰不书此何以书防以闰数也丧以闰数丧事畧也张氏曰景公五十八年前有晏婴后有孔子晏婴告之以陈氏将窃其国孔子告以君君臣臣父父子子公亦知说而从之矣而卒不能用及大臣以未有太子告之反使之姑谋乐而勿忧无君卒致身死肉未寒子死国乱曽未十年陈恒弑简公而移其社稷景公之卒书于春秋岂不为享国日久而曽无逺虑者之戒】
　　【经书月二书日一大衍厯正月乙夘小丁丑冬至二月甲申大三月甲寅小四月癸未大五月癸丑小六月壬午大七月壬子小八月辛巳大闰月辛亥小经九月癸酉今在闰月九月庚辰大十月庚戌小十一月己夘大十二月己酉大长厯是年闰十月癸酉九月二十一日】
　　六年【壬子敬王三十一年○晋覇定二十三○蔡成二○曹阳十三○卫出四○郑声十二○陈闵十三○杞僖十七○宋景二十八○齐安孺子荼元年○秦悼三○楚昭二十七卒○吴夫差七】
　　春
　　城邾瑕【瑕音遐公作葭○杜氏曰任城亢父县北有邾娄城髙氏曰瑕邾邑鲁未甞取于邾而遽城之见鲁之廹邾也是年冬伐邾明年遂入邾邾益微弱鲁以不义彊城之也圣人因其城而繋之邾者不与鲁之擅并人土地也】
　　晋赵鞅帅师伐鲜虞【左传曰治范氏之乱也杜氏曰四年鲜虞纳荀寅于柏人】吴伐陈【髙氏曰陈楚与也吴之入楚使召陈侯陈侯不来吴人怨之元年侵陈今复伐陈修怨也陈自是与吴成】
　　夏
　　齐国夏及髙张来奔【左传曰齐陈乞伪事髙国者又谓诸大夫曰二子恃得君而欲谋二三子盍及其未作也先诸大夫从之陈乞鲍牧及诸大夫以甲入于公宫昭子闻之与恵子乘如公战于庄败国人追之国夏奔莒遂及髙张晏圉施来奔苏氏曰陈乞将立阳生乃先逐国髙襄陵许氏曰髙国奔而后陈乞弑君之谋得肆】
　　叔还防吴于柤【柤庄加切○襄陵许氏曰叔还以吴在柤故往防之始结吴好也以鲁政之不修务与吴亲以资其力君子知鲁之将有吴患矣】
　　秋
　　七月
　　庚寅楚子轸卒【左传曰楚子在城父将救陈卜战不吉卜退不吉王曰然则死也再败楚师不如死弃逃讐亦不如死命公子申为王不可则命公子结亦不可则命公子启五辞而后许将战王有疾攻大冥卒于城父子闾退曰君王舎其子而让羣臣敢忘君乎从君之命顺也立君之子亦顺也与子西子期谋潜师闭涂逆越女之子章立之而后还髙氏曰昭王委政囊瓦宠费无极使贤人诛戮诸侯怨叛入郢之祸宫污冡发防不免其身迄得反国而卒于位者国有一申包胥也】
　　齐阳生入于齐【左传曰陈僖子使召公子阳生夜至于齐僖子使子士之母养之与馈者皆入立之使胡姬以安孺子如赖去鬻姒杀王甲拘江说囚王豹于句窦之丘髙氏曰系阳生于齐者与小白同义不书自鲁者鲁无助也】
　　齐陈乞弑其君荼【荼音舒公作舎○左传曰公使朱毛告于陈子曰微子则不及此然君异于器不可以二器二不匮君二多难敢布诸大夫僖子不对而泣曰君举不信羣臣乎以齐国之困困又有忧少君不可以访是以求长君庻亦能容羣臣乎不然夫孺子何罪毛复命公悔之毛曰君大访于陈子而图其小可也使毛迁孺子于骀不至杀诸野幕之下诸殳冒淳杜氏曰弑荼者朱毛阳生也而书陈乞以明乞立阳生而荼见弑则祸由乞始也髙氏曰春秋书弑君之贼虽其人不自为必以祸所从发为主所以诛其意也】
　　冬
　　仲孙何忌帅师伐邾【髙氏曰鲁人必欲灭邾而后已自公即位以来四书邾役积明年入邾之乱】
　　宋向巢帅师伐曹【髙氏曰乐髠伐之犹未服且为入曹起也】
　　【经书月一书日一大衍厯正月己夘小壬午冬至二月戊申大三月戊寅小四月丁未大五月丁丑小六月丙午大七月丙子小庚寅十五日八月乙巳大九月乙亥小十月甲辰大十一月甲戌小十二月癸夘大】
　　七年【癸丑敬王三十二年○晋覇定二十四○蔡成三○曹阳十四○卫出五○郑声十三○陈闵十四○杞僖十八○宋景二十九○齐悼公阳生元年○秦悼四○楚惠王章元年○吴夫差八】
　　春
　　宋皇瑗帅师侵郑【左传曰郑叛晋故也髙氏曰晋衰齐乱故宋公闚覇也不务徳而加兵于人非覇主之义故书侵张氏曰宋郑始因隙地以起兵争卒致各取其师以逞其杀人之志所以详其交争之实也襄陵许氏曰定十五年老丘之役郑宋始搆怨至是复侵九年取郑师于雍丘十三年取宋师于嵒】
　　晋魏曼多帅师侵卫【左传曰卫不服也杜氏曰五年晋伐卫至今未服髙氏曰卫侯弃其父至今六年矣犹未纳也晋不以此致讨而以范中行氏加兵于卫故书侵】
　　夏
　　公防吴于鄫【左传曰吴来征百牢子服景伯对曰先王未之有也吴人弗听乃与之反自鄫以吴为无能为也张氏曰比年书防吴所以着哀公之失谋于始而遗患于后日也髙氏曰吴欲覇诸侯故鲁先往防之杜氏曰鄫今琅琊鄫县】
　　秋
　　公伐邾
　　八月
　　己酉入邾以邾子益来【左传曰季康子欲伐邾乃飨大夫以谋之子服景伯曰小所以事大信也大所以保小仁也背大国不信伐小国不仁孟孙曰二三子以为何如对曰禹合诸侯于涂山执玉帛者万国今其存者无数十焉唯大不字小小不事大也伐邾及范门茅成子请告于吴不许曰鲁击柝闻于邾吴二千里不三月不至何及于我师遂入邾处其公宫众师尽掠邾众保于绎师宵掠以邾子益来献于亳社囚诸负瑕邾茅夷鸿以束帛乘韦自请救于吴曰鲁弱晋而逺吴以陵我小国若夏盟于鄫衍秋而背之四方诸侯其何以事君且鲁赋八百乘君之贰也邾赋六百乘君之私也以私奉贰唯君图之苏氏曰鲁入邾以邾子益来而不书灭何也邾大夫茅夷鸿保于茅请救于吴明年吴为之伐鲁鲁复邾子故不言灭也在外曰以归在内曰以来内外之别也】
　　宋人围曹【髙氏曰宋之伐曹数矣今又围之亦已甚矣】
　　冬
　　郑驷帅师救曹【左传曰郑桓子思曰宋人有曹郑之患也不可以不救髙氏曰郑与曹疎矣所以救曹者非志于义也欲报皇瑗之师也】
　　【经书月一书日一大衍厯正月癸酉小丁亥冬至二月壬寅大三月壬申小四月辛丑大五月辛未大六月辛丑小七月庚午大八月庚子小己酉十日九月己巳大十月己亥小十一月戊辰大十二月戊戌小长厯是年闰十二月】
　　八年【甲寅敬王三十三年○晋覇定二十五○蔡成四○曹阳十五国亡○卫出六○郑声十四○陈闵十五○僖十九卒○宋景三十○齐悼二○秦悼五○楚惠二○吴夫差九】
　　春
　　王正月
　　宋公入曹以曹伯阳归【左传曰曹伯阳即位好田弋曹鄙人公孙彊好弋获白鴈献之且言田弋之说说之因访政事有宠使为司城以听政彊言覇说于曹伯从之乃背晋而奸宋宋人伐之晋人不救筑五邑于其郊曰黍丘揖丘大城钟邘宋公伐曹将还褚师子肥殿曹人诟之不行师待之公闻之怒命反之遂灭曹执曹伯及司城彊以归杀之苏氏曰此灭曹也其不书灭言自灭也犹虞之灭言晋人执虞公而不言灭也】
　　吴伐我【左传曰吴为邾故伐我武城克之吴师克东阳而进舎于五梧明日舎于蚕室明日舎于庚宗遂次于泗上吴人行成而还苏氏曰不言四鄙而直言伐我兵加于国都也】
　　夏
　　齐人取讙及阐【阐公作僤○程子曰内失邑不书已与之彼以非义而受则书取此与济西田是也鲁入邾而以其君来致齐怒吴伐故赂齐以说之】
　　归邾子益于邾【左传曰齐侯使如吴请师将以伐我乃归邾子髙氏曰邾尝属齐而益又齐之甥也齐如吴请师吴亦受邾之愬公惧吴师复来乃归邾子以纾国难】
　　秋
　　七月
　　冬
　　十有二月
　　癸亥伯过卒【过古禾切○僖公也在位十九年其子维嗣是为湣公】齐人归讙及阐【孙氏曰公既归邾子益故齐人归讙及阐杜氏曰不言来命归之无官使也】
　　【经书月三书日一大衍厯正月丁夘大癸巳冬至二月丁酉小三月丙寅大四月丙申小五月乙丑大闰月乙未小六月甲子大七月甲午小八月癸亥大九月癸巳大十月癸亥小十一月壬辰大十二月壬戌小癸亥三日】
　　九年【乙夘敬王三十四年○晋覇定二十六○蔡成五○卫出七○郑声十五○陈闵十六○杞闵公维元年○宋景三十一○齐悼三○秦悼六○楚惠三○吴夫差十】
　　春
　　王二月
　　僖公【杜氏曰三月而速】
　　宋皇瑗帅师取郑师于雍丘【雍于勇切○左传曰郑围宋雍丘宋皇瑗围郑师每日迁舎垒合郑师哭子姚救之大败宋取郑师使有能者无死以郏张与郑罗归孔氏曰覆而败之曰取谓若罗网之所掩覆一军皆见禽也杜氏曰雍丘属陈留张氏曰今属开封襄陵许氏曰春秋之季日寻干戈郑以不义深入敌境而围其邑此固防师之道也】
　　夏
　　楚人伐陈【左传曰陈即吴故也】
　　秋
　　宋公伐郑【杜氏曰报雍丘】
　　冬
　　十月
　　【经书月二书日无大衍厯正月辛夘大戊戌冬至二月辛酉小三月庚寅大四月庚申小五月己丑大六月己未小七月戊子大八月戊午小九月丁亥大十月丁巳小十一月丙戌大十二月丙辰大】
　　十年【丙辰敬王三十五年○晋覇定二十七○蔡成六○卫出八○郑声十六○陈闵十七○闵二○宋景三十二○齐悼四卒○秦悼七○楚惠四○吴夫差十一】
　　春
　　王二月
　　邾子益来奔【左传曰邾子益无道吴子讨而囚之使邾大夫奉太子革以为政邾子来奔齐甥也故遂奔齐髙氏曰先为鲁所获而又来奔其不知耻甚矣】
　　公防吴伐齐【左传曰齐侯使辞师于吴吴人曰昔嵗寡人闻命今又革之不知所从将进受命于君吴子使来儆师伐齐公防吴子邾子郯子伐齐南鄙师于鄎】
　　三月
　　戊戌齐侯阳生卒【左传曰齐人弑悼公赴于师吴子三日哭于军门之外襄陵许氏曰人事之变有幸不幸而春秋之义裁成天地见正命焉澄曰当时以吴师在齐而公卒遂以为弑尔悼公在位四年子壬嗣是为简公】
　　夏
　　宋人伐郑【襄陵许氏曰春取其师秋又伐之明年夏又伐之恶其修怨不已也】晋赵鞅帅师侵齐【左传曰取犂及辕毁髙唐之郭侵及赖而还襄陵许氏曰助吴乱华伐齐之防具文以见其罪澄曰吴犹遭齐防而去之晋乃乘齐防而伐之曾吴之不若也髙氏曰齐率诸侯以贰晋可讨矣然赵鞅加兵于有防之国圣人弗与也故书侵异乎士匄矣】五月
　　公至自伐齐【师氏曰公防吴师以伐彊齐吴人之心不可信而彊齐之祸不可测其危可知矣髙氏曰齐鲁接境而公防吴师伐之既闻其防则遂班师可也所以久而不归者公之进退制在吴故也】
　　齐悼公【髙氏曰不及五月而简也】
　　卫公孟彄自齐归于卫【髙氏曰公孟彄以蒯瞆之党见逐晋纳蒯瞆齐助出公而反纳彄则知逐非其罪矣始彄奔郑自郑奔齐至是遂假齐之力以归焉】
　　薛伯夷卒【夷公作寅○薛惠公也在位十二年】
　　秋
　　薛惠公
　　冬
　　楚公子结帅师伐陈【陈即吴不服楚故再伐之】
　　吴救陈【左传曰吴延州来季子救陈谓子期曰二君不务徳而力争诸侯民何罪焉我请退以为子名务徳而安民乃还胡氏曰春秋恶首恶善觧纷自诛乱臣讨贼子之外凡书救者未有不善之也救在王室则罪诸侯子突救卫是也救在逺国则罪四邻晋阳处父救江是也救在荒裔则罪中国楚公子贞帅师救郑狄救齐吴救陈是也陈者有虞之后尝为楚灭而仅存尔今又无故兴师侵伐而列国诸侯纵其暴横不能修方伯连率之职而吴能救之深着楚罪而伤中国之衰也经书月三书日一大衍厯正月丙戌小癸夘冬至二月乙夘大三月乙酉小戊戌十四日四月甲寅大五月甲申小六月癸丑大七月癸未小八月壬子大九月壬午小十月辛亥大十一月辛巳小十二月庚戌大长厯是年闰五月】
　　十有一年【丁巳敬王三十六年○晋覇定二十八○蔡成七○卫出九○郑声十七○陈闵十八○闵三○宋景三十三○齐简公壬元年○秦悼八○楚惠五○吴夫差十二】
　　春
　　齐国书帅师伐我【左传曰齐为鄎故国书髙无防帅师伐我及清季孙谓其宰冉求曰齐师在清必鲁故也若之何求曰一子守二子从公御诸竟季孙曰不能求曰居封疆之间季孙告二子二子不可求曰若不可则君无出一子帅师背城而战季孙使从于朝俟于党氏之沟武叔呼而问战焉对曰君子有逺虑小人何知懿子彊问之对曰小人虑材而言量力而共者也武叔曰是谓我不成丈夫也退而搜乘孟孺子泄帅右师顔羽御邴泄为右冉求帅左师管周父御樊迟为右老幼守宫次于雩门之外五日右师从之师及齐师战于郊师入齐军右师奔齐人从之陈瓘陈庄渉泗孟之侧后入以为殿抽矢防其马曰马不进也林不狃徐步而死师获甲首八十齐人不能师宵谍曰齐人遁冉有请从之三季孙弗许公为与其嬖僮汪锜乘皆死冉有用矛于齐师故能入其军澄按郊之战孟孺子所帅之右师败幸而冉求所帅之左师不败尔故能用矛入齐军能获其甲首八十能使齐人不能师皆冉师之胜也传于冉求之师称师于孟孺子之师称右师使冉师亦如孟师鲁其殆哉】
　　夏
　　陈辕颇出奔郑【辕公作袁颇破可切又平声○左传曰初辕颇为司徒赋封田以嫁公女有余以为己大器国人逐之故出道渴其族辕咺进稻醴梁糗腵脯焉喜曰何其给也对曰器成而具曰何不吾谏对曰惧先行】
　　五月
　　公防吴伐齐【左传曰为郊战故防吴子伐齐克愽至于嬴澄曰因齐国之见伐乃再防吴伐齐欲以报也】
　　甲戌齐国书帅师及吴战于艾陵齐师败绩获齐国书【左传曰中军从王胥门巢将上军王子姑曹将下军展如将右军齐国书将中军髙无防将上军宗楼将下军桑掩胥御国子战于艾陵展如败髙子国子败胥门巢王卒助之大败齐师获国书公孙夏闾丘明陈书东郭书革车八百乘甲首三千以献于公公使太史固归国子之元髙氏曰书获国书与宋华元同然华元生获而国书死获刘氏曰吴之无道犯间上国渉数千里之地以伐人之邦国书用齐内不能安其君外不能交邻国而轻与之战其不爱百姓也不亦甚乎】
　　秋
　　七月
　　辛酉滕子虞母卒【隠公也在位六年】
　　冬
　　十有一月
　　滕隠公
　　卫世叔齐出奔宋【世谷作大○左传曰初疾娶于宋子朝其娣嬖子朝出孔文子使疾出其妻而妻之疾使侍人诱其初妻之娣寘于犂而为之一宫如二妻文子怒欲攻之仲尼止之遂夺其妻或滛于外州外州人夺之轩以献耻是二者故出髙氏曰春秋书内外大夫出奔者凡五十有八盖君之股肱故重而书之然春秋之末何其出奔之多也是时政在大夫各欲自专始则相猜相忌终乃相攻相逐也】
　　【经书月三书日二大衍厯正月庚辰小戊申冬至闰月己酉大二月己夘小三月戊申大四月戊寅大五月戊申小甲戌二十七日六月丁丑大七月丁未小辛酉十六日八月丙子大九月丙午小十月乙亥大十一月乙巳小十二月甲戌大】
　　十有二年【戊午敬王三十七年○晋覇定二十九○蔡成八○卫出十○郑声十八○陈闵十九○杞闵四○宋景三十四○齐简二○秦悼九○楚惠六○吴夫差十三】
　　春
　　用田赋【左传曰季孙欲以田赋使冉有访诸仲尼仲尼不对而私于冉有曰君子之行也度于礼施取其厚事举其中敛从其薄如是则以丘亦足矣若不度于礼而贪冒无厌则虽以田赋将又不足且子季孙若欲行而法则周公之典在若欲苟而行又何访焉何氏曰军赋十井不过一乘哀公外慕彊吴空尽国储故复用田赋田谓一井之田赋者敛取其财物也襄陵许氏曰以丘赋为不足于是更用田赋籍田而取之不待及丘也张氏曰田赋之实不书其详于传独孔子言以丘足矣可见加赋于古合何氏许氏之说观之可以得春秋之防澄曰按赋法偹于一成成方十里有田百井内六十四井为一甸计五百七十六夫为一旅之众当出兵车五乘歩卒三百六十人甲士十五人戎马二十四重车五乘将重车者百二十五人牛六十头外有三十六井为二丘四井无征作丘甲者一甸之外所余二丘亦计其夫数为二百八十八夫又出兵车二乘歩卒百四十四人甲士六人戎马八匹重车二乘将重车者五十人牛二十四头先王之法一成百井惟一甸出赋其二丘不成甸者无赋及作丘甲则丘不成甸者亦赋矣作丘甲之后一成惟余四井不成丘者无赋今用田赋则井不成丘者亦赋矣家语谓季康子欲以一井田出法赋焉何氏谓田者一井之田许氏谓籍井而取之不待及丘是也四井三十六夫虽不出车甲亦敛取其财物也】
　　夏
　　五月
　　甲辰孟子卒【左传曰昭夫人孟子卒昭公娶于吴故不书姓啖氏曰同姓不可书曰夫人姬氏薨而曰孟子卒刘氏曰孟子者昭公之夫人吴女也其称孟子讳娶同姓也髙氏曰始昭公欲结好彊吴以去三家因娶于吴以吴同姓而谓之吴孟子国人不以为非而昭公乃知避其名春秋亦因其实而书之曰孟子卒澄曰固是以同姓而不可书之亦以见鲁臣不以夫人之礼防之也昭公君也尚且逐出之而不得入薨于外而不偹礼况其夫人乎一书卒而二义具焉】公防吴于橐臯【槖章夜切又音橐○左传曰吴子使太宰嚭请寻公不欲使子贡对曰所以固信也故心以制之玉帛以奉之言以结之明神以要之寡君以为苟有焉弗可改也已若犹可改日何益今吾子曰必寻若可寻也亦可寒也乃不寻盟杜氏曰橐臯在淮南逡遒县东南张氏曰地谱云逡遒在今庐州慎县东南】
　　秋
　　公防卫侯宋皇瑗于郧【郧公作运○左传曰吴征防于卫卫侯防吴于郧公及卫侯宋皇瑗而卒辞吴吴人藩卫侯之舎子贡见太宰嚭语及卫故太宰嚭曰寡君愿事卫君卫君之来也缓寡君惧故将止之子贡曰卫君之来必谋于其众其众或欲或否是以缓来其欲来者子之党也其不欲来者子之讐也若执卫君是堕党而崇讐也夫堕子者得其志矣且合诸侯而执卫君谁敢不惧堕党崇讐而惧诸侯或者难以覇乎太宰嚭说乃舎卫侯杜氏曰郧发阳也广陵海陵县东南有发繇亭张氏曰地谱吴地海陵今泰州城下】
　　宋向巢帅师伐郑【左传曰宋郑之间有隙地焉曰弥作顷丘玉畅嵒戈锡子产与宋人为成曰勿有是及宋平元之族自萧奔郑郑人为之城嵒戈锡宋向巢伐郑取锡杀元公之孙遂围嵒郑罕逺救嵒围宋师】
　　冬
　　十有二月
　　螽【左传曰仲尼曰火伏而后蛰者毕今火犹西流司厯过也杜氏曰周十二月今十月是嵗应置闰而失不置虽书十二月实今之九月司歴误一月九月之初尚温故得有螽】
　　【经书月二书日一大衍厯正月甲辰小癸丑冬至二月癸酉大三月癸夘小四月壬申大五月壬寅小甲辰三日六月辛未大七月辛丑小八月庚午大九月庚子大十月庚午小十一月己亥大十二月己巳小】
　　十有三年【己未敬王三十八年○晋覇定三十○蔡成九○卫出十一○郑声十九○陈闵二十○杞闵五○宋景三十五○齐简三○秦悼十○楚惠七○吴夫差十四】
　　春
　　郑罕达帅师取宋师于嵒【左传曰宋向魋救其师郑子賸使狥曰得桓魋者有赏魋也逃归遂取宋师于嵒获成讙郜延以六邑为墟孙氏曰报雍丘之师也二国覆师以相偿报其恶如此】
　　夏
　　许男成卒【成公作成○元公也国灭后楚立之去此二十二年子嗣】
　　公防晋侯及吴子于黄池【公羊传曰吴称子吴主防也其言及吴子防两覇之辞也左传曰吴晋争先吴人曰于周室我为长晋人曰于姬姓我为伯司马寅曰夷徳轻不忍久请少待之乃先晋人外传吴语曰吴王昬秣马食士夜中命服兵擐甲陈士卒百人以为彻行万人以为方陈王中陈而立左右军亦如之为带甲三万以势攻昩明王乃秉桴亲鼔三军皆哗扣以振旅晋师大骇令董褐请事吴王曰天子有命周室卑约贡献莫入今非王室不平安是忧亿负晋众庶不式诸戎狄楚秦将不长弟以力征一二兄弟之国孤欲守先君之班爵进则不敢退则不可孤之事君不得事君在今日董褐还致命乃告赵鞅曰臣观吴王之色类有大忧将毒不可与战主其许之先然不可徒许也赵鞅许诺令复命曰君掩王东海以滛名闻于天子则何有于周室夫命圭有命固曰吴伯不曰吴王诸侯是以敢辞夫诸侯无二君周室无二王君若无卑天子以干其不祥而曰吴公孤敢不顺君命长弟许诺吴王乃退就幕而防吴公先歃晋侯亚之襄陵许氏曰左氏曰先晋国语曰先吴此二国史籍之异也顾自宋之晋已为楚所先陵迟至于黄池之时岂能复与吴争国语信也胡氏曰吴主防其先晋纪常也春秋四夷虽大皆曰子吴僣王矣其称子正名也先吴则拂经而失序列书则泯实而传疑以防两伯之辞而特书曰及顺天地之经着防之实也杜氏曰陈留封丘县南有黄亭近济水张氏曰地谱东京开封县有黄池】
　　楚公子申帅师伐陈【髙氏曰楚畏吴之彊无如之何故乘吴之出防而伐陈也】于越入吴【左传曰越子伐吴为二隧畴无余讴阳自南方先入郊其太子友王子地王孙弥庸夀于姚自上观之弥庸见姑蔑之旗曰吾父之旗也不可以见讐而弗杀也太子曰战而不克将亡国请待之弥庸不可属徒五千王子地助之战弥庸获畴无余地获讴阳越子至王子地守复战大败吴师获太子友王孙弥庸夀于姚入吴孙氏曰吴子方防乘其无偹也胡氏曰吴自柏举以来凭陵诸夏可谓彊矣春秋初书越入吴在柏举之后再书越入吴在黄池之后皆因事属辞垂戒后世也吴既胜齐复与晋人争长自谓莫之敌也而越已入其国都矣卲子曰夫以力胜人者人亦以力胜之吴尝破越遂有轻楚之心及其破楚又有骄齐之志贪婪攻取不顾徳义侵侮齐晋遂为越所灭越又不监之复为楚所灭楚又不监之复为秦所灭秦又不监之复为汉所灭】
　　秋
　　公至自防
　　晋魏曼多帅师侵卫【魏下公脱曼字○襄陵许氏曰晋以范中行之难伐卫伐鲜虞间齐之难而一侵之又再侵卫而诸侯卒莫之宗师虽数出能侵而已髙氏曰蒯瞆在戚十有二年矣晋人不能以此讨卫乃以范中行故而数兴师故书侵】
　　许元公
　　九月
　　螽【髙氏曰周之九月夏之七月也其为农灾又非冬十有二月之比也】
　　冬
　　十有一月
　　有星孛于东方【公羊传曰孛于东方见于旦也孙氏曰光芒四出曰孛按文十四年有星孛入于北斗襄十三年有星孛入于北斗昭十七年有星孛入于大辰此不言所在之处者见于旦可知也】
　　盗杀陈夏区夫【区乌侯切公作彄○髙氏曰夏区夫者徴舒之后也徴舒弑君楚子杀之而陈人犹使世执国政故春秋因其为盗所杀而书之与华孙同意凡书盗者以人皆可得而执之也盗杀蔡侯申盗杀陈夏区夫当春秋之季世变之甚至于盗兴而专杀国君卿大夫则乱已极矣】
　　十有二月
　　螽【吕氏曰今年九月螽十二月又螽又比年十二月螽隂阳错乱甚矣襄陵许氏曰春秋书鲁人事至用田赋书鲁天灾至于二年三螽见其民力已穷天命已去君子之心于鲁已矣经书月三书日无大衍歴正月戊戌大己未冬至二月戊辰小三月丁酉大四月丁夘小五月丙申大六月丙寅小七月乙未大八月乙丑小九月甲午大闰月甲子小十月癸巳大十一月癸亥大十二月癸巳小】
　　十有四年【庚申敬王三十九年○晋覇定三十一○蔡成十○卫出十二○郑声二十○陈闵二十一○杞闵六○宋景三十六○齐简四○秦悼十一○楚惠八○吴夫差十五】
　　春
　　西狩获麟【左传曰西狩于大野叔孙氏之车子鉏商获麟以为不祥以赐虞人仲尼观之曰麟也然后取之杜氏曰麟王者之嘉瑞也今出非其时而失其归此圣人所以为感也絶笔于获麟之一句者所感而作固所以为终也大野在鲁西故言西冬猎曰狩盖虞人修常职吕氏曰麟出非其时知圣人之卒不遇也麟不出春秋其不作乎圣人之一动一言未有无因而作者当其可也故河图出而画卦洛书出而叙畴获麟而作春秋其揆一也如是程子曰世衰道微圣人救正之意旧矣但因麟而絶笔耳麟不作亦必作也】
　　【大衍厯正月壬戌大甲子冬至二月壬辰小三月辛酉大四月辛夘小五月庚申大朔日食阙　四度六月庚寅小七月己未大八月己丑小九月戊午大十月戊子小十一月丁巳大十二月丁亥小长厯是年闰二月】















　　春秋纂言卷十二
