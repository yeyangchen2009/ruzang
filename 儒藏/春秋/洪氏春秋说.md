　　御制书洪咨防春秋说论隠公作伪事
　　春秋以三为近古后世注疏家愈逺愈竒而愈不得其正即如不书隠公即位左氏谓摄盖引而不发似矣公羊以为桓贵则已失之惟谷梁一则谓成公志再则谓成人美终则谓轻千乗之国蹈道则未持论平正而不苛然三即能得圣人笔削之精义耶吾不敢信而后世操同室之戈独出之见求胜人而反昧已比比是也如洪咨防春秋说之论隠公直以为作伪日拙吹求实已甚焉其言盖出于卢仝春秋摘微之绪论【卢仝摘微曰隠越次而立乆不归位外示摄而中实夺之故不书即位明春秋之所由作也是书乆佚惟宋杜谔春秋防义采其説今于永乐大典散篇内裒辑得之】夫仝去三防千百年而咨防又去仝防四百余年拾人唾余而以为自出已见此何能欺千载之公论乎谓之为责贤者备犹属左袒耳



　　钦定四库全书　　　　经部五
　　洪氏春秋説　　　　　春秋类
　　提要
　　【臣】等谨按洪氏春秋説三十卷宋洪咨防撰咨防字舜俞于潜人厯官端明殿学士事迹具宋史本传是书咨夔自序称自考功罢归杜门深省作春秋説按本传称理宗初咨防为考功员外郎以忤史弥逺又言李全必为国患为李知孝梁成大所劾镌秩家居者七年是书葢是时所作也又本传第称咨夔所着有两汉诏令擥抄春秋说诸书而皆不载其卷数朱彛尊经义考引吴任臣之言云止三卷而永乐大典吴潜所作咨防行状则谓春秋说实三十卷今考是书篇帙繁重断非三卷所能尽潜与咨防同官相契当亲见其手定之本任臣所言葢后来传闻之説耳其书明鬯而考据事势推勘情伪议论尤多前人所未如以书公子友如陈为着季氏専鲁之始以晋侯执曹伯负刍而不为曹立君正为异日归之之地以书大搜昌间为季氏示威于众以胁国人皆得笔削微意惟谓庆父出奔为季友故纵谓刘子单子以王猛入王城为不知有君颇有纰缪然弃短取长其卓然可传者不能没也今两汉诏令等书久已散佚此书亦无传本惟永乐大典尚多载其文谨裒辑编次厘正讹舛仍分为三十卷以还旧观至春秋经文三传各有异同今咨防原本经文已不可见就其所説推之知其大槩多从左氏而间亦参取于公谷今并加案语附识其下又自僖公十四年秋至三十三年襄公十六年夏至三十一年永乐大典原本已佚而他家经解又絶无徴引无从辑补今亦姑阙之焉乾隆四十六年九月恭校上
　　总纂官【臣】纪昀【臣】陆锡熊【臣】孙士毅
　　总　校　官【臣】陆　费　墀













　　自序
　　帝王诰命讫于平王国风变于黍离圣人伤王者之不作因鲁史修春秋以奉天命而立人极夫天命流行于人极之中无一息间断人惟不知吾心有天而外求天谓吉凶祸福天未尝定徃徃无天而动于恶然天虽有时而未定终必有时而定天者定则人者屈此人极之所由立也此春秋成乱臣贼子所以惧也彼乱臣贼子惟利是计岂惧夫空言之贬身后之辱哉惧夫天者定而人者屈失其所以为利也故凡犯天下之清议冒天下之大罪能逭诸一时不能逭诸异日能逭诸其身不能逭诸其子若孙人谁无爱身爱子孙之念知天命有不可逭则欲动于恶将有所惧而戢此拨乱反正之笔所以有功于人极也且易春秋在鲁皆所以司天人之契人欲穷而天理灭其卦为剥春秋二百四十二年纯乎剥者也以齐桓覇天下始末求之每四十年当一爻隂愈进则乱愈甚盟宋之后晋以天下之权授之楚而大夫専盟诸侯皆廪廪乎赘斿之危五阴之剥成矣其末又以天下之权授之吴吴楚与越参立而交横大夫各朶頥其国祸乱极矣而获麟于西狩乱极必治安知无王者作此硕果不食剥所以不终于剥也春秋以伤王者不作而始以幸王者复作而终以鲁圣贤之泽未泯一变可至道而托之以诏万世天道至教圣人至徳备见于行事断断乎循之则治违之则乱得之则生失之则死信人极非春秋不立也余自考功罢归杜门深省有感于圣人以天治人之意作春秋说天目洪咨防舜俞序






　　春秋説自序考证
　　第一页后三行　不能逭诸其子若孙句考平斋集本无若字今从永乐大典原文
　　第一页后三行　知天命不可逭句平斋集天命作天定今从原文
　　第一页后七行　以齐桓霸天下始末求之句平斋集避宋钦宗讳以齐桓作齐威今从永乐大典改正后仿此
　　第二页前七行　违之则乱三句平斋集违字作失字又无得之则生二句今从永乐大典原文増改






　　钦定四库全书
　　春秋说卷一　　　　　　宋　洪咨夔　撰隠公上
　　元年春王正月
　　元者干之元春者干之亨正者干之利贞皆天徳也王者有是徳而后可以王天下诸侯有是徳而后可以君一国而承事王者嗣立之始书之欲其自始至终与天同运也其以正月系之王王者三代之通称天王则独指周而言三代所尚虽不同时以作事商周未始不同于夏也苐自昔帝王继天出治莫重乎正朔正月上日受终于文祖正月朔旦受命于神宗有所授则有所受故正朔具而谨始之道备春秋五始有正而无朔圣人犹爱饩羊岂以为可畧哉鲁君纂服皆不告于天王其于禀承正朔初政已失之故不书朔以着其无所承而书正所以存王也即位或书或不书行即位之礼则书公之不书以摄自诡而礼不行焉自有天地以来君位无代匮者尧老舜摄实则相尧周公摄政成王已立皆非代君也以摄欺天下自公始世子必于王公非所国统必属于父公非所属【按谷梁传有先君既胜其邪心以与隠句则隠之立非无父命也】揆之于礼反之于心而不安于是谓桓防而摄需其长乃归之立十有一年而不归果摄也哉始求逊国之名终享擅国之利作伪日拙公之心迹败矣
　　三月公及邾仪父盟于蔑
　　记私盟之始也盟非治世所尚尔诈我虞而后有盟未有乆而可頼者鲁之于邾为近公据非其据中不自安故扳援以为宻谓摄位求好得其情矣附庸例书字如萧叔之类
　　夏五月郑伯克段于鄢
　　舜之于象纯乎天周公之于管蔡奉乎天郑伯之于段人胜而天灭矣诗曰兄及弟矣式相好矣无相犹矣段之不弟罪固不可揜庄公犹之又甚之宿怨以毙段迁怒以讐姜大恶其可悔乎夫克莫善于克己莫不善于克人庄不自克而以克其弟无人心矣圣人书克以着其心严矣哉
　　秋七月天王使宰咺来归惠公仲子之赗
　　公以庶长违父命而自立托之摄以欺国人王室所当问也周方衰防不能问而致君大义周礼未泯力虽不能问而不容不觉其欺公立数月天王首归桓母仲子之赗以示桓之当立且大其事使冢宰来失礼之中葢犹有防权在公卑王室偃然受其礼曾无惕惧之意王之防权亦不得行焉以矫枉过正之礼为啓宠纳侮之端坐而论道者不得不任其责故宰以名贬王系之天尊周也仲子系之惠公正桓也其不曰夫人赗非所当赗也一语而数义具
　　九月及宋人盟于宿
　　有歉于已而求于人虽屈已纳交不以为辱情之迫也公以千乗之重下与宋之防者盟葢居摄而中馁方求好于宋以植其党虽防者抗礼不敢较也圣人耻之故书及不书公【按此条经文三传皆以为鲁以微者与盟故不书其人惟赵匡以为公亲与盟讳而不书原文所云葢本赵氏之说】
　　冬十有二月祭伯来
　　天子之宰方以非礼辱于鲁祭伯又不命而出无名而来周之纪纲荡然矣凡书来皆莫名其所以来之意
　　公子益师卒
　　平王之丧公不唁惠公之公不临于所厚者薄无所不薄也先公之子益师何有哉故卒而不日
　　二年春
　　正以正天下之不正王之大柄也公不知有王立非其正逾年矣王不知所正焉故自此终公之身无王正
　　公防戎于潜
　　记私防之始也周礼蕃服世一见其朝也周公置之国门之外所以逺之也公方摄位戎窥其有慊然不自安之心敢牵帅为潜之防公亦幸戎之亲已会之如敌已不以为嫌焉春秋以戎敌公其讥明矣
　　夏五月莒人入向
　　春秋无义战强凌弱众暴寡自书莒人入向始上无明天子下无贤方伯故小国亦得以擅其兵也
　　无骇帅师入极
　　极如颛臾须句之类皆附庸也无骇以未赐族之大夫将尊师众以压之极不支矣在易之师刚中而应行险而顺以此毒天下而民从之贵乎以顺动也入者内不受之辞岂顺动乎
　　秋八月庚辰公及戎盟于唐
　　春防于潜戎请盟公辞焉亡几何遽为唐之盟盟之不足恃公固知之矣而顾汲汲盟之以修戎好内歉故也徐戎并兴而有费筑与征同日其严于御戎若此公顾援而进之既防而盟如待大国鲁自此卑矣时月日具圣人之虑葢深
　　九月纪裂繻来逆女冬十月伯姬归于纪
　　昬姻人道之始纪侯以未命之裂繻来逆女尠吾女矣归妹永终知敝女归之正不正以礼不以礼可以占终焉君子是以知伯姬之不能有纪也
　　纪子伯莒子盟于宻
　　子伯子帛其说不一大要纪莒自为盟非为鲁也以告鲁而书也
　　十有二月乙卯夫人子氏薨
　　春秋之始无以妾母为夫人者此夫人葢公之妻也公以摄欺世不以君礼自处妻则用夫人之礼以贵之小人揜其不善而着其善君子视之如见肺肝故子氏不书卒而书薨以成其为君夫人书薨而不书以见其不敢自正其为君夫人【按夫人先君薨者经文例不书非于义有所贬损也原文非是】
　　郑人伐卫
　　大司马九伐之法天子声罪而讨也列国燕伐燕耳郑以公孙滑奔卫卫人为之取廪延故执此辞擅兵以攻卫是何责人之周而罪已之畧也庄公志于杀弟大叔段奔共其子滑奔卫父子不相保公之怒可少霁矣又伐卫以讨其薮逋夫极之于其所徃施之诸臣犹不可况犹子乎伐国非将卑师少而人之罪郑深也
　　三年春王二月巳已日有食之
　　日为众阳之宗而阴犯之故食犹君徳本清明而有蛊之者其明伤矣歴家推剥蚀有定数然有道之世三光全而寒暑平今谪见于上人君能寅畏修省以还吾清明之天则咎征转为休徴矣伐鼓用币特其末
　　三月庚戌天王崩
　　舜五十陟方乃死而为法于天下可传于后世平王在位五十一年非不久也黍离之风竟不复振其崩至无以为悠悠嵗月志不自强故终于弱而已矣顾命一书志王崩之变礼为多而康王初立召毕二公率诸侯入应门左右则臣子奔丧之常百世不与易也天王之崩赴于鲁公不奔丧亦不遣使以吊蔑周甚矣夫君亲之尊一也公不知临亲之尚安知有王公不知有王则其臣安知有公非自隳其坊乎
　　夏四月辛卯尹氏卒
　　天子之大夫外交于鲁故尹氏之丧告书尹氏去其官谨世卿非人之戒也王者以徳诏爵其贤耶象贤而用之虽父子并为司徒不害缁衣之美其不贤耶一日不可尸厥官况可世官如尹氏乎故用人者当论贤不贤不当论世不世尹氏族强不顾礼法而外交越百九十余年竟成王子朝之祸
　　秋武氏子来求赙
　　武氏世官也子未成人者也桓王之立以未逾年改元未出命遣使故武氏子以自来书其使非所使求非所求则冢宰之责也鲁于天王之丧虽赴不吊王室不足于而求赙焉是媿鲁也夫犹有望于鲁也夫
　　八月庚辰宋公和卒
　　胡文定谓诸侯曰薨而书卒以不请命于王而自立不与其为诸侯也刘原父荅温公书谓薨者臣子之辞温公亦以为然合而观之可见薨鲁卒诸侯之意
　　冬十有二月齐侯郑伯盟于石门
　　郑去周为迩在周为宻故列国喜于交郑伯主重于得郑外冦急于搂郑春秋书郑之交于诸侯为多石门之盟其首也信不由中盟何足尚哉
　　癸未宋穆公
　　宋殷后其爵公王请諡于天诸侯请諡于王不请而諡非王制也死丧相恤邦交之常故鲁防其然天王之崩属迩不防周而防宋是不能三年之丧而缌小功之察也
　　四年春王二月莒人伐取牟娄
　　封建之法先王取地上有水自然之比而为之所以协比上下之情使之一徳以尊王室而安生民也故分疆画壤有其制车服旌旗有其等讲信修睦有其礼救灾防难有其义而连有帅卒有正州有牧小大相维内外相统赐弓矢然后得専征其所征惟不共王命是问非以从欲济忿而便其私也是以王室尊安民生寜一五等之爵各保其社稷以无坠厥祀及其衰也王者号令不行于诸侯大不字小彊不恤弱以势力相雄长以智谋相吞噬无日不惟干戈之寻周初千八百国至春秋存者无几而封建之法壊矣莒前年入向今年伐取非其有之邑区区蕞尔之国犹擅兵若是况大于莒者乎书取深疾之
　　戊申卫州吁弑其君完
　　春秋弑逆非一国卫其首也卫本纣畿内之地成王以封康叔其政化后革而先衰故夷王时变风诗作实居十三国之首庄姜庄公夫人以公子州吁之母上僭而失位故作緑衣戴妫生子完庄姜以为己子而州吁弑之姜送戴妫大归故作燕燕州吁弑嫡之后庄姜推原祸乱之本以为由已不见答于先君之所由致故作日月礼莫严于嫡庶之辨庄公以私嬖纳州吁于邪又属以兵是授之弑完之刃也夫爱始于袵席变形于闺门而祸流社稷一至于此州吁絶公子之属籍而庄公不父之罪隠然见于其中可为万世之戒
　　夏公及宋公遇于清
　　二君志于防而为草次不期之遇其心所存不欲国人窥之也葢公以摄居位不能不以桓为虑宋缪公致国于与夷而公子冯奔郑殇公亦不能不以冯为忧二君之隠于中者畧同故为此遇也
　　宋公陈侯蔡人卫人伐郑
　　执孤疑之心者来防贼之口人之得以间吾骨肉之好必中心隠然之间有以召之也宋殇公得国于缪公缪公之子冯奔郑郑人欲纳之未有迹也而殇公忌冯之心已潜动于中故州吁得以伐郑除害之语中之遂兴此师自此凡十一战至于身弑冯立然后已岂惟防言能祸人国哉忌冯一念之动天昭昭乎临之矣况党州吁弑君之贼春秋所必诛乎
　　秋翚帅师防宋公陈侯蔡人卫人伐郑
　　伐郑之役卫州吁使公孙文仲将而宋公身在兵间宋志明矣戎者国之大事师者君之大柄帅师直以翚书何哉语曰其身不正虽令不从宋伐郑以除公子冯之害与公之不诚于逊桓机心械事适相为符故翚逆探其心固请从宋以遂其専而公惟其言之聴也异日激成钟巫之变实兆于此
　　九月卫人杀州吁于濮冬十有二月卫人立晋
　　弑逆之贼夫人得而讨之无所逃于天地之间也州吁弑君自立其民不和而求宠于诸侯使诸侯少谁何之罪人之得易耳宋陈乃合力左右之党遂立矣然未得鲁不敢以为安使鲁能请于周声其罪以王命讨谁敢不从宋为卫请翚帅师以从伐郑则鲁亦与之党益盛矣而其民之未和犹如故也石碏以王觐为可则是当时诸侯之犯名义非王命不敢以自安使王室能以大义号召诸侯诛一不义纪纲振而风采变中兴不难惜其君臣之不自亢也卫人以讨贼望之诸侯诸侯不足望望之鲁鲁不足望望之周周又不足望其志良可悲矣碏之谋行杀州吁于陈之濮称人以杀国人杀之也天尊地卑而乾坤立名义之在人心未尝少蚀故可以义动而不可以威刼可以礼率而不可以力制茍失其心泰山累卵矣州吁材非不勇兵非不锐党非不盛而国人之心终不可强而和必讨贼而后已虽杀之于濮几于失贼而羣心之勃塞自是而始舒岂非康叔之化在人未泯乎公子晋称人以立国人立之也立无王命犹为不宜立然国人之心于是乎定矣故曰民为贵君为轻
　　五年春公观鱼于棠
　　戒惧之心易移耽乐之情难制公子翚飞之志勃勃乎不可遏公顾玩细娱忘大患而观鱼于逺地之棠孟子所谓不贤者虽有此不乐也非不乐也所乐非所乐也况一嵗之事在春田不之搜耕不之省而肆为逰观之举不知务甚矣诿曰春献王鲔将登寝庙独无人乎
　　夏四月卫桓公
　　按史记卫始伯也顷侯时夷王命卫为侯至平王命武公为公自是皆僣公也春秋书卫以侯卒而公之着国人之私也君弑贼不讨不书桓公之虽缓贼讨可无憾矣
　　秋卫师入郕
　　郕间卫乱而侵之卫甫定即入郕修怨何其亟也兵法出其所不意卫之逆贼阅八月而后讨桓公十有四月而后州吁用兵暴虐疮痍未瘳宣公自外初立上下之情未孚郕固不虞其遽及我也师一举入其国其得兵家之利乎春秋正谊不谋利书入甚之也
　　九月考仲子之宫初献六羽
　　仲子不得并配于惠公之庙故为之别筑宫以祭而因姓以名宫公以摄欺世今五年矣其欺久而不续则人将得而窥之故又为此示国人以将逊之意而申其欺夫不敬其亲而敬他人者谓之悖礼公于亲不屈半趾以临窆而以盛礼施之先君之妾其果出于是心之真乎成王赐周公以天子礼乐鲁自是僣用八佾而仲子之庙落成降杀用六妇人无武事故不言佾而言羽初献六羽以见前是之皆八也又以见他庙之八犹故而仲子则六也又以见宫非所当宫羽非所当羽特饰欺之具也
　　邾人郑人伐宋
　　宋再挟卫以伐郑又取邾田其不义可知邾郑所以合而伐之也是役邾倡而郑和故邾以附庸序于郑之上重主兵也春秋无义战而多忿兵使志足以御气礼足以制情方将自责自修之不暇何暇连兵以伐人而逞其报复之私哉此所以兵无税驾之期民无息肩之日
　　螟
　　大田之诗曰去其螟螣及其蝥贼毋害我田穉而螟居其首春秋不书螣及蝥贼之害而书螟与诗意合葢螟为食苖心之虫视食根节与叶为特重故谨天戒而书之夫人心受病则百骸不能以自立君心不正则万化不能以自美民心涣散则国脉不能以自长公观苖心之螟盍知所警乎
　　冬十有二月辛巳公子彄卒
　　彄卒书日恩礼厚也以臧僖伯之贤之加一等未为过然公之为人工于饰欺方諌如棠诡辞以拒之生无旌礼死则厚以葢其憾不情甚矣
　　宋人伐郑围长葛
　　天理人欲相为消长人欲日长则天理日消人欲穷则天理灭矣宋缪公舎其子冯而归国于与夷其志岂无望与夷之抚冯犹巳之抚与夷也而殇公抚存之不加忌克之是用冯遂出奔于郑又极之于其所徃必欲使无寄足之地再挟弑君之卫以伐郑亦足以快其私矣而冯不去害不除不能一日忘也长葛之围逾年不解必取而后已人知其为报郑吾知其欲急郑而蹙冯也甚矣灭天理而穷人欲也






　　钦定四库全书
　　春秋说卷二　　　　　　宋　洪咨夔　撰隠公下
　　六年春郑人来渝平
　　公糓曰输左氏曰渝诗载输尔载输堕也易复即命渝渝变也输平渝平辞虽不同同于败其成也鲁有狐壤之憾于郑顷尝从宋伐之其后郑入宋郛公托行人失辞而弗救盖与郑平矣庄公深狡其间鲁宋之好犹张仪所以间齐楚方鲁宋之好合则求与我平迨鲁宋之情亏则其平遂变玩鲁于股掌之上也弭怨圣人之所深喜起戎圣人之所深恶特书来渝平郑之机心呈露无余矣
　　夏五月辛酉公防齐侯盟于艾
　　公初有憾于齐郑而求好于宋郑平而宋遂睽宋睽而郑复离前失乎宋后失乎郑鲁之势孤矣于是与齐解仇为艾之盟既而防齐及郑参盟中丘为师期以伐宋公可谓巧于植党矣
　　秋七月
　　冬宋人取长葛
　　去年围今年取守者之力穷取者之力亦穷矣宜殇公有弗戢自焚之祸
　　七年春王三月叔姬归于纪
　　诸侯一娶九女诸娣从之祁祁如云一日俱从也伯姬归于纪已数年其娣叔姬始归之岂礼也哉二女同居其志不同行故刑于二女为难况其君之袂不如其娣之袂良尤易于上僣委小星之命安江沱之分惟情之止乎礼义者能之叔姬之贤必有见乎此
　　滕侯卒
　　诸侯薨赴以名滕失礼不以名赴故鲁史不得而记之春秋亦不得而书之亡日亦然
　　夏城中丘
　　用民力于夏非时也不务徳而益城非政也不城外邑而城内邑非地也【按杜预左传注中丘在琅琊临沂县东北则鲁之外邑也洪咨防以为内邑葢误读公羊传中丘者何内之邑也句而不知公羊传内字苐作鲁字解耳】而公汲汲乎修旧城岂非为内难之备乎吾能以徳为险以道为藩以人才为干城以民心为保障中丘虽不城人将畏服之不暇若犹未也舟中之人皆敌国石城汤池何益哉
　　齐侯使其弟年来聘
　　齐非无他卿大夫可使而使弟年来聘亲乎鲁也时郑伯有弟不能和恊糊其口于四方隠公以逊弟为名摄位七年未知致国之日齐僖乃能以玉帛之聘属之介弟友爱之情见矣然位不期骄禄不期侈以贵公子使之防列国交诸侯岂所以为爱乎异时其子无知秩服比于太子卒酿襄公之祸此实胚胎之
　　秋公伐邾
　　公初即位首求好于邾为蔑之盟曾防何时遽有是伐盖摄位之始他国未有我亲者故亲邾以为媒既而宋盟戎盟齐又盟蕞尔邾何足顾恤于是弃好启戎反为宋讨将恐将惧惟予与汝将安将乐女转弃予书伐邾以见公二三其徳
　　冬天王使凡伯来聘戎伐凡伯于楚丘以归
　　中外之防自有定制少有忌惮其敢凌天子乎公之初摄假戎为重既防于潜又盟于唐滋他族于其室而天王之使屡辱不报戎知鲁厚于戎薄于周有所侮而动间凡伯之来聘伐之于楚丘以归声揺气撼旁若无人职鲁之繇也故书伐以大天王之使重鲁之责书楚丘以罪卫之不救书以凡伯归以罪凡伯不能死
　　八年春宋公卫侯遇于垂
　　遇者不期而防期而防亦以遇名遇之诡者也殇公之不义宣公之无道味同气合以币交而为是遇其同人于宗吝者乎
　　三月郑伯使宛来归祊庚寅我入祊
　　郑玩鲁如婴儿操纵阖辟皆在其术中前年方来渝平今又使宛归祊其志在于得许田故先以祊餂我使动于利而惟已之从也郑以宣王母弟赐汤沐邑于泰山下而近于鲁鲁垂涎非一日特未有以其机郑庄交恶于周举以归我公不顾礼义之逆顺即入而有之岂惟势利之交骤睽而忽合为可羞予非所当予取非所当取逆计王之不复东巡而擅地以行其私无周之心着矣
　　夏六月已亥蔡侯考父卒辛亥宿男卒
　　诸侯不生名死以名赴故书蔡宣公葬宿男不葬防则书不防则不书
　　秋七月庚午宋公齐侯卫侯盟于瓦屋
　　周礼有司盟之官诸侯有盟王朝实司之成王赐周公太公之盟是也春秋则私盟不告于王忠信交丧盟诅滋彰于是乎又有参盟瓦屋参盟之始也是盟齐侯平宋卫宜主防而首宋盖殇公恃强蔑义锐然有雄长与国之意故相与阳尊而阴贰之未防齐合鲁郑致伐何盟之足恃哉
　　八月葬蔡宣公
　　九月辛卯公及莒人盟于浮来
　　道义明则君位尊纪纲修则国势重颙颙卬卬如圭如璋人将望而起敬何敢易而侮之公以周公之系千乘之国位势非不崇也而莒敢以防者敌我于浮来盖人求于我则我重我求于人则我轻公有求于宋而宋以卑者盟于宿有求于戎而戎以小国盟于唐今又汲汲于莒而莒得以人盟之重之为泰山轻之为鸿毛在我而已此君子所以戒自侮也
　　螟
　　冬十有二月无骇卒
　　公子益师公子彄者赐族之大夫无骇侠皆未赐族之大夫若曰无骇以灭国去族终其身是圣人絶人自新之涂也其可哉
　　九年春天王使南季来聘
　　明王奉若天道树后王君公承以大夫师长上之临下下之事上等级相承如堂有陛所以定民志而立人极也故诸侯知所以事天子则大夫知所以事诸侯大夫知所以事诸侯则陪臣知所以事大夫廉陛之分明侥觎之志絶天下国家可保也否则下陵上替无以事上其何以使下乎鲁周公之后四方于是乎观礼我知尊周列国谁敢不尊周周尊则鲁亦尊矣公即位九年未尝躬执玉帛以朝王灵轻辱间年再聘且侈然傲视莫之答撤藩夷级既无以示絜矩之道则公子翚无君之心其可遏乎书王以天天尊地卑截然之大分不以世道陵迟而遂隳也
　　三月癸酉大雨震电庚辰大雨雪
　　祸乱天所以开圣人灾异天所以爱人君钟巫之祸机已成八日之间变异沓至阳方淫泄而为震电隂复坚凝而为大雪天畏棐忱懵不知悟而危亡应之矣故尝谓春秋家以某变占后日某事之应不若以某变推前日某事之感
　　侠卒
　　夏城郎
　　按左氏元年夏四月费伯帅师城郎郎之有城旧矣城之未防而又城非有警遽何用民力之亟耶观其城皆以夏城中丘城祝丘亦以夏非惟农时有妨而前役之茍简灭裂可想已掌固掌城郭沟池之固图之坚也鲁人三郊三遂峙乃桢榦储之素也土功龙见而戒事火见而致用水昏正而栽日至而毕作之时也储峙于未役之先兴作于农功之暇而栽于盛隂用事之时霜潦敛缩土脉凝栗雷臿云杵易为坚宻用能一劳而永逸夏则阳气张而土脉奋凝者涣而栗者疏不可以为固宜其为异时屡战之地
　　秋七月
　　冬公会齐侯于防
　　宋致忿于郑屡矣至此郑挟王命告齐鲁而伐之以报长葛之役齐欲从郑而伐宋则瓦屋之盟背之为不义欲助宋而却郑则王命之临违之为不恭故与公防而谋之谋其私也谋定而后防郑于中丘为师期
　　十年春王二月公防齐侯郑伯于中丘夏翚帅师防齐人郑人伐宋
　　宋殇公愎郑庄公愎者恃强以逞者用深以济观克段于鄢郑伯于手足骨肉之间犹任智数以胜之况谋敌乎桓王即位周郑交恶王之待郑郑之事周可知矣而郑欲释憾于宋将合与国未必其我从于是假尊王之名以宋公不共王职矫王命而告伐其用心险为术深齐鲁皆在其牢笼鼓舞之中而不自知故中丘之防伐宋之役皆郑意也而主之以齐至得地则归之于鲁主之齐则尊王者郑之公归之鲁则取邑者鲁之私其智数何如哉翚再书帅师防伐之専无君之心不可复遏矣
　　六月壬戌公败宋师于菅辛未取郜辛巳取防
　　公初即位以宅非所据求好于宋宋乘其急使防者与为宿之盟公不暇与之较也而于心终不平故勉强从翚防伐郑之后郑入宋郛弗救至是挟齐郑合攻之势又亲败之于菅十日间连取两邑逞憾何其烈乎再书取甚之也
　　秋宋人卫人入郑宋人蔡人卫人伐戴郑伯伐取之郑师在郊而宋卫入郑用力为甚易捣其虚也宋蔡卫伐戴而郑还师伐取戴用力为尤易制其惫也葢郑伯巧于兵潜军败燕三覆衷戎皆出人之不意而此举为尤巧方宋人乘胜逐利移师以伐戴雄心益张骄气可掬视戴葢囊中物也而竭三国弩末之力不能取戴郑乘三国之惫且戴已揺于是谈笑收渔人之利而戴为郑有是宋猎而郑获也其曰并三师取之过矣
　　冬十月壬午齐人郑人入郕
　　郑以畿内伯为王卿士属近而势宻果能推诚尊周何谋之不济而义不胜利公不胜私取麦取禾归祊易许每有无周之心王亦心薄之然矫权窃命犹足以号召与国制胜敌邦故伐卫鄙以王师入宋郛以王师告齐鲁以王命郕人不防又讨其违王命郑师所至辄以胜告假王室之威也齐桓晋文之伯挟天子以令诸侯其实庄公开之
　　十有一年春滕侯薛侯来朝
　　歉者幸人之亲已盈者乐人之尊已公内歉外盈故偃然受非礼之朝也且宰咺武氏子及凡伯南季之来傲视王室曽不遣一介拜赐何望朝周鲁不知朝周滕薛乃旅朝于鲁受之安乎况小国之仰大国如百谷之仰膏雨故相与尽事大之恭而芘焉公不自芘能芘乎人哉
　　夏公防郑伯于时来秋七月壬午公及齐侯郑伯入许伐许之役谋之时来而后动合三国之兵以压蕞尔之邦志在于得也既入其国乃知非义齐以归之鲁而鲁不敢有归之郑而郑不敢居卒使许叔公孙获分东西偏处之以此见义理之在人心虽人欲横流中未始泯灭也
　　冬十有一月壬辰公薨
　　诚者物之终始不诚无物公与桓皆庶而公长嗣以长立国人未必有异议也公顾以摄自诡摄可暂不可乆乆摄而不归上帝临女讵可以智力欺哉公子翚窥见其不诚于逊桓于是进杀桓之谋方进是谋公声翚罪而诛之犹可遏防人交乱之萌而且听且却特以菟裘将老为迁延展转之计翚之反譛所以得行于桓也故贤公以逊爱之过也罪之以簒疾之过也善不至逊恶不至簒权其心而论之其惟慕逊国之美名贪有国之实利而为伪乎伪未有不败者也夫君臣之分犹乾坤之不可易公虽以作伪贾祸鲁为秉礼之国乱臣贼子宜即讨乱臣贼子之不讨通国之罪也与国之罪也方伯及天王之罪也薨公而不地不春秋所以存天地之大义明古今之大戒而立人极也欤












　　钦定四库全书
　　春秋説卷三　　　　　　宋　洪咨防　撰桓公上
　　元年春王正月公即位
　　位天位也有天徳者可以居之君初嗣位称子逾年改元行即位之礼而后称公重居正之始也鼎之象曰君子以正位凝命位得其正则行之于身布之于国无一不得其正而天命为可凝隠公以摄自诡非正也公以簒立不正抑甚焉方隠之摄公固望其践将逊之言日复一日嵗复一嵗久假之怨深矣羽父逆探其心反谮之遂成钟巫之变紾臂得食公之罪尚焉逃天王不讨与国不问嫁其罪于寪氏而行即位之礼如嗣立之常天理灭矣故春秋不没其实以着其无忌惮之心
　　三月公会郑伯于垂郑伯以璧假许田夏四月丁未公及郑伯盟于越
　　矙人之危而撼之所图无不济乗人之疑而刼之所请无不从盖人方处危疑之地其心虚其气歉声可以落雁鞭影可以行马狐鸣可以啸众鹤唳可以走敌中其机也郑伯前以祊归我志在许田而田未入者鲁如京师朝宿之所隠公难于轻与犹拟议而未决公犯天下之大恶人得而讨此心盖揺揺其危矣庄公坐窥其机谓许田可撼而刼于是要公为垂之防以璧而请之名假以饰其谦实刼以济其欲公亦幸于大僇之不问屏息退听以田归之隠公累年反覆踌躇而迟于与者一旦堕其掌握中矣凡弑立之君列于会盟则不复讨故公亦乗其获田之喜约为于越之盟两得所欲岂暇顾义理之安哉
　　秋大水
　　水生于天一成于地六浮天行地周流不息如人之气血运于一身之中不适其平则四肢百骸皆为受病之处此所以居五行之先也况天人精祲相为感通公之逆节悖理以阴干阳人饮其忿天泄其怒故水不润下之变于初年见之
　　冬十月
　　二年春王正月戊申宋督弑其君与夷及其大夫孔父孔父义形于色隠然有虎豹在山之势故华督必先翦孔父而后敢行无君之志贤者之系国安危系世有无若此可不重乎鲁大恶春秋每为之讳使大恶果可以讳而隠乱贼将肆行而莫之畏纲常不立矣故假他国以行王法而鲁之罪自着宋督之弑执简谨书昭然如日月公于此不待壊室潴宫而狱已蔽矣孔父书大夫以劝臣子之不失职
　　滕子来朝
　　隠末年滕偕薛来朝书侯公立来朝书子自此终春秋之世以子书时王所黜也或疑周之号令不行于诸侯久矣何能黜滕之爵然能锡命则能黜爵矣王政不纲能黜小国之爵不能黜大国之爵而赏行于其大罚行于其小尤见衰世之政若谓以朝簒君春秋降而为子则会盟之齐郑皆可降何独施于滕且恶恶及子孙乎若谓自贬以损贡如子产称郑伯男也之类则前年方以长薛为荣今遽自贬二等以辱其先非人情也谷梁注为长凡诸侯之朝于公直书来朝其贬自见
　　三月公会齐侯陈侯郑伯于稷以成宋乱
　　大宰督与司马孔父争柄于是外交公子冯以倾之既杀孔父遂弑殇公而立冯此宋乱之所由来也而宋乱犹未成者有能讨贼诛督乱根絶矣公以贼党贼合齐陈从郑为稷之会取赂而立华氏督既相庄公又相闵公厯二十九年宋万弑闵公然后杀之于东宫之西是一督之相宋为之不宁者累世非公与三国成之而谁耶春秋正党贼之诛曰成宋乱成宋累世之乱也宋乱既成而诸国多不讨之贼其乱皆以是而成矣【按杜预左传注训成为平今解为成就之成盖本何休公羊注】
　　夏四月取郜大鼎于宋戊申纳于大庙
　　明堂位崇鼎贯鼎皆天子之器周公之庙讵少一鼎哉宋有郜之大鼎公以簒主簒取而纳之大庙夸示得意于国人主藏之名赖奸之用为大凶徳有常无赦宗庙享之乎王道衰义利不明于人心是非臧否与贿转移簒逆大恶亦可赂免世之不相率为鸡鸣之跖者几何人
　　秋七月侯来朝
　　武王克殷求禹后得东楼公封之去鲁为近公初嗣立侯来朝不可谓不敬而兵随入其国如细民轧于无道之豪强委命事之犹不免良可哀也已
　　蔡侯郑伯会于邓
　　按史记楚世家熊通二十三年衞弑其君桓公二十九年鲁弑其君隠公三十一年宋华督弑其君殇公三十五年楚伐随使请于王室尊其号三十七年自立为武王楚以荜路蓝缕啓国于荆蛮之地虽桀不常而狐嗥鼠拱不出灌莽败垣间何敢自齿于衣冠玉帛之国至熊通始有所窥而动盖中国所以贵于天下者以三纲五常在焉耳而隠桓之世衞鲁宋并弑其君纲常沦斁王法不行楚于是乎僭王元气惫而客邪入理势然也蔡邓与郑邻于楚知其将有所窥而动惧而为此会谋所以待楚者楚之声采气焰已足铄之矣宜其终折而入楚也史迁记自王本末疑得诸经师之传
　　九月入
　　公及戎盟于唐冬公至自唐
　　此即隠公亲戎之故地也公自知大恶不容于天地戎人亦得而讨之故汲汲为唐之盟唐即隠公盟戎之故地使知我之亲戎犹隠之亲戎冀戎之亲我犹昔之亲隠折节下交而不以为辱也然戎情安可保哉故至公以危之
　　三年春正月
　　元年正月书王以王法正弑立之罪也二年犹望有以王法讨贼者亦书王三年隠丧且除王讨竟不加焉故不书而公之无王王之不王诸侯之不知辅王其罪具见
　　公会齐侯于嬴
　　公昏于齐不待媒介而为嬴之会以定其议得国非正中正歉然欲挟齐以为安也观郑忽以辞昏而失国则知公之急于求昏意有在矣
　　夏齐侯衞侯胥命于蒲
　　春官有九仪之命命出于天而王司之不可私也诸侯可自私乎是时王室虽微犹有锡命齐衞侈然自大不待王命而彼此私相推尊车旗器服超轶命数以夸国人天所以章有徳王所以懐万邦皆为济私之具矣刘氏谓私相伯即九命之伯也
　　六月公会侯于郕
　　秋七月壬辰朔日有食之既
　　日食朔而既阳微之极也夫君阳也臣阴也鲁宋比年弑其君阴之干阳若此咎征以类而应宜阳宗尽食以示谴也然阳无终剥之理而剥有复之机日无竟食之理而既有生之渐天道好还鲁宋讨贼之义安知不有时而伸乎
　　公子翚如齐逆女
　　亲迎之礼废久矣以大恶之君娶不可防闲之女而贼翚逆之何凶徳之防会也翚再帅师于隠之世未赐族故不称公子公使逆女始以公子称同恶相济而赐之族赐族则世为大夫矣此与宋立华氏之意同
　　九月齐侯送姜氏于讙公会齐侯于讙夫人姜氏至自齐冬齐侯使其弟年来聘
　　在齐称女自齐至鲁郊称姜氏入国称夫人公女归于天子诸卿皆行公犹不自送齐侯越境送女寻又使宠弟致之皆非礼也女在父母家女师教以妇徳妇言妇容妇功其教素行其徳素修也姜氏在齐师傅之教不严闺门之行不肃自齐适鲁道阻且长安保其无单伯子叔姬之辱故齐侯亲送于讙而授之公公会于讙而受之齐侯谨其防也以此为防曾不免鲁道有荡之刺故易之象曰勿用取女
　　有年
　　自古有年甫田思之以不得见帝王盛时美化洋溢和气薰蒸而后能格五谷皆熟之应也今何时而有年盖频嵗无年此独有年有年之寡所以形无年之多也夫秋方日有食之既而冬继之有年岂天或未定耶
　　四年春正月公狩于郎
　　郎非其地狩非其时公之始立犹虞宋衞齐郑之我讨迨今四年郑以璧田交我宋以郜鼎赂我齐以姜女妻我而衞则齐之所厚也上无明天子下无贤方伯尚谁我问于是合国人狩于逺郊之郎以示得意而镇胥动之心钳窃议之口何暇时与地之计哉
　　夏天王使宰渠伯纠来聘
　　宰官渠氏伯爵纠名公滔天之恶王讨不加聘又先至章章乎旌逆而劝恶宰通乎四海上穆天縡下维人极宜举八柄以诏诛废而愆不知绳缪不知纠躬为行人下聘不道折足覆餗不胜其任矣宰咺归赗失礼宰纠来聘失刑礼壊刑隳率天下而沦胥繄谁之咎书纠详于咺罪重于咺也呜呼公于是乎髙枕而卧矣是嵗不备秋冬二时以见天道之亏【按经无秋冬杜预以为史阙文何休则谓桓公无王天子不能诛而反下聘故去二时以为贬原文本何説】
　　五年春正月甲戌巳丑陈侯鲍卒
　　甲戌之下逸其事已丑陈侯鲍卒不必合二日而卒陈侯也
　　夏齐侯郑伯如纪
　　如纪之行非盟非会非遇非朝果为何事哉二君用心忮忍而狡险见便逢利则扼喉拊背而夺之何小之恤义之问是行纪在其目中矣纪不虞二君之涉吾地自是始恐
　　天王使仍叔之子来聘
　　阙党童子将命子曰非求益者也欲速成者也子路使子羔为费宰子曰贼夫人之子凡为人子者六年教之数与方名九年教之数日十年出就外傅十有三年学乐诵诗舞勺成童舞象学射御二十而冠始学礼是谓成人然亦未使从政也况聘于四方闗国体之轻重専对有辞賔谒有仪一不中度献笑取侮故虽弓冶之有亦必诗礼之素习讵容以乳臭子将事乎桓王之立武氏子来求赙今又使仍叔子来聘宠其父而荣其子不暇顾王命之辱也仍叔听其子之辱王命乌得无罪
　　陈桓公
　　城祝丘
　　秋蔡人衞人陈人从王伐郑
　　王室无伐久矣书伐大之也而闵周之意存焉大司马以九伐之法正邦国郑庄克段誓母入许入郕伐戴谋纪而成宋乱其丽于九伐非一而负固不服犯令陵政为特甚以畿内之诸侯为王朝之卿士阳为事周而中实无周交质方新而取麦取禾之师继至交恶已甚而归祊易许之谋随动父虽不慈子不可以不孝王固失郑郑可以无王哉王问不朝之罪于郑宜可以振纲纪伸威令而命将莫知所属至于亲屈万乘之尊得无防其威乎齐宋与鲁无从者而蔡衞陈从蔡衞陈之君不从而以微者从诸侯拱视繻葛之战如乡邻之鬭卒使郑人得以犯六龙之顔吁可胜罪耶观诸侯之意非不知周郑尊卑之分枉直之情而莫有从王者虑王室之张皆当次第致不朝之讨而鲁宋之讨又不止不朝而已此所以听周郑自为胜负也圣人甚欲扶王室以正诸侯而王不善用其伐故不书天
　　大雩螽
　　春官司巫大旱则帅巫而舞雩雩旱祷也又重之以螽螽蝗类挟旱气而张昔也有年今也雩螽天其定乎雩以大书僭天子之礼
　　冬州公如曹
　　自相如也告则书
　　六年春正月寔来
　　寔人名犹祭伯来之类
　　夏四月公会纪侯于成
　　伯姬叔姬皆归纪婚姻之宻宜在宇下隠公时未尝朝会至此齐郑垂涎于纪故即公谋之三时之内既会又朝以公交郑亲齐庶几帡幪之可借也公身犯大戮何能芘人所以为纪谋者独有归女于周恃王为安耳而王亦安足恃哉此屯之上六所以至于泣血涟如也然则为纪当奈何曰强为善而巳矣
　　秋八月壬午大阅
　　周礼中冬教大阅遂以狩田习战法而后从兽也前年狩而不阅今年阅而不狩其于僭礼之中不备礼可知夫天下之变常出于意料闗防之所不及豹毅养生是巳故为国者惟求诸道得道者必多助失道者必寡助公上无以得助于天下无以得助于人此心有负常虞见讨欲倚城池甲兵以镇浮弭变城池修矣甲兵练矣而非常之变乃在房闱袵席间岂意料闗防之所及乎论城必曰懐徳惟宁论兵必曰好仁无敌百世不与易也大阅于国故不地
　　蔡人杀陈佗
　　左氏文公子佗杀太子免而代之公谷佗淫于蔡而蔡杀之是蔡杀簒陈之贼也佗勇为不义志得意满翩然轻出宣淫于异境蔡人遂得而杀之簒弑之贼夫人可讨使非微行适蔡亦岂谈笑所能正其辜哉以此见天网之不漏
　　九月丁卯子同生
　　声子隠母仲子桓母叔姜闵母成风僖母敬嬴宣母齐归昭母两定姒襄哀母皆庶也定则昭公之弟成则母穆姜通于侨如文则母声姜无逆至之日惟文姜逆于公之三年同生于六年以太子之礼举之重嫡长也且人疑其为齐侯之子春秋谨书日月以别嫌明微
　　冬纪侯来朝
　　七年春二月己亥焚咸丘
　　益烈山泽而焚之与焚咸丘皆焚也彼以除民之害此以纵已之欲夫鸟兽昆虫与人同生天地间爱生恶死其情则均故君子亲亲而仁民仁民而爱物物之被其爱即吾亲亲仁民之推耳网四而去三豝五而壹岂不能合围掩羣快一时之欲不忍之心存焉公忍于同气若此尚何有于民物火燎于原飞走蠕动无一得免其憯为特甚而况春方生之时乎
　　夏谷伯绥来朝邓侯吾离来朝
　　公负天下之大恶而诸侯朝之朝非所当朝也春秋凡书来朝公皆贬而于特笔累书尤见深疾之意诸侯不生名失国则名谷邓同时逺修朝鲁之礼虽非旅见实相先后其降体折节与失国托人国者无异故因自贱而名之栽者培倾者覆造物何心哉四年无秋冬迨今三嵗天道又小变故复不备二时以见圣人感时凄怆之义
　　八年春正月己卯烝
　　天王使家父来聘
　　前书天王使宰渠伯纠来聘名宰以见聘所非宜聘后书王使荣叔来锡桓公命王不称天以见锡非所当锡今家父之来无贬者使鲁主纪婚而至非为公也凡王姬下嫁王后逆归皆主鲁其来非一日矣
　　夏五月丁丑烝
　　黩于祭祀时谓弗钦故髙宗肜日有典祀无丰于昵之戒以祭之明日又祭也鲁一嵗再举非时之烝身冒大恶而黩祭以徼福神岂歆之哉
　　秋伐邾
　　公即位以来滕子首朝侯继朝纪侯又朝谷伯邓侯又自逺而朝鲁邾错壤鸡犬相闻独不我朝可谓知逆顺之理矣已则有罪而问人之罪巳则无礼而责人之有礼是伐也惟可加藐乎之邾而已
　　冬十月雨雪
　　公政上干阴阳之和积年无雪而是冬雨雪故表而出之
　　祭公来遂逆王后于纪
　　天子命鲁主纪婚在家父来聘之时祭公之来或曰告逆期实非也其来犹祭伯来也祭外交于鲁非一世因逆后过鲁首行外交之私礼而后适纪慢王命而轻王后岂三公体国之义哉
　　九年春纪季姜归于京师
　　自周逆则称王后自纪归则称季姜随所系也王者之治天下必有内徳之助犹干之有坤日之有月阴阳配合之义莫重焉太姒兴周褒姒灭周正家而天下定不可不谨择也桓王以隠三年嗣位至此十有八年始逆后以归岂不轻其选迟之而又久乎
　　夏四月
　　秋七月
　　冬曹伯使其世子射姑来朝
　　诸侯相见曰朝命世子来朝曹伯之过摄君父来朝射姑之失然亦有故焉公之立非正天王再使下聘齐宋郑陈列在会盟滕谷邓躬执朝礼而曹与邾小国独不至邾既伐矣曹不能不为之动以为朝耶义有所不可不朝耶情有所不安于是身以病诿命世子摄而朝执徳不刚遂至两失为人父为人子之道孟子曰如知其非义斯速已矣

<经部,春秋类,洪氏春秋说>
　　钦定四库全书
　　春秋説卷四　　　　　　宋　洪咨防　撰桓公下
　　十年春王正月
　　自三年无王至十年复书王见公虽无王天王虽不王王法未尝不存也况四年不备秋冬七年复不备秋冬至此又三嵗矣故书王以正之圣人于十年之间未尝一日忘讨贼以鲁为天下之望鲁贼不讨世之乱臣贼子皆得借为口实惓惓于为鲁乃所以为天下也【按桓十年书王之义何休以为十年者数之终刘敞以为十年者三朝之节桓公至是三不朝矣故书王以存大法其説较原文为明确附识于此】
　　庚申曹伯终生卒夏五月葬曹桓公
　　秋公防卫侯于桃丘弗遇
　　有子曰信近于义言可复也孟子曰言不必信惟义所在信而裁之以义不至为硁硁小人之信矣公与卫先有防期及往防则我拒非卫为不信以见欺裁以义也公大恶未讨当时势均力齐之国皆与为盟防惟卫宣公未尝进之公故急于要卫桃丘之约卫黾勉诺之然退思吾国尝有州吁之难陈犹能为致讨鲁卫兄弟之国吾坐视其祸乱不之问也已得罪于黍苗之诗而又防之岂周公康叔之心乎寜违宿诺毋犯非义翻然悔悟力拒不来公踉蹡独往踌躇独返非所以令国人见也春秋以卫主防为辞以弗遇文之杀鲁耻而善卫之意在其中惜无沐浴请讨以卫之机者
　　冬十有二月丙午齐侯卫侯郑伯来战于郎
　　兵出无名事故不成名其为贼敌乃可服公大恶未讨是举宜有名矣然弑立之君一列于盟防则不复讨既已党之又复讨之则党为私好讨为私仇虽有名犹无名也公之初立郑首防垂盟越齐继防嬴防郕而又同成宋乱党恶昭昭矣然自致女易田之后不复聘防盖前是茍以利合其心终慊于义迨卫拒鲁于桃丘其义益着遂合兵为郎之战而盟防已定师不可名卫索于齐郑亦不能自名矣春秋无书来战者特于此异其辞罪三国不能名其师也
　　十有一年春正月齐人卫人郑人盟于恶曹
　　三国方来战于郎寻为恶曹之盟同疎鲁也卫宣公终身与公面目之不觌玉帛之不交齐僖郑庄则反覆无常利合势睽其知义与否判然矣然齐郑党贼之罪固不可悔卫亦未免于纵贼是盟虽同于疎鲁何能爲世道之有无故三国之君皆防而人之以示贬
　　夏五月癸未郑伯寤生卒秋七月葬郑庄公
　　九月宋人执郑祭仲突归于郑郑忽出奔卫
　　君子杀身以成仁祭仲为郑相见怵于宋而畏死求生故书执且人宋立嫡以长不以贤突为忽弟而以庶干嫡故书突不系之郑冢嫡君之贰国之本忽为嗣子而不能守宗庙社稷至于失国出奔故书郑忽不系世子三罪蔽矣其原则庄公之罪也诗曰刑于寡妻至于兄弟以御于家邦兄弟天伦之爱不以薄物细故而间和乐湛孺冲融翕合家人观而化之子孙则而象之孝友婣睦之风成乖争陵犯之意息而积善之家有余庆矣庄公以防墙之怨设心措虑必克而后已又极之犹子之所往推刃同气防莫甚焉其何以训厥后马鬛未燥鸰原已寒一入一出相劘相刃突竟以得宋而庶者立忽竟以失齐而嫡者亡子亹子仪皆不获其死积恶之家必有余殃天之报施不爽如是哉奕者举棋必定祭仲茍一旦之命废君立君而又求君稔郑无涯之祸孔子曰茍患失之无所不至矣仲之谓也公羊以为知权何耶
　　柔防宋公陈侯蔡叔盟于折
　　名柔着大夫盟诸侯之始也公将防宋公使柔先为折之盟以尝之两恶相值两心俱危故也
　　公防宋公于夫钟冬十有二月公防宋公于阚
　　十有二年春正月
　　夏六月壬寅公防杞侯莒子盟于曲池
　　秋七月丁亥公防宋公燕人盟于谷丘
　　八月壬辰陈侯跃卒
　　公防宋公于虚冬十有一月公防宋公于
　　丙戌公防郑伯盟于武父
　　丙戌卫侯晋卒
　　十有二月及郑师伐宋丁未战于宋
　　同声相应同气相求同恶亦相济然以势利而合亦必以势利而离小人常情也公之初立凛凛乎惧王室之诛列国之讨郑贪于易田首与防盟以植其党惧心杀矣继与齐陈郑同取成宋乱之赂而又昏于齐惧心平矣至天王遣冢宰下聘其罪一洗而空之惧心肆矣故虽卫不我与晏然无求于卫既而齐郑聘好皆絶而胆始寒始求与卫防卫拒弗防齐郑又与卫来战于郎而平日胶漆涣焉氷炭而胆愈寒遂求好于宋以弑立大恶相似其势易合既讲于折之盟即为夫钟之防而于阚于虚于继之其防愈宻其情愈亲谓必终二君之身无毫髪之隙而郑突以宋责赂无厌来与鲁为武父之盟而我有郑可挟于是约郑伐宋遂战于宋当采葑采菲之日自谓及尔同死至华落色衰惟恐弃背之不速在同舟遇风之时不翅左右手及反面若不相识落陷穽又下石焉立心勿恒凶公之心术可知矣宋鲁弑而郑簒以燕伐燕何足多较春秋所以悉书其防其伐不厌其详者着公用心之曲折也
　　十有三年春二月公防纪侯郑伯己巳及齐侯宋公卫侯燕人战齐师宋师卫师燕师败绩
　　三君之防七国之战非细故也而春秋不地耻迫鲁也纪齐之憾旧郑宋之憾新鲁于齐卫宋之憾重燕则从人者也十年来战于郎郎吾近邑其势已迫今龙门之战又迫于郎战而胜鲁犹可国不胜国其墟矣故公待纪郑之集而后战四国之师既败绩不言战可也言及战而后败绩殊死鏖敌而后能败之也始为鲁危终为鲁幸幸岂可恃哉是战及郎之战皆翁壻自为兵主家道穷必乖故受之以睽必至之理也
　　三月葬卫宣公
　　父死不葬爰及干戈武王急于为天下除残义士犹或非之宣公晋卒于去年之冬恵公朔战于今年之春委几筵而从戎丧师徒而归葬薄于亲而厚于人人子之心安乎卫侯战不称子无人子之心也鲁不以战废防葬之礼故録之
　　夏大水
　　元年秋大水今复夏大水阳防而隂盛夫岂一日之故哉
　　秋七月
　　冬十月
　　十有四年春正月公防郑伯于曹
　　公与突之得国其事同故其情亲方相与败四国之师又防于曹以修武父之好系应之私也
　　无冰
　　古者藏冰颁冰皆以时出内隂阳之气也七月之诗曰一之日觱二之日栗烈又曰二之日凿冰冲冲三之日纳于凌隂觱建子栗烈建丑凿冰于栗烈之月则凌隂之纳三之日建寅也冬燠至春终无可藏而后正月以无冰书【按原文谓经从夏正故有此説不知夏正之正月则东风解冻自应无冰且春秋所以垂尊王之大法岂纪周事而反从夏时哉洪説非是】
　　夏五
　　史阙文也以己亥为三豕而曲通之凿矣以华黍由庚为逸而补之赘矣
　　郑伯使其弟语来盟
　　凡使弟来固见相亲之情亦其心腹之谋有非他人可与闻者春秋以使非所使例讥之郑突与忽亹仪同气争国如猎狐兎而犹有宠爱之弟来修前好天理不以人欲横流而遂泯于此亦可见矣
　　秋八月壬申御廪灾乙亥尝
　　洁尔牛羊以往烝尝先祖是皇神保是享鬼神洋洋乎在其上心茍有媿格思难矣公立非其道无以见祖祢御廪藏粢盛之地而焚之安知非周公鲁公意乎公不知警惧偃然奉黍稷以告西成何受福之有哉
　　冬十有二月丁巳齐侯禄父卒
　　宋人以齐人蔡人卫人陈人伐郑
　　宋责郑赂无厌频年交兵四国防者将兵从宋伐郑进退作止一唯宋之听故以之夫国各其国人各其人兵戎大事而委民命于他人之手左之右之吾不复制无乃轻弃其民乎易曰长子帅师弟子舆尸凶用兵最忌节制之分号令之不一故诸侯能左右他国之师如鲁以楚伐齐蔡以呉伐楚宋以齐蔡卫陈伐郑无不取胜而还权之一也春秋正谊不谋利其书以皆贬
　　十有五年春二月天王使家父来求车
　　王者以万乗之尊备五路之等常旂麾赤异其制賔祀戎田殊其用轮人舆人辀人创之巾车典路车仆掌之其严如此至诸侯有功则庸之以车大路之命康叔路车之遣申伯皆异数也车之为用上可以锡下下不可以贡乎上而可求乎先王盛时九贡致邦国之用虽不贡车而造车百工之需无不贡故其用备今职贡不登王路有阙至于遣使下求求者固非先王之法而所以致上之求者罪有归矣毛伯求金武氏子求赙皆不书王求车书天王使家父无贬辞岂非车以阙礼而求出于不得已求财则可以得已也然书求已见上下之交讥
　　三月乙未天王崩
　　天子七月同轨毕至桓王崩周非有大故逺日宜卜而不卜必有不备于礼者观求车于未崩之前可见矣
　　夏四月已已葬齐僖公
　　五月郑伯突出奔蔡郑世子忽复归于郑
　　毅有守则可以托孤寄命顽顿无耻则必至欺君卖国祭仲士君子之节丧久矣方射王中肩之时仲为左拒莫之谏且为公娶邓曼以固私宠平时无挺直之风临难安得有坚正之节理所必至也郑忽以世子宜立宋庄公诱仲执之要以立突使能见危致命祸乱可弭而爱身忘国视君如弁髦出忽立突身遂相之既相之矣以雍纠之谋先制人于是又出突而入忽迨忽为髙渠弥所弑既不能效孔父仇牧之死而齐人杀子亹于首止又以知免求生切而名义之不顾患失重而权数之捷出上有败则因而搆之有便于已则欺卖而利之身谋善矣社稷何赖焉郑伯突出奔不正其君郑故生名忽复归于郑郑盖其有也而弱不能定位故止系之世子抑轻重意各有在
　　许叔入于许公防齐侯于艾
　　三国入许之后许叔居许东偏十有五年矣未能反其国也鲁齐郑皆易世叔遂乘郑方乱而入许太岳之祀以似以续春秋固幸之而入者难词非郑乱则许犹不得入也齐鲁防于艾以谋定许其难可知是防齐与鲁久睽而复合
　　邾人牟人葛人来朝
　　公何君也来朝者不絶书滕杞纪异岁而朝谷邓同时而朝邾牟葛旅至而朝书来朝皆贬而贬有轻重异嵗而朝者存其爵同时而朝者则着其名旅至而朝者则人以狄之贬其以事王室之礼事公也邾最近鲁不朝不防几年于此盖少知顺逆之理者今乃与牟葛偕来操执不固惩矫过深为义不终失礼逾甚故与牟葛同其贬
　　秋九月郑伯突入于栎
　　栎郑别都庄公城之过制遂为窟奸薮恶之地入者不正其入也按左氏突杀檀伯居栎子仪立十有四年突自栎侵郑获傅瑕与盟使纳已瑕遂杀子仪而纳之始以刼祭仲而立终以刼傅瑕而复险忮深狡可知矣突入栎之后忽之存亡不见于经而诗人反覆辗转不能自已既恨其失大国之助又痛其权臣擅命又闵其无忠臣良士国人之情眷眷若此岂为一无能为之忽哉先君之世子其立正也突据过制之都又挟诸侯之助一国大势尽趋之首尾凡几年不能遽复其国以非其正人心不与也世道之变故不一人心之义理常存以人心眷眷于先君世子若此忽能人百己千彊柔明愚亦何至毕命贼手泯然不闻于世哉洪范六极弱居末良有以夫
　　冬十有一月公防宋公卫侯陈侯于袲伐郑
　　防而后伐见趦趄犹豫之意郑庄深狡轻视列国鲁宋卫陈宿憾犹在是举非爱郑也抑忽扶突以甚郑之祸也人欲天理固不两立而是非邪正终有私欲不能尽蚀者方为是防孰非为突而来突之干嫡则人心所共疾也合无名之师右不正之孽彼此相视中何能安踌躇四顾念助忽则非其志右突则非其义于是黾勉而伐弗克遽还且徐议所以为后图也褰裳一诗思大国之正已当五国防袲之时决讨突定忽之计一举响振分义昭白岂不大慰涉溱渉洧之思乎
　　十有六年春正月公防宋公蔡侯卫侯于曹夏四月公防宋公卫侯陈侯蔡侯伐郑秋七月公至自伐郑天下之事所以使人乐于从而无依违之志勇于进而无反顾之心惟其义而已五国为突伐郑动非以义故或从或违纷纷乎其不齐去年冬防矣今年春防矣夏又防而后伐志茍坚一何以屡防为哉况防于曹而陈不来防伐郑而蔡后至依违反顾人人异意同人惟君子能通天下之志讵可非义而强同哉观人心不可强同于非义则公之不义其能逃列国之指目故至以危之
　　冬城向
　　凡城虽时以重民力必书
　　十有一月卫侯朔出奔齐
　　朔以防得国连杀二兄国人不与请于天子而立黔牟朔以是出奔时卫党方盛王室衰防彼纵有罪当讨何能遽逐之盖得人则得国失人则失国以国人之半加王室之半下怨上怒朔不容不出也州吁弑立不讨不已朔以防嗣亦迫之奔卫之人心知义若此鲁得无愧乎
　　十有七年春正月丙辰公防齐侯纪侯盟于黄
　　公非道得国始而惧未几安又未几肆终而骄在位既久齐宋卫郑陈蔡皆亲于我滕纪邾邓谷牟葛皆朝于我畴昔思芘其身犹惧不给今则侈然思所以芘人前年与齐侯防于艾以谋定许去年与诸侯防于曹以谋纳郑今年又与齐侯盟于黄以谋保纪字小扶危覆之宇下公为何人敢任斯事多见其不知量也况齐纪之旧憾新怨方积磨牙泽吻俟机而发而鲁亦凛凛寝蛟抱兕之是虞纪乃主之公与纪未几皆堕襄公之穽岂为不幸哉
　　二月丙午公防邾仪父盟于趡
　　公谷作及及者内志也隠公初摄欲扳邾以自亲故盟蔑书及公非有求于邾其防而盟欤
　　夏五月丙午及齐师战于奚
　　十二年及郑师伐宋十三年及齐宋卫燕战今及齐师战于奚又及宋卫伐邾及犹汲汲也公之大恶人不我讨已幸顾敢汲汲称兵以向人暴虎冯河死而无悔固恶人之常而弗戢自焚不义自毙亦天理之必然也况公春与齐盟夏与齐战对面而肝胆分反手而爪距露凶狡甚矣书及不书公无君道也耻之也
　　六月丁丑蔡侯封人卒秋八月蔡季自陈归于蔡癸巳葬蔡柦侯
　　左氏注献舞即季公羊注封人卒季立献舞是季未尝立也其归如季子之归鲁国人属之耳季贤内足以系国人之思外足以得陈人之助可以得国而无心于得子臧季札之流欤方是时兄弟争国如鲁之桓宋之庄陈之厉郑之突忽以及于齐何可胜数季独退然独立于风靡澜倒之表其出也既明且哲而无遯尾之厉其归也不忮不求而有劳谦之吉可不谓贤乎故春秋贵之啖助谓季爱君以礼请諡于王正私諡妄尊之非故书桓侯不书公胡氏从其説
　　及宋人卫人伐邾
　　公方盟齐而战方盟邾而伐弃盟不信不信不立其何以行之哉齐以疆之事犹有可诿邾前见伐不报且率牟葛来朝且盟趡以寻盟蔑之好何所得罪而媚彊陵弱为是无名之伐积恶灭身祸其至矣
　　冬十月朔日有食之
　　十有八年春王正月
　　桓无王此以王法正其终
　　公防齐侯于泺公与夫人姜氏遂如齐
　　艾之防甫数月而战奚之战复数月而防公玩齐耶齐玩公耶易曰困于石据于蒺蔾入于其宫不见其妻凶孟子曰身不行道不行于妻子公据非其位行非其道何以纳姜氏于轨物之中世之败国亡家大抵自妇人始妇人隂类隂柔易以入人朝薫夕染深锢肺肝前遮后绐宻涂耳目于是出入动息一惟妇言是听父子以是而间兄弟以是而隙家道日睽而豺虎起于衽席身且不保矣敝笱在梁其鱼鲂鳏敝败之笱何能制鲂鳏之巨鱼故欲齐其家者所以必先修其身
　　夏四月丙子公薨于齐丁酉公之丧至自齐
　　秋七月
　　冬十有二月己丑葬我君桓公
　　天下之理未有久屈不伸者久屈而伸有非人力所能及是之谓天天伦相戕之祸入春秋凡几屈伸本末皆可考不特州吁之讨而已也郑伯容心于克段死骨未寒而公子五争卫朔设谋于谗伋失国虽复而竟灭其后陈佗杀太子免而嗣立蔡人杀之若毙犬豕然宋冯倚贼督以得国其身仅免而子弑于万不寜者累世鲁秉周礼天下以为有道之国君臣未尝相弑而桓首犯大戒天王不正诸侯不伐国人不问几漏吞舟矣恢网未始漏也干戈之惨潜于嗜欲刀锯之毒萌于燕笑十八年不讨之贼卒假手于彭生而拉之非天欤天道报施不爽若影响契劵时有迟速终归于定使大恶而可逭天地且不立矣隠薨不地而此地隠不葬而此葬其贼在齐不在鲁也葬曰我君所以见臣子尊君亲上之至情
　　钦定四库全书
　　春秋説卷五　　　　　　宋　洪咨防　撰庄公一
　　元年春王正月
　　尧三年之丧毕月正元日舜格于文祖始用初政之礼汤三年之丧毕十有二月朔伊尹以冕服奉嗣王归于亳始从吉服之礼古之通丧皆然至康王受末命即尸天子以冕服见诸侯而礼始变鲁礼从周逾年改元即位谒宗庙临朝治国家用变礼也桓葬于去年之十二月逾年改元公当行即位之礼创钜痛深非他丧比而其礼不忍讲故不书然体元居正据旧鉴新以盖既往之愆刷无涯之耻公可不深念哉独孤臣孽子其操心也危其虑患也深故达操宜危而不危虑宜深而不深则否何能倾屯何能亨乎
　　三月夫人孙于齐
　　母子之际人有处其不幸者公是也父之雠不与共戴天而母子之爱无絶法徇义则妨恩徇恩则害义公盖难乎处矣痛割方深指目正沸夫人何能自宁势迫情窘退归于齐非公不愿其留也诗人刺公不能防闲其母防闲之道莫难乎其始方欲孙之时羞恶动于中此心天理岂能无一缕之明纳约自牖正在于是使能委曲譬晓谓在礼则归唁而不得在情则浮言之胥动惕然退处眷然哭泣之哀则嫌疑之谤自弭何以孙为三谏不从继之号泣积诚所感何能不动顾乃因其孙而听之至齐则雄狐犹前日之绥绥也始之羞恶依然晦蚀往来憧憧愈无忌惮春秋托辞书孙而不书姜氏微而显矣易之蛊曰干母之蛊不可贞盖有致曲之礼存焉惜无以是为公告者
　　夏单伯逆王姬秋筑王姬之馆于外
　　诸侯不敢敌天子王姬下嫁使鲁主之单伯命大夫所以逆于京师也不言公使者斩焉衰绖之中婚不当主也不言京师者桓王之丧未葬则服未除姬不当归也不言为齐逆王姬者不共戴天之雠礼不当接也周命鲁冒丧忘雠而主女义不可主则辞既不能辞乃权所处之宜筑馆于外齐可外王姬不可外也外王姬则外王室其失愈甚此春秋所以贵正不贵权欤
　　冬十月乙亥陈侯林卒
　　王使荣叔来锡桓公命
　　春官以九仪之命正邦国之位命为人君之大柄非一人所得专也天命有德五服五章哉命出于天君代天而行之加非其人则违乎天矣桓丽大恶王已失刑又以异数追锡于身后天命不僣而僣用之故王不书天以示贬是时王姬方下嫁于齐使鲁主之鲁重于违王命而仇雠之人非所以接婚姻于是筑馆于外王察人子之意有所不安故锡其父以安之使若死于正命然以弭其未报之怨是教天下以忘亲事仇非孝治之道也故书锡命介于逆姬归齐之间
　　王姬归于齐齐师迁纪郱鄑郚
　　平王之孙齐侯之子齐之尚王姬旧矣然爱女者不以与凡子襄公之无礼义国人昌言而咏歌之庄王独不闻乎纪女为桓王后庄王之母家也王姬朝适齐齐暮迁纪三邑投鼠忌器独不为王后地乎不显申伯王之元舅召伯旣定其宅又彻其田又俶其城营其寝庙尊王故也而齐首迫王舅之国使不得一日安其居无人心甚矣王之不谨于归女取辱至此尚谁咎
　　二年春王二月葬陈庄公
　　夏公子庆父帅师伐于余丘
　　公初即位未有一命施于国一惠及于民首动大众为无名之伐以迫邾【按于余丘公谷以为邾邑杜预以为国名考全经之例未有伐人之邑而不系其国者亦未有邑而书伐者知杜说于义为长原文本公谷立义似为失考】四矢返兮以御乱兮公习于技射未尝学问故庆父得以乗所好而动其兵
　　秋七月齐王姬卒
　　王姬无书卒者卒之悲之也以桃李之华配禽兽之行朝至齐都夕迁纪邑念伤桓王之心岂不惄焉如捣目击闺门之内皆非人道之常又岂不烈焉如焚心失和平气受沉郁未数月而卒可以知其贤矣悲夫
　　冬十有二月夫人姜氏会齐侯于禚
　　孙齐不书姜氏会齐侯书姜氏孙犹托辞以往会则直会矣会之不闲骎骎乎钟鼓琴瑟以飨矣南山载驰鲁道有荡安然行之无一毫愧耻之意自是会始
　　乙酉宋公冯卒
　　三年春王正月溺会齐师伐衞
　　溺未命之大夫也公父死于齐手而以兵从之天王置君于衞而我伐之无父无君也有天下国家者不可使好乐毫发见于外人臣逢君长君之恶者皆由是而入以济其固宠盗权之计公春秋鼎盛仪伟而技精气锐而志广好乐形矣故庆父以伐于余丘怂惥之于初溺以会齐伐衞鼓舞于其后此心荡摇不可复遏自是无岁不有佳兵之举春秋盖深忧之
　　夏四月葬宋庄公
　　五月葬桓王
　　崩七年而葬缓也王室匮于财而不可缺于礼故葬之缓匹夫丧不以时举犹为不孝万乘之贵葬亲不以时至于此极人子之心安乎前平王崩不书葬后庄王崩不书葬而桓王以葬书前后不会此会之也
　　秋纪季以酅入于齐
　　知其不可奈何而安之若命者纪是也齐欲吞纪非一日纪心知之而地褊力微势孤助寡其何能支久亲于鲁而鲁不足依主于王而王不能庇以微乎微之国一朝迁三邑其存余几灭可立待也于是兄弟相与熟计存亡之轻重与其并命以死社稷孰若用权以存宗庙弟推抱器归周之意兄为去邠逾梁之举国虽灭祀未遽絶也于是季以酅先入于齐齐受其来不夺之邑遂得以附庸自存可谓见几而作矣凡以邑而奔者皆盗也酅入于不得已春秋哀之
　　冬公次于滑
　　两传谓欲救纪而不能左氏谓会郑伯谋纪公方与齐结好亲纪则敌齐尚何谋救之有其诸即近邑为游观之乐而以救纪为辞欤
　　四年春王二月夫人姜氏享齐侯于祝丘
　　颐之初九观我朶颐心之动也六二顚颐征凶身之动也六三拂颐贞凶一于妄动而不知止也人惟无礼义以止其情渐而至于放肆不可复返岂心之本体然哉舎之则亡也文姜嫔鲁几年矣未尝归宁僖公卒而襄公立桓公始与偕如齐如之为言犹假礼而往也桓公薨而公立夫人遂孙于齐孙之为言犹托辞以行也会于禚则愧耻之心亡享于祝丘则无耻之恶积文姜与襄公犹冠履之不可双其理宁不晓然自如而孙自孙而会自会而享情以渐放恶以渐长岂一朝一夕之故哉
　　三月纪伯姬卒夏齐侯陈侯郑伯遇于垂纪侯大去其国六月乙丑齐侯葬纪伯姬
　　齐巧于灭国者也乔木之下无茂草纪迫于齐势何能久自僖公以来日谋兼并而未尝以兵压之耽耽虎视之意动而风声鹤唳自足以破其胆故齐郑无故如纪而纪始恐中间与为黄之盟若一置宿憾于度外一朝谈笑迁其三邑而纪季随以酅入取果于旣熟撼齿于已摇纪灭在漏刻矣而一兵不出惟与陈郑遇于垂纪侯即去其国恫疑虚喝坐収全功此即如纪之故智也纪与周鲁为姻好王不能庇母家鲁不能庇女家蕞尔之邦尚复何策故使季以酅入齐存其五庙而身去之如脱敝屣是之谓大去国受于王室传于先公宜效死以守而去之可乎上而宗庙不至于旷祀下而生民不至于糜烂于国灭之中抑其善者也伯姬之卒未葬而国灭襄公假义以欺世为之葬无归之骨比事观之情见罪着矣公羊谓许复九世之雠岂圣人意哉
　　秋七月
　　冬公及齐人狩于禚
　　公习于技射有驰骋武事之好襄公侈之田狩以中其欲而蛊其方寸使忘大雠安大辱而惟游乐之耽也禚即姜氏会齐侯之地今复挟其子以狩国人谓之何哉人齐以掩国人之耻地狩以着文姜之迹而书及以见公汲汲从齐之志此之谓尽而不污
　　五年春王正月
　　夏夫人姜氏如齐师
　　军中有妇人则气不扬禚之会祝丘之享疾驱通道大都已播其恶于万民今又宣淫于师以褫三军之气万目睽睽恬然不顾天夺其魄尚何能久乎
　　秋郳犂来来朝
　　郳即小邾娄始通于鲁朝而弃礼故郳以地书犂来以名书
　　冬公会齐人宋人陈人蔡人伐衞
　　夫人夏如师公冬会伐文姜与闻伐衞之事也以敝笱之子纳新台之子其何以逃国人之指目春秋人诸侯所以人公也
　　六年春王正月王人子突救衞夏六月衞侯朔入于衞伐者擅辞救者善辞子者贵辞朔者絶辞是非邪正判矣古者立国之制王畿千里公侯百里伯七十里子男五十里小大相维也天子六军大国三军次国二军小国一军强弱相制也王畿有强榦之势足以运列国于掌握之上诸侯有棊布之形足以敌王忾于号召之下制度严而纪纲定堂陛尊而藩维固孰有逆王命者王政不行国自为政陵弱暴寡吞卑并小大国至方数圻于是尾大不掉敢与王抗蔡衞陈三国从王伐郑犹取败而还齐合鲁宋陈蔡伐衞岂一王人之微所能胜哉然以一王人之微当五国连衡之众所恃者名尊而义正耳使五国有一少知名义必蹙然敛缩之不暇而懵于改过勇于犯分合力拒王师以纳推刃两兄之朔其罪可胜诛耶比之象曰先王以建万国亲诸侯是役非封建之过也封建之坏之过也
　　秋公至自伐衞
　　螟
　　冬齐人来归衞俘
　　是俘之归岂特盗跖以分均为仁哉文姜与闻伐衞故齐归其俘曰鲁侯之力以罔国人使知夫人所以往来无停辀者为谋衞耳且以鼓舞公使踊跃于齐之从也宋纳郑君而责赂鲁成宋乱而取赂齐帅四国入朔亦俘厥宝玉以为赂大恶以赂免大位以赂得乱臣贼子所以相寻无忌惮也欤
　　七年春夫人姜氏会齐侯于防
　　夏四月辛卯夜恒星不见夜中星陨如雨
　　二十八宿及五星日月皆阴阳之精其本在地上发于天而经星与纬星异经星不动随天左转有出没而无赢缩五星日月则动而不常以经星为次舎恒星即经星也今经星不见纬星则见矣王命不行于诸侯簒君参错于列国三纲五常之理皆失其经上感于天而经星为之不见至夜半星陨纷然如雨岂小变哉天秉阳垂日星星不见而复陨阳不足可知有国者毋以天道逺而自恕也
　　秋大水无麦苗
　　大水阴之盛无麦苗水为灾也他谷不书独书麦苗秋中农趣収敛谷班班已登塲惟宿麦方茁青青覆块耳麦性最畏水潦浸之余根苗俱腐时过不可复种其害尤甚故谨书之天变见于上地变见于下如此其亟而不知警无复警矣
　　冬夫人姜氏会齐侯于谷
　　襄公以衞宝餂公公深德之惟恐母党之不密故文姜得以济其一岁再会之志
　　八年春王正月师次于郎以俟陈人蔡人甲午治兵夏师及齐师围郕郕降于齐师秋师还
　　郎为鲁壮邑自城郎之后桓常狩于此公尝次于此后又筑台于此其地必有游观之胜公自将大众复次焉陨星谪见浲水挻灾天戒烱然曾不知惧方拥兵翺翔以待陈蔡之集是以天变为不足畏也陈蔡虽有师期岂不曰伐国大事聨兵大役童昏何得坐而令我旣爽来期无以谢愧于是非时举治兵之礼以自文已而独与齐师围郕郕至微之国两大邦合师围之宜其不能支而遂降不降鲁而降齐惟强是从也师于是徒手而还矣夫行拂乱其所为所以动心忍性增益其所不能公逾时俟陈蔡而陈蔡不至三时图郕而郕不我降频年从仇雠之齐得宝则归而得国不之归静念前非退求今是此正増益不能之时于此而不知悔无复悔矣
　　冬十有一月癸未齐无知弑其君诸儿
　　天道福善祸淫如影之随形响之应声不可诬也襄公灭天理穷人欲宜其有无知之祸桓公弑隐代立鲁不能讨而以妇人起衅拉胁车中襄公杀桓济淫鲁不敢仇而以公子失宠喋血户下是天道也无知不书公孙与衞州吁不称公子同







　　钦定四库全书
　　春秋説卷六　　　　　　宋　洪咨夔　撰庄公二
　　九年春齐人杀无知
　　君弑而贼讨也连称管至父弑襄公而书无知弑主弑谋者也无知以虐于雍廪见杀而书齐人杀夫人得而杀之也所以伸齐臣子之心也州吁无知弑立逾年不成乎为君而以贼讨乱臣贼子何所利而动于恶哉
　　公及齐大夫盟于蔇
　　以徳报徳以直报怨鲁有大怨于齐不知报管仲召忽所以奉公子纠来奔信其不吾仇也鲁果欲纳纠以定齐抚机即如矢注何容更有拟议而徐行救焚方且与齐诸大夫为蔇之盟诸大夫托盟以缓其师坐失机会于交臂之顷纠小白得失胜负之所由判也昔尚父东就国道宿行迟逆旅之人曰时难得而易失客寝甚安殆非就国者也夜衣而行黎明至国莱人已与争营丘矣公固无足责孰谓管仲为子纠谋而不及此
　　夏公伐齐纳纠齐小白入于齐
　　国人之心属小白不属纠故以小白繋之齐以纳纠繋之公纳者不受之词入者不顺之词以王法绳之阋墙争国其为不义均尔然叔牙奉小白奔于未乱之前夷吾奉子纠奔于已乱之后奔于未乱之前者其谋定奔于已乱之后者其虑扰故小白之入由巳子纠之纳由人纠与小白之傅皆天下士而一着轻重之间一枰之胜负以决其可忽乎
　　秋七月丁酉齐襄公
　　桓公方与衞战而防宣公之今齐鲁之兵未解严而会襄公之不以师废礼也然雠人之亦可以弗会矣
　　八月庚申及齐师战于干时我师败绩
　　机者时之会也见弹求鸮于时为早兎过矢于时为后襄公弑于冬公春盟而夏纳纠善乗机者如是乎以小白之器能辅以叔牙之智一号令间精采立变而人心定矣人心既定而后为是战不败何待书及书战书败不书公为公讳也无妄之徃何之矣天命不祐行矣哉
　　九月齐人取子纠杀之
　　周公之诛管蔡为其得罪于宗庙社稷故也纠与小白等公子耳譬之逐鹿谁无得心而必欲杀之以絶后虑周公以公桓公以私公则人道立私则天常灭王伯界限正在此况郑庄克段措心诚惨而糊其口于四方犹不置段于必死生窦之杀惨于郑庄矣宋殇忌冯之在郑前后凡几战郑终防冯而纳之国鲁始欲纳纠终不能防乃使齐人取诸吾懐而杀之庸弱一至此乎齐五公子之争鲁子般之祸皆一念兆之矣其曰齐人分其罪于国人也管仲召忽同傅子纠忽死正也仲生权也身抱伯王之畧不肯没没与自经沟渎者齿是以忍辱而相其雠使仲不能九合诸侯一匡天下以掩前耻则亦求生害仁者也观取子纠杀之之辞仲不得不任其责
　　冬浚洙
　　壮直之志难夺虚防之气易挫齐之伐干时之战公非不鋭一有折衂嗒然自丧如霜后菰蒲披靡萧飒无一防自振之意子纠我所主胁于请讨之语而杀之退而浚洙以限戎马之突若不能一朝安者何是气前之盈而今之索也人心国势茍无可恃之实金汤奚益哉
　　十年春王正月公败齐师于长勺
　　困于葛藟于臲卼曰动悔有悔终吉人能于颠顿摧拉之中知所戒惧则去危就安易败为胜特一转之机尔公父仇不报母非不闲骏弱便儇人不比数盟纳子纠而小白先入战于干时而我师败绩齐人声言讨纠不得而违也志夺气丧亟浚洙以自固公于是乎困矣困则戒惧之心生衣食必以分人牺牲玉帛必以信小大之狱必以情凡讨于国中者非复前日之狂剽也长勺之战遂收败齐之功且自是连败宋师设诈取胜虽非所尚而鲁抱大辱列国方蔑视如粪朽其所以能撑压拄颓者犹幸其有此也公能无忘前挫熟思后图国其庶几乎
　　二月公侵宋
　　三月宋人迁宿
　　宋闵不义迫宿而迁之宿自是不复见则国寻灭矣迁有灭之形而未遽灭无辞以灭之托迁以自文也
　　夏六月齐师宋师次于郎公败宋师于乘丘
　　忿兵未有不败者齐忿前败宋忿前侵合师为郎之次而不亟进其心非有所歉必有所疑疑者事之贼公于是乗宋不整而败之齐师乃还忿狠以逞威迟疑以丧功意是时夷吾虽相犹以未信尼之不力欤然齐自是不复仇鲁春秋于长勺乗丘及鄑之战皆书公败某师固讥其以诈取胜而鲁气少圣人抑张之也
　　秋九月荆败蔡师于莘以蔡侯献舞归
　　蜉蝣出阴训狐啸夜可以观阴阳消长之候昔熊绎僻在荆山盖乎其防也厥后寖雄长江汉敢仇大邦采芑南征虽尝来威而中国多故益得跳踉倔强于一隅侈然有坎蛙自尊之心蔡郑惧而会邓咄咄不可御至是遂败蔡师献舞不能死国俘虏而归狼贪虎暴目空诸夏而天眷中国已植小白于齐矣楚本祝融之后以僭王狄之故荆以州举
　　冬十月齐师灭谭谭子奔莒
　　是役假谭立威以撼列国齐有一狼将羣羊之志夫行一不义杀一不辜而得天下弗为者三王之举也伯者首以快恩仇为心规模狭矣谭公维私与齐有葛过谭不礼既立不贺罪设当问何至遽灭灭以释憾盖出于作恶之私私忿一动肝胆之间森然白刄于此能自惩以还其和非有克已之学不能也春秋灭国三十六此实开其端灭以着齐之不义子以着谭之无罪奔以着谭子之不死社稷
　　十有一年春王正月
　　夏五月戊寅公败宋师于鄑
　　凡书败某师以谲胜也齐三鼓而后进宋未陈而已薄公子偃蒙皋比窃出而先犯皆谲也春秋王者之事阴谋诡道而取胜岂所贵哉然两军相向呼吸胜败国之安危繋焉不鼓不成列卒以身辱而国危者又乌足以语权
　　秋宋大水
　　宋告鲁吊故书公连败来侵之师仇怨方棘不废吊灾恤怜之义与兵交而防同意茍能充之天下为公矣
　　冬王姬归于齐
　　王姬归于襄我忘雠而主之故书逆书筑馆其辞详今归于桓不主我而过我其辞畧桓公率诸侯以尊王室岂无内徳之助然肃雍之车过于我而齐之逆者不以名著观俟我堂着之刺亲迎礼废已久习俗移人贤者固不免也【按左传有齐侯来逆共姬之文杜预云不书齐侯逆不见公也原文以不书齐侯来逆遂谓亲迎礼废殊为失考】
　　十有二年春王三月纪叔姬归于酅
　　纪之五庙尚托酅以存纪侯去国而卒故叔姬归奉垂絶之祀泉水思归宁不得载驰欲归唁不可今不归鲁而归酅合于礼矣鲁为礼义之国耳目濡染志尚贞洁疾风劲草凛然烈丈夫之风疾驱于通道大都者能不愧死故春秋书此以励薄俗而劝节妇
　　夏四月
　　秋八月甲午宋万弑其君捷及其大夫仇牧
　　孔父义形于色仇牧不畏彊御凛然大节以死殉君虽死犹生也宋三十年间再罹非常之祸其端皆兆于怒骂戏笑之顷履霜坚氷积渐所致也督弑殇公诸国取赂而定华氏督既相庄又相闵身负大恶不失再世之富贵乱臣贼子安得不相视而动心蒙泽之变督罪方讨庄闵之保奸匿恶是自取祸也
　　冬十月宋万出奔陈
　　陈受弑君之贼故书出奔陈得赂而后万醢故不书讨贼
　　十有三年春齐侯宋人陈人蔡人邾人会于北杏三代有伯而无伯西伯戡黎征伐得而専召伯听讼政刑得而决皆奉天子之命行之用能统合诸侯一徳以尊天子周衰王室不命伯齐衞胥命于蒲以伯自相命而列国不与至桓遂私伯矣夫会不可废也而恶私会盟不可已也而恶私盟伯不可无也而恶私伯命伯者王私伯者伯伯主假王者之事以行其私盖王道之莠也北杏平宋之会列国骇其所未见皆以微者从桓方引而进之不暇校自是王者之迹絶望于天下后世矣是知伯者有功于一时得罪于万世
　　夏六月齐人灭遂
　　齐桓一出而灭两国非义也北杏之会诸侯以微者从未暇问而问遂人不至之罪所以胁诸侯惟我之听不我听则遂之视矣伯业之规模定于此夷吾伯齐始于作内政以寓军令出则为节制之师前灭谭犹用大众今灭遂将卑而师少自是凡伐国皆不称师最后伐厉称师者救徐故也而夷吾亦卒矣王以徳强伯以兵强竒正无穷以少敌众是之谓胜兵故技击不如节制
　　秋七月
　　冬公会齐侯盟于柯
　　曹沬之盟桓公管仲非诚于为信也信鲁以牢笼诸侯也北杏之会遂且不至何能保大国之必我从鲁敢于刼盟意犹轻齐盟而背之其势必称兵以相向齐幸而胜尚可以伯不幸如长勺之败则诸侯相视解体伯不可图矣屈于一国之下伸于列国之上图伯之术莫妙于此老子曰知其雄守其雌为天下谿
　　十有四年春齐人陈人曹人伐宋夏单伯会伐宋制事有义处事有权伐宋之役单伯后至鲁盖有权度矣北杏之会伯业造端人心骇所未见而宋背之谓宋为非则前是未闻有伯何得遽听命谓宋为是则齐欲招懐逺股肱王室何得不听命是非之间未容立判故会伐于既伐之后以待其定中乎权矣况宋鲁自是不交兵寡怨之道也故春秋不再举会伐之国
　　秋七月荆入蔡
　　十年荆以蔡侯献舞归十三年蔡人会北杏倚齐以自固也今荆复入其国都蔡之不惩不戒固冦之招而楚文敢为不道以陵蔑齐之与国其桓公之外忧欤未几会鄄者再宋衞陈郑莫不至同舟遇风之势成矣
　　冬单伯会齐侯宋公衞侯郑伯于鄄
　　十有五年春齐侯宋公陈侯衞侯郑伯会于鄄
　　鄄再会而不盟诸侯与伯之心翕翕有成矣前是盟会陈在衞下今进而班衞上夫予夺黜陟天子驭臣之柄人臣安得而専之自宋庄伐郑已尝升降蔡衞之班故伯者假此以行其权使陈诚有足进诏诸王而进之公其劝惩岂不足为伯业之助惜乎其效尤也
　　夏夫人姜氏如齐
　　襄桓易世夫人非归宁而如齐果为何事齐知惩往以礼为坊则弗之受矣
　　秋宋人齐人邾人伐郳郑人侵宋
　　宋有憾于附庸之郳齐为之伐小以快私忿序齐于宋之下非伯讨也宋方伐郳郑已侵宋举动一差随会随叛伯主其审处事机以深服列国之心哉
　　冬十月
　　十有六年春王正月
　　夏宋人齐人衞人伐郑秋荆伐郑
　　郑为畿内诸侯而与楚接伯主之所必争得郑则可以屏周而扞楚失郑则荆蛮迫而王室震矣蔡郑惧楚而会邓未几蔡为楚禽郑安得不恐今兹三国伐郑楚亦伐郑争郑实兆于此而郑以介居大国每首防两端视强而从之是役宋以报前侵主兵故序齐上郑突之反覆不常齐盖未有以大服其心也而荆之势且日强矣
　　冬十有二月会齐侯宋公陈侯衞侯郑伯许男滑伯滕子同盟于幽
　　北杏以来伯图方兴而人心未一故伐郳伐郑宋犹序齐上至此同盟为九合之始始无一不惟伯之从矣春秋王者之事伯非所乐也天下无伯则王室之权散在于诸侯而不能相一天无二日犹故也天下有伯则王室之权尽禅于伯主日月无光爝火擅明矣后世伯府之为天下祸职此之阶盟幽以同书见诸侯同心于从伯而会不书公公疑于从也夏商以来岂无衰世而未尝有伯有伯则无王矣鲁秉周礼其可轻从茍同哉此鲁所以为近道
　　邾子克卒










<经部,春秋类,洪氏春秋说>
　　钦定四库全书
　　春秋説卷七　　　　　　宋　洪咨夔　撰庄公三
　　十有七年春齐人执郑詹
　　不朝则黜爵削地天子所以待诸侯也伯主与列国比肩事主耳茍无以深服其心则无事相朝之礼岂得而强其或不朝亦惟布德义修辞令以来之岂冝遽讨哉况郑虽不朝执政大臣犹诣齐受约束执之非所以劝其来也齐不朝周而责郑之朝齐郑有辞矣故执称人
　　夏齐人殱于遂
　　贲育之不戒童子之不抗齐之于遂不啻泰山之压卵而遂敢于尽齐戍曽不反顾者雠之深奋之决虽寡犹众也义不足以激民志而恃力以相轧仁不足以维人心而挟智以相御力穷智竭卒不能成乆大之功伯所以止于假也防鄄而郑遂叛盟幽而鲁已疑灭遂而遂之余民犹得以郁郁不平之气逞桓公而知人不可以强服盍亦反其道而行之
　　秋郑詹自齐逃来
　　郑伯逃归郑詹逃来逃者匹夫之行也詹为郑大臣而见执有罪无罪当明白所以然之故而茍扵求生仓皇逃来逃者为逸囚受者为逋薮春秋疾之
　　冬多麋
　　鲁旧有麋而今多麋淫兽也时有淫行
　　十有八年春王三月日有食之
　　夏公追戎于济西
　　费誓征徐戎所作征筑同日何其严也而隐桓下与防盟甚至伐天王之使以归无敢问者陆梁非一日矣公因其来侵追之于济水之西凛然疆索之意知防戎之为可耻则知追戎之为可大矣
　　秋有
　　短狐以含沙射人为灾前所未有也贼臣之恶隐而未动而象已兆矣
　　冬十月
　　十有九年春王正月
　　夏四月
　　秋公子结媵陈人之妇于鄄遂及齐侯宋公
　　陈微者之妇非陈侯妇也而公子结媵之晋执井伯以媵秦穆姬媵卑辱之甚结之媵以媵为援也同于幽公疑于从伯且受郑詹之逃齐桓知公有异意期于宋鲁寻于鄄以坚其从公不欲往又重扵违齐故使大夫以媵便道而趋示非为而往轻伯甚矣疑于从伯鲁未为失而玩侮主外为虚文之交中实诡道之尚明白洞达者不为春秋所以探其用心而书之【按此条经文诸家皆以为公子结矫命专盟故书遂以贬之惟范甯谷梁注云鲁实使公子结要二国之盟欲自托扵大国未审得盟与否故以媵妇为名原文盖本此而以为齐要宋鲁为盟説复小异谨附识于此】
　　夫人姜氏如莒
　　父母国义有不得归况莒乎襄公弑桓公立文姜尝一如齐齐人以夕之迹未陈雅不欲其来故不复再往而如莒公之不能防闲至此益甚原公之意岂不知和气婉容奉令承志为孝而失为孝之道者不学故也凯风之美孝子其诗曰母氏圣善我无令人劝之不从谏之不从至于痛自刻责如此卒能感动不安其室之母以成其志至诚未有不动者也公不以纳母于善为孝而以从母于恶为孝有媿睍睆好音多矣未几再如莒可胜叹哉
　　冬齐人宋人陈人伐我西鄙
　　诚未有不动诈未有不穷齐师加我屡矣未尝书伐假媵而以为谖则齐执辞以伐矣
　　二十年春王二月夫人姜氏如莒
　　夏齐大灾
　　天火曰灾大水曰灾旱甚曰灾大疫疠亦曰灾此不必其为何灾其为非常之变明矣鲁往吊灾如宋故书伯图起而王迹熄设心举虑号施令之间动与天违故天出灾之大者以警戒之乌可不恐惧修省以答天谴而委之适然之数乎管氏茍有格心之学必有见乎此
　　秋七月
　　冬齐人伐戎
　　北戎伐齐尝乞师于郑齐有戎患旧矣桓公之伯正欲尊中国敌王忾楚有自王之罪未遽问而首伐戎治小以警大攻瑕以撼坚用兵先后之序也孔明用蜀所急者魏而五月渡泸深入不毛先致力于南夷葢得此意
　　二十有一年春王正月
　　夏五月辛酉郑伯突卒
　　秋七月戊戌夫人姜氏薨
　　冬十有二月葬郑厉公
　　郑庄公多内嬖适庶子十二人其争国者忽突亹仪也忽弑亹杀而仪立突竟以簒得国死諡以厉孝子慈孙不能改公议之在人如是哉
　　二十有二年春王正月肆大眚
　　过误丽扵刑者肆赦之宥过无大之意也孽自已作恶由身积出于礼则入于刑五刑之用无非天讨岂得而私宥之立人之道曰仁与义仁非义以裁之其弊必流于姑息过虽大亦宥故虽小必刑圣人仁之至义之尽也有罪不刑曰吾将以为仁适所以害吾仁此举岂特害仁而已哉公欲结婚于父仇之齐乃先肆大眚谓前是过恶之大者一置不复问惟一置不问则齐可婚矣此公自为谋也
　　癸丑葬我小君文姜
　　邦君之妻君称之曰夫人邦人称之曰君夫人称诸异邦曰寡小君薨以夫人书尊于邦人之辞也葬以小君书通于诸侯之辞也隐母声子桓母仲子皆媵妾不成礼故不书葬文姜适母赴告祔姑反哭皆成礼故书古者妇人无諡以姓配諡鲁之私也
　　陈人杀其公子御寇
　　左氏陈人杀其太子御寇史记宣公有嬖姬生子欵欲立之乃杀其太子御寇而春秋以公子书御寇盖尝为太子也【按刘敝云嫡子既誓称世子未誓称公子原文不知此义故立説未明】其书人杀之者非宣公也
　　夏五月
　　秋七月丙申及齐高傒于防
　　有求于人虽屈已不惮方齐急于搂鲁则公子结可参伯盟及鲁急于婚齐则大夫高傒可与公盟春秋书及不书公其志公失足于齐之自欤
　　冬公如齐纳币
　　公志在婚齐特以文姜意不在桓迟迟至今耳文姜薨公得以行其志纳币不使大夫躬奉纁于临淄之庭越嵗乃至无耻已甚尚何雠婚防婚之恤哉
　　二十有三年春公至自齐
　　祭叔来聘
　　王室无政天子之内臣多外交祭伯来不书朝祭叔来书聘岂其托王聘为辞欤抑自聘也
　　夏公如齐观社公至自齐
　　心之官寄于目制目所以养其心非礼勿视为克已第一事而无淫于观于逸于逰于田观尤无逸所重也鲁非无社乃越境观于齐有所慕而动托词以往耳此心一放如隄坏波决荡乎不可复返败礼逾义何所不至哉一嵗再至春秋深危之
　　荆人来聘
　　此春秋之所进正春秋之所忧也荆蛮僻陋兵革相寻乃气习之常而今以聘自通于鲁窥吾中国礼乐之盛意盖叵测圣人与造化同量归斯受之故进之以人进未已也忧未已也
　　公及齐侯遇于谷萧叔朝公
　　胜母之闾曽参不入以地嫌也先是夫人姜氏尝再防齐侯于防于谷今以纳婚之故方与高傒盟于防又与桓公遇于谷鲁道有荡履綦犹存讲两君之好独无他所乎虽然公急于亲齐不耻也萧叔宋附庸就朝公于所遇之地其以耻公乎
　　秋丹桓宫楹
　　礼者天下之防也血气未定之时无义理以维之此心一荡则纵欲坏防而不顾诸侯之楹宜黝垩而丹之桷宜砻斵而刻之夫人将庙谒藻饰之侈至此骄妻妾也雠不宜婚防不宜婚而吾侈大祢庙示急于奉祭祀欺国人也御孙以为大恶有以哉
　　冬十有一月曹伯射姑卒
　　十有二月甲寅公防齐侯盟于扈
　　婚礼人道之大上以承宗庙下以继后世故谨之重之媒妁通二姓之言不自为要约也公之婚齐乃自为要约既盟而纳币又盟而逆女相孚不在于言前相疑常在于事表故一再要诸鬼神以为信夫乱长于屡盟仇成于怨耦君子是以知哀姜之祸鲁也
　　二十有四年春王三月刻桓宫桷
　　葬曹庄公
　　夏公如齐逆女秋公至自齐八月丁丑夫人姜氏入戊寅大夫宗妇觌用币
　　韩侯迎止于蹶之里此礼之废乆矣公能修举已废之礼岂不谓贤而身逆雠女不可以事宗庙败礼之大者也齐女类无贤行僖公知文姜淫邪越境送于讙俾桓公防而受之身为之防也哀姜之行犹文姜其于桓公则姑姊妹之列鼓钟于宫声闻于外其谁不知之故难于寻于讙之送而公逆之于齐相为要约先至后入无非堕姜氏笼络之中前车既覆后车不戒庙祏有灵必深痛之矣况男正位乎外女正位乎内男女正天地之大义夫人始入受大夫及宗妇之觌皆用币女不安于榛栗枣脩之贽而用男子之礼隂阳颠错内外淆舛家道穷必睽尚何能保终吉乎
　　大水
　　衰末之世类多水灾
　　冬戎侵曹曹羁出奔陈赤归于曹
　　戎之侵曹为纳赤也齐方以攘夷尊夏为伯业虽尝伐戎未有以慑其心夺之气故敢于侵曹以专出羁入赤之权夫以振铎之国而废置予夺听命于戎得无病伯乎
　　郭公
　　二十有五年春陈侯使女叔来聘
　　讲信修睦亲仁善邻春秋所深喜陈从齐宋尝伐我非其本心鲁既昏齐陈首聘鲁以结邻国之好未几公子友如陈报聘忿以义消怨以礼释兵自此其弭矣故曰匪寇婚媾终无尤也宜女叔以字见
　　夏五月癸丑卫侯朔卒
　　六月辛未朔日有食之鼔用牲于社
　　伯姬归于杞
　　姬公庶女也聘逆送致之礼皆畧故独着其归
　　秋大水鼔用牲于社于门
　　前此非无日食大水而频年日以眚告水以洚告惟此时为然伐鼓用牲记礼之失也岂惟礼之失哉应天以实不以文日为阳精有物食之水为隂类高下皆被其灾阳微隂盛之徴明矣公方制于哀姜不思修身齐家之道以行御灾召和之实区区欲以伐鼓助阳而抑隂天可以文欺哉诗曰十月之交朔日辛卯日有食之亦孔之丑又曰煜煜震电不宁不令百川沸腾山冢崒崩日食水灾沓见于幽王之时褒姒灭周之兆也鲁祸兆于哀姜天变不虚如此
　　冬公子友如陈
　　友庄公之母弟宜如齐年郑语以弟书而书公子盖友已赐氏得政矣季氏专鲁权舆于此故因报聘谨其始而书之
　　钦定四库全书
　　春秋说卷八　　　　　　宋　洪咨夔　撰庄公四
　　二十有六年春公伐戎夏公至自伐戎
　　千钧之弩不轻于发机百金之子不轻于倚衡前是追戎于济西今又声其罪伐之堂堂之师有足大者而至公以危辞葢公精于四矢御乱之射每师出辄身履行阵以公敌戎孰若命将制胜之为得体乎至伐春秋爱君之辞
　　曹杀其大夫
　　大夫非诸侯所得而専杀也戎侵曹出羁归赤大夫岂无左右袒者至此尽取异已者杀之故不名其大夫独着専杀之罪
　　秋公防宋人齐人伐徐
　　北杏始伯之后伐郳伐郑伐徐皆宋主兵徐自偃王以来僣王乆矣伯主以尊周为功而不遽问葢以蛮夷待之倘未至于为中国扰不急于治也宋有憾于徐而齐从之其伐非桓公意故序宋下桓公之意谓中国势成则蛮夷自服伐楚必待江黄皆至之后详重可知矣
　　冬十有二月癸亥朔日有食之
　　二十有七年春公防杞伯姬于洮
　　春秋礼义之大宗人君动不以礼必谨书之以为世戒古之爱女者毋违有训送迎有节归宁有时以义裁恩以礼胜情而弗纳之于邪爱之至也伯姬公庻女人情爱女甚于男而爱庶女尤切其归再逾年公与防洮果为何事岂非习见齐侯越境送女防妹而不以为异乎
　　夏六月公防齐侯宋公陈侯郑伯同盟于幽
　　十六年同盟于幽者九国而防不书公郑亦随叛幽再同盟公防而郑服桓公得众矣共工氏伯九州出于汉儒之记荒忽难考王降而伯实自桓公始其创始为力艰为谋深为功亦大故于事之难济者不求速济而终于必济一畿内之郑十有二年而始服一蛮夷之楚二十有五年而始盟定计于坚忍不揺之地收功于雍容不迫之中是虽伯者规模犹有王者气象衣裳之防十一未尝有歃血之盟兵车之防四未尝有大战虽曰假之其用力亦非一日之积也商鞅说秦始以帝次以王又次以伯鞅何有帝王之学而君以为乆逺不能待及说以伯君意欲用又不若彊国之术可以速得志岂非以桓公之伯亦非急近功所能为欤
　　秋公子友如陈葬原仲
　　人臣外交有国之大患季友相鲁原仲相陈以有旧好二国修聘不可谓无功原仲之卒友越国防其葬外交之私也鲁自哀姜之入祸已有萌芽友逆知之不思弭乱于未萌而乃谋私于未乱既亲聘陈又葬外大夫于陈托身既固至庆父之变遂奔于陈以鲁君同气之爱而为异邦之托国有大难不早力图而为之尚得为贤乎
　　冬伯姬来莒庆来逆叔姬
　　莒小国庆大夫叔姬适之公室卑也伯姬主叔姬之嫁故归寜与来逆相先后庆身逆叔姬莒政在大夫越境逆妇而莫之尼也异时庆父负大恶出奔莒葢有主之者矣
　　杞伯来朝
　　男子刚不胜欲则制于妇杞伯踵伯姬归寜而来朝制于伯姬矣宻云不雨自我西郊隂倡而阳不和也杞隂倡而阳随之岂人道之正乎夏后本公爵先书侯今书伯后又书子犹滕侯书子皆时王所黜观杞伯惟妇言是听妇迹是践其黜固宜然王能黜滕杞小国大于滕杞者不能黜也
　　公防齐侯于城濮
　　二十有八年春王三月甲寅齐人伐卫卫人及齐人战卫人败绩
　　奉王命而讨有罪方伯连帅之职也桓公得众之后伐山戎伐楚伐郑皆伯讨惟伐卫为王讨卫朔倚五国之援逆王命而簒其后释憾于王室伐周而纳子頺罪不胜诛矣朔卒赤立同盟于幽傲然不防至是恵王使召伯廖赐齐侯命且请伐卫桓公于是奉辞声罪而讨之逆顺理明胜负势决故春秋书日以大其讨书及以着卫人敢于犯顺之罪而伯主尊周之功昭然不可掩矣齐将卑师少故称人【按左传称齐侯取赂而还则齐桓是举殊失敌忾之道原文所褒未合情事】
　　夏四月丁未邾子琐卒
　　秋荆伐郑公防齐人宋人救郑
　　荆前伐郑书州继来聘书人再伐郑复书州革靣未防复出为恶故不人其人赏以春夏刑以秋冬天何心哉同盟于幽之初郑有贰心再同幽盟而郑始服今荆伐郑县门不发示以闲暇知齐之必我救也伐兵方张救师已至不啻手足之相应列国孰不恃伯以为安乎此可见桓公有功于中国
　　冬筑郿大无麦禾
　　麦登于夏禾登于秋嵗事告终而并计之咸无焉故以大书凶年饥嵗老羸转于沟壑不知其防所宜急民之急日讲荒政乃于是时兴大役于不急之邑犹为有人心乎
　　臧孙辰告籴于齐
　　国无三年之蓄国非其国也鲁政失其平仍嵗大水又重之以大无麦禾民病极矣乞籴于齐勤恳迫切冀其恻然我怜以纾喁喁待哺之急先备何有哉葵丘五禁毋遏籴桓公深于救灾恤隣之义故鲁得以吐其虚实安危之情告之否则室如悬罄野无青草未必不我窥也虽然告于人者急施于已者缓何以起吾沟中之瘠臧文仲盍归诏公以罢不急之役乎
　　二十有九年春新延廐
　　挍人三乘为皁三皁为系六系为廐六廐成挍天子十有二闲邦国六闲圉人春除蓐衅廐马政国之重务也延廐新于除蓐之时常事宜不书然嵗凶年谷不登君膳不祭肺驰道不除祭事不县马亦不食谷自贬损以忧民如此大无麦禾之后廐虽仍旧未害也必修旧而新之志不在民矣廐焚曰伤人乎不问马重人命也民有饥色野有饿莩而廐有肥马岂非率兽食人乎
　　夏郑人侵许
　　秋有蜚
　　庄公时记异尤异麋虽有之而今多本无之而今有蜚南方臭恶之虫今亦始有之地气自南而北也文姜之淫行未磨哀姜之淫行又着起秽贻臭充塞表里公懵然莫闻乖气致异随事有征祸至不悟天其若之何哉
　　冬十有二月纪叔姬卒
　　城诸及防
　　水昏正而栽城其时矣非其嵗也或谓饥嵗兴大役使民得食其力亦救荒之一术而荒政十二聚万民未尝有是者民勤于食则百事废也鲁当荐饥之余老弱惟借丁壮以养吾取丁壮趋城筑之役一家俯仰事育孰任其责是以政而纳之沟壑也况古者力役皆良农岂可与后世防手食力者比哉
　　三十年春王正月
　　夏次于成秋七月齐人降鄣
　　师次于郎师及齐师围郕郕降于齐师我志于得郕郕不我降也次于成齐人降鄣我志不在鄣特次成以张齐之声势而鄣即降于齐矣鄣纪之遗邑霜风摇落之余木杪一叶其何能乆桓公方伯宜思一改前辙以大义服诸侯而复遂昔非恃强轧弱使纪无遗迹所得毫芒所丧丘山矣公党强以灭无罪故不书公
　　八月癸亥葬纪叔姬
　　痛哉纪之亡也伯姬方卒而纪侯大去其国葬之者齐也叔姬方卒而齐人降其遗邑之鄣葬之者鲁也伯姬未卒则纪侯未去叔姬未卒则鄣邑未降齐心知其无罪犹以二姬之故得保余喘身死而国随之且无与葬矣叔姬之贤以身为残纪一线之脉竟与国为存亡故春秋详録之为仗节守义之劝
　　九月庚午朔日有食之鼓用牲于社
　　日食修徳月食修刑公不知恐惧修省以答天变而循用非礼不鼓于朝而于社且用不宜用之牲故春秋谨书之以见鲁舍礼而用例
　　冬公及齐侯遇于鲁济齐人伐山戎
　　伐山戎以通燕之职贡问楚包茅不贡之张本也周官以九贡致邦国之用用不可阙则贡不可废燕贡道里之所从入而山戎梗之是伐盖伯讨也公与桓公遇而谋之齐自伐之桓公治戎狄名正势顺恢乎有余地岂待内有因国外有从诸侯而后动于义哉
　　三十有一年春筑台于郎
　　夏四月薛伯卒
　　筑台于薛
　　六月齐侯来献戎捷
　　诸侯有四夷之功则献于王齐侯伐山戎不献捷于周而献于鲁献非所献也盖公尝与闻伐戎之谋故齐以捷献然仗王灵敌王忾以行伯讨非为齐鲁之私乃袭卫俘之迹故春秋病之使齐移所献鲁者躬擐甲冑献之天子之庭天子大合乐而受之功与方叔召虎相颉颃矣惜乎夷吾智不及此
　　秋筑台于秦
　　夏启有钧台之享文王有灵台之乐居髙明逺眺望以纾烦宣欝固不可无其地而于郎于薛于秦防观于逺非其地矣况兴筑之烦耶夺农时以趣土功穷民力以纵已欲公之心其荡乎
　　冬不雨
　　三十有二年春城小谷
　　按左氏城小谷为管仲也夷吾拙于未相齐之前智于已相齐之后初傅子纠不能入又不能存又不能死使当杀纠之日鲁并杀而归之则亦已矣鲁不杀而归之齐遂得以脱堂阜之囚辅成伯业是鲁有大造于已也而夷吾亦念所以报鲁者山戎之伐桓公躬献捷于鲁以宠光显荣之庄公懐夷吾之徳城其食邑以报诚相与为厚矣然君子爱人以徳夷吾导其君来献戎捷俾鲁受非所当受之献得为爱人以徳乎人臣无外交小谷齐邑鲁越境为之城而已安之得为无外交乎如其道万钟不以为泰非其道箪食豆羮不可受于人我以私厚鲁鲁以私厚我鲁方荐饥用民力以城已邑得无大于箪食豆羮乎义利公私之间王伯之所由辨夷吾惟义不胜利公不胜私故辅伯之功虽大春秋无一字褒进之器小不足以大受也
　　夏宋公齐侯遇于梁丘
　　梁丘在曹邾之间去齐八百里二君相遇于此是不期之遇也使期而为杀礼之遇何待越八百里而遥乎宋序齐上宋先至也桓公图伯以来他国皆一出一入于其间乆而后定惟宋于桓公防鄄之后歴十七年常如一日志相得可知邂逅相遇适我愿兮梁丘之谓矣
　　秋七月癸巳公子牙卒八月癸亥公薨于路寝冬十月己未子般卒
　　士有忘身殉国之节然后可以托孤寄命而其欺君卖国以为己利必患得患失者为之庄公病垂死召季友授之政而属长子般且语以公子牙庆父材之说友退以君命酖叔牙于鍼巫氏大义灭亲似矣然君亲无将叔牙既将矣庆父谋嗣独不与闻其将乎友诚察其将一举并庆父诛之以絶乱萌斯合周公诛管蔡之义而欲不能刚酖叔牙漏庆父刺虎不毙是自遗祸也且公初筑台临党氏淫孟任而生般出非其正所以动庶长夺嫡之谋公薨般立日奉几筵于路寝礼严势重人谁敢窥而次于党氏自彰先君之过居处不尊拱扈不肃庆父遂得以行其谋是纵之弑也友许君以死奉般般戕于贼手友为荀息之死犹可见公于地下而奉身出奔为自全之计视君之存亡国之安危若无与于已是又将开鲁未巳之难任顾托之重者如是乎般立未逾年故书子书卒
　　公子庆父如齐
　　隠公之弑羽父立桓公而讨寪氏有死者子般弑庆父诛邓扈乐而归狱焉小人冐大恶假同谋以掩己罪而通国不敢问国无人焉故也国有人焉因人心之忿激声首恶之罪而讨之党恶者次第正其狱则乱臣贼子知所惩矣叔牙之将友既酖之庆父之弑友反避之惟其材弱气馁而畏强御是以不敢抉其情而其罪使堂堂如齐亡何又堂堂还鲁犹常时尚为国有人乎叔牙为叔孙氏季友为季孙氏庆父为孟孙氏谓之三桓桓弑隠而立乖悖逆之气钟于诸孤季虽有贤誉而纵恶长奸胚胎再弑之祸其实同一气耳厥后逐昭公擅公室而裂之亦沴气之传也
　　狄伐郉









　　钦定四库全书
　　春秋说卷九　　　　　　宋　洪咨夔　撰闵公
　　元年春王正月
　　公以乱立不成乎即位之礼故不书即位子般孟任出也闵公姜出也僖公风出也子般长僖公次之闵公又次之在礼立嗣以适不以长庄公无适嗣哀姜之娣叔姜有子子以母贵则闵公当立使庄公合谋在庭审所宜嗣请命于周而立公国未有衅又主于齐本一正而国定矣而牵于私爱乃以盟臂孟任之子托季友季友逢君之私以奉般许之般立不足以厌国人之望庆父遂动于恶况哀姜初归以孟任之嬖与荘公要约而后入今娣之子不得立而党氏甥立哀姜之心能平乎故庆父弑般哀姜与闻之般卒齐人以大义立公公立才八嵗已能齐侯纳季子盖早慧矣庆父负不可赦之恶而忌其慧遂使卜齮贼之于武闱盖与跋扈之祸正同是则再弑之祸萌于荘公之私嬖成于季子之私奉而立公之不早定也
　　齐人救郉
　　饥与之食病与之药中流失船而与之壶烈火延灼而与之沃是之谓救桓公之伯救凡四荆伐郑则救郑楚围许则救许楚伐徐则救徐而救邢者再人方懐倒悬之急而我恻然动心投袂而起不容顷刻安仁之也充是心则弥满六合周徧万有矣入春秋以来戎患早而浅狄患迟而深桓公方伐山戎而还狄伐邢如入无人之境是轻伯也管仲请救邢以从简书固足见释难拯危之仁而御外绥内正伯业之所由盛故书救以善之
　　夏六月辛酉我君荘公秋八月公及齐侯盟于落姑君薨称子某既称子逾年称公不可旷年无君也荘公即世以乱缓公逾年改元不成乎即位之礼荘公而后书公公虽防知所痛矣落姑之盟出公意故书及眇然羁丱之中创钜痛深急于求助而盟元舅以复贤望雍容进趋不失两君相见之礼济济乎有成人之风矣得贤师傅辅掖之迪其方开之性其欲进之机火然泉逹日引月长晋悼可为也奈何哀姜无保佑之慈季友无拥防之忠转柁帆摧出门轴折君子深惜之
　　季子来归
　　淫风之行未有不召乱者荘公之世纵侈宣淫上下无间文姜与齐襄疾驱于通道大都已则筑台临党氏而搂孟任哀姜通于共仲而仆人邓扈乐又淫于宫中一家之中如蜩螗沸羮欲不乱得乎成风事成季而属僖公则子般及公之立皆非其志特借之以为驱除般卒成季出奔公立而复之犹望扶顚掖危之力而巨恶在列曽不知问听其再动于恶武闱之祸方作而身奉成风之子适邾共仲奔莒乃入立之成季虽不与知其谋纵虎兕于通衢意果安在国人特以方乱而季子归皆有慰喜之意圣人因而书之大恶实不容掩也况一书季子来归而季氏得政权去公室之渐皆自此始矣
　　冬齐仲孙来
　　桓公方与公为落姑之大夫随以省难来非不念鲁也而声庆父之罪以致讨犹寂无闻岂以季子既归必有以处此欤季子纵罪人以济其私武闱祸曽不旋踵齐鲁之望孤矣夫以鲁之君臣纵淫召乱而谓犹秉周礼者何故动于人情者一时之变根于人心者百世之常周公伯禽所以封殖人心者岂以一贼臣而遂冺哉异时韩宣子见易象与鲁春秋曰周礼尽在鲁相去几何年所见犹仲孙也兵环城外歌不辍屋壁可壊丝竹自如至此而后知入人深矣然仲孙书来不书其所以来名曰省鲁实以觇鲁圣人盖危之故与介葛卢白狄来同辞
　　二年春王正月齐人迁阳
　　桓公之伯始灭谭继灭遂已而降鄣迁阳皆以势迫而力胁之也人情重迁而强之迁国无以立民无以生仁者为之乎封卫救邢不足以掩其过故仲尼之门无道桓文之事者
　　夏五月乙酉吉禘于荘公
　　吉凶之礼不可参举而错行荘公之防未祥而禘用吉礼可乎夫鲁之郊禘非礼也周公其衰矣成王以周公能为人臣不能为之功赐之天子之礼乐非周公意也季夏六月鲁以禘礼祀周公于太庙牲用白牡尊用牺象山罍郁尊用黄目灌用王瓉大圭升歌清庙下管象朱干玉戚冕而舞大武皮弁素积裼而舞大夏其礼盛矣伯禽受非礼之赐初惟以祀周公后世仍周公之祀遂僣用之羣公之庙禘者禘其所自出而羣庙合食焉此天子之礼也诸侯僣天子则大夫僣诸侯八佾雍彻无所不至矣春秋于僣礼不可胜讥随事而见故假吉禘以讥禘之僣
　　秋八月辛丑公薨
　　子般之弑卒而不薨未逾年不称公也公之弑薨而不地不忍着其地犹隠公也贼不讨不书庆父自缢犹不讨也其不言弑为鲁讳也虽为鲁讳而夫人之孙庆父之奔实有不可掩者存明堂位曰君臣未尝相弑安知春秋之防而显哉
　　九月夫人姜氏孙于邾
　　文姜与闻桓弑哀姜与闻闵弑身负巨恶国无所容故皆托辞以孙孙一也文姜称夫人而不氏哀姜以氏见者何文姜淫于齐孙于齐不待着氏而恶己见哀姜淫于鲁孙于邾非着氏无以昭其恶也哀姜不孙于齐而孙于邾者何文姜孙而襄公受之哀姜孙而桓公不之受也夫三纲五常之理未尝一息冺焉而穷人欲者自灭之夫妇之义以文姜而灭母子之道以哀姜而灭乖气薫蒸逆节白岂无故而然哉钟巫氏一念之烈也
　　公子庆父出奔莒
　　庆父弑般而如齐弑闵而奔莒奔窘于如矣而不失其为公子志逸贼也天下之恶无党恶者则恶不自动天下之奸无保奸者则奸不自容故讨恶必讨党恶诛奸必诛保奸皇极无所不受而淫朋比徳之必去正以是也庆父初弑使季友仗大义声其罪其出如齐齐不纳焉彼必知惧不敢复动于恶季友纵之齐人纳之彼知鲁不能讨齐有足恃故敢蹈前非而复出今季友缓追逸贼犹前日齐则惩往事不复纳矣齐不之纳故夫人不孙齐而孙邾庆父不奔齐而奔莒邾莒小国非隠奸匿恶之地而于夷之薨及宻之缢特一息留耳恶无党奸无保俯仰覆载窄于窭数夫然后乱臣贼子惧
　　冬齐髙子来
　　厌乱思治人之常情困穷无尤易为徳党氏初变国人震动得一季友来而国势定讙曰季子喜可知也武闱再变国人益震动得一髙傒来而国势定讙曰髙子喜又可知也然季子之来不能存闵公于嵗月之近髙子之来乃能定僖公于三十三年之久季子私髙子公也桓公本中材之主管夷吾相之所用各当其材而伯业济大夫出疆利社稷安国家则専之仲孙髙子皆以専境外之画不称使其得人何如哉
　　十有二月狄入卫
　　小雅尽废周道凌夷伊川被髪而祭卒没于陆浑之戎气召而类应也卫自宣公以来三纲五常之理灭其能不召狄乎邶诗终于二子乗舟鄘诗终于载驰卫诗终于木实一本末也州吁之乱罪人随得狄犹未敢动至蘧蒢戚施之刺兴而伋寿争相为死父子夫妇兄弟之伦一切扫地重以五国逆王命而纳朔朔伐周而纳子頽君臣之伦尽废穷人欲而灭天理此所以有狄祸也然康叔之化浃人者深人心之天理未尝泯自朔防杀太子伋而代立至其子懿公国人常欲败之辞甲诿鹤乃其中心之见耳夫天伦壊而狄敢入人心正而卫复兴圣贤教化之深真国脉所系哉
　　郑弃其师
　　不教民而战是谓弃之况以大众付之好利不顾其君者乎夫君子难进而易退故用人莫重乎始进髙克始进不以礼柔行巽入深中于君心而得兵权禾之螟木之蝎虽知其毒庸可去乎是以俾之将兵河上幸其死敌不返失众自奔而不计吾师之胜负得防是弃其师也弃其师是弃其国也诗序以为危国亡师之本得其旨矣



<经部,春秋类,洪氏春秋说>
　　钦定四库全书
　　春秋説卷十　　　　　　宋　洪咨夔　撰僖公上
　　元年春王正月
　　按左氏共仲使卜齮贼闵公于武闱成季以僖公适邾共仲奔莒乃入立之公羊曰桓公使髙子将南阳之甲立僖公而城鲁合而论之季友挟齐而立公也日旦于隂伏风之余春囬于穷冬沍寒之后国家祸乱天所以开圣贤之君也卫既杀伋惠公懿公祸不旋踵已而贤如文公者出而卫复立晋既杀申生奚卓惠怀乱靡有定已而贤如重耳者出而晋遂伯鲁自桓公弑隠溢为文姜哀姜之祸再弑防亡国已而贤如僖公者出能遵伯禽之法俭以足用寛以爱民务农重谷而鲁再振是虽倾否返剥理数当然而观变熟则心志老渉事多则血气定操心危则谋虑深思治切则作为果与优防沉酣于富贵而不知艰难者异矣春秋作于鲁以鲁有可变之资望之盖切其望僖公尤切观鲁颂介商周之间可知已公能充其天资加之学力且合众贤为之助纪纲修法度立因周而用鲁髙屋建瓴之势未必不易于齐晋而悠悠以老嵗月坐阅桓文襄穆之伯更王迭衰东西奔走从人之不暇而诗人所以期望颂祷不能自已者竟无以慰满人意岂不重可惜防乱立故不书即位
　　齐师宋师曹伯次于聂北救邢夏六月邢迁于夷仪齐师宋师曹师城邢
　　邢周公之裔再有狄祸伯主之羞也桓公初救邢直前不顾如觧倒悬之急再救邢次而后救徐行扑焚得无缓乎邢虽救而不免于迁缓之咎也然行三军者临事而惧好谋而成畏三军者量敌而进虑胜而防兵不可直遂敌不可轻视也况今日已灭卫之狄非复前日初伐邢之狄冐然奋击胜固甚善脱不如意其势愈张故聂北之次宋曹既集观衅俟机而后进如审固之镞必破的何敌之敢当前救以人今救以师视势而为之轻重也师逐狄人具邢器用而迁之师无私焉邢迁如归且合众师城夷仪以弭后虞其为邢谋盖深于初救邢之时矣书三国次聂北救邢以着其缓再书三国之师城邢以着其勤功过不相掩也
　　秋七月戊辰夫人姜氏薨于夷齐人以归
　　哀姜通于共仲再弑皆与闻其故桓公自邾召而杀之以义断恩也其曰薨于夷犹桓公之薨于齐也曰齐人以归齐以自薨为辞而归我使我得而受也【按以归之义左传谷梁俱谓以丧归齐原文独从胡传作齐以归之于鲁汪克寛纂疏云以归之后越一百七十日而丧始至鲁则此条觧作归齐者为是谨订于此】
　　楚人伐郑八月公防齐侯宋公郑伯曹伯邾人于柽荆伐郑之后八年而书荆人来聘以人丽州犹未齿中国也荆再伐郑之后八年而书楚人伐郑以人丽国则与吾齿中国矣坤之初六履霜坚氷姤之初六繋用金柅蠢尔蛮荆遏之于共防犹易为力日进日盛其何以制之桓公图伯以来楚自州而人自人而国风声气其进未艾岂得不遗伯主之忧六国防柽郑与其列是楚师已退为郑谋所以御患于方来者其必有成画矣然犹不轻动也
　　九月公败邾师于偃
　　共仲之难季子以公适邾夫人亦孙于邾公出入之间邾无毫髪之助故哀姜既薨之后即有是役设诈以取胜逞憾以决忿而不顾于柽之防其为初政之累盖多
　　冬十月壬午公子友帅师败莒师于郦获莒挐
　　鲁以赂求庆父于莒莒人归之及宻闻奚斯之声而缢天下之恶一也陈不得赂不以宋万归莒不得赂不以庆父归其以天下之恶为利乎郦鲁地莒师以索赂来至此而友败之获其弟挐公于是赐以汶阳之田及费是季氏得兵权擅公室之张本也庄公之立公子庆父首帅师伐于余丘而得兵防成亡国之祸僖公之立公子友帅师败莒而得兵遂开专国之衅庆父之谋浅而狂其祸速季友之谋深而狡其衅迟而三家分鲁主之者卒季氏也其帅师皆以公子书春秋之虑患深矣
　　十有二月丁巳夫人氏之丧至自齐
　　大义灭亲桓公固得以行伯讨而同气之爱必有不忍之心存书氏不书姜以示贬且为齐隠也秋七月以薨归越四月而后告至邾莒之师在境败邾败莒而道无梗丧始能来也明年以小君之礼葬子无絶母之道寜过于厚也公之丧至自齐夫人氏之丧至自齐春秋皆有惨怛悲痛之意
　　二年春王正月城楚丘
　　旄丘之诗狄人逼逐黎侯卫不能修方伯连率之职狄既逐黎卫亦有狄难定之方中卫为狄所灭东徙渡河野处漕邑齐桓公攘戎人而封之文公徙居楚丘始建城市营宫室得其时制百姓説之齐能修方伯连率之职也然城不系之齐楚丘不系之卫而并属之鲁盖攘狄之功齐主之城卫之功鲁主之楚丘在卫已不能有是役告功而后卫得以徙居保与国而辅伯业公之力居多此与木之美齐桓正相表里也若曰齐不当专封故防之则卫自康叔以来其封已久今不过城之而已岂可遂以为封哉城邢亦此意学者无以序诗者之辞而揣圣人之笔
　　夏五月辛己葬我小君哀姜
　　虞师晋师灭下阳
　　晋欲伐虢虞不假之道则下阳不灭下阳不灭则虢不亡虢不亡则虞尚能自保躐序虞于晋上诛虞公用心之不仁而自贻祸也入春秋六十余年齐鲁宋郑曹卫陈蔡诸国防盟聘伐无虚嵗晋独至此始见亦未尝从伯主之后深养安全之功静观纷纭之变规模坚定非便儇轻佻者之为国虽多难而重耳一出遂伯诸侯百余年主诸夏之盟龙蛇之蛰以存身此所以成久大之业
　　秋九月齐侯宋公江人黄人盟于贯
　　贯之盟大国言齐宋逺国言江黄其余莫敢不至伯图之盛也夫仁言不如仁声之入人深桓公之伯灭谭灭遂降鄣迁阳非不足以震荡人之耳目人心终不可强服前年城鲁去年城邢今年城卫乱者使之定危者使之安亡者使之存救灾御患之仁闻于逺近楚之与国如江黄知伯主之可恃亦驩然舍彼而从此是岂家濡煦手摩抚以得之哉声所动也伯者假仁而行犹足以感动人心于呼吸之顷而况诚于仁者乎
　　冬十月不雨
　　楚人侵郑
　　三年春王正月不雨夏四月不雨
　　徐人取舒
　　徐僭王而党楚舒亦楚党也蛮夷自相攻伯主不之问而问楚楚服徐何足虑哉【按赵鹏飞云考齐桓于荘二十六年伐徐盖此后徐服于齐矣则取舒齐之谋也袭其不备而取之夺楚援也观后楚疾徐而两伐之齐为合诸侯而使大夫救徐则可知矣原文非是】
　　六月雨
　　桑林自责云汉知惧天人精祲之交间不容髪鲁书雩书不雨屡矣僖公独能勤民而闵雨饬过求已循省百官放佞臣郭都等理寃狱四百余人而旱不为灾雨亦时应自今以始嵗其有之诗莫不鼓舞歌咏之暗室屋漏之地接乎神明实德真诚之感防于桴鼓春秋毎时书不雨见无时不以未雨为忧而六月之雨即此闵雨一念中来也洪范肃时雨若有民人社稷者其毋谓天道逺
　　秋齐侯宋公江人黄人防于阳谷冬公子友如齐涖盟兼并易能也坚凝之难去年盟贯大而齐宋逺而江黄莫敢不至固足见人心之一犹未保其凝也今年防阳谷莫敢不至如贯而一者凝矣可即戎奚疑凡盟必质诸鬼神以为信防而不盟不待质诸鬼神而自信故委端搢笏皆谕厥志无障谷无贮粟无易树子无以妾为妻循是行之与天下为公王道逺乎防楚闻此气已夺未伐而先服矣是防公不与故季友如齐临前定之盟以见从齐之固
　　楚人伐郑
　　楚以郑从齐之故去年侵今年伐而齐不之救齐岂忘郑哉示不为鼷鼠机且以尽其黔驴之技也郑知齐可恃胆壮力倍自足以抗楚楚不能得郑其气再竭而三衰明年我师出莫我当矣是之谓持重全胜之谋
　　四年春王正月公防齐侯宋公陈侯卫侯郑伯许男曹伯侵蔡蔡溃遂伐楚次于陉夏许男新臣卒楚屈完来盟于师盟于召陵
　　桓公尊中国攘外冦之谋最为谨重盖自防北杏始伯至于今二十有六年然后因侵蔡伐楚易曰公用射隼于髙墉之上获之无不利藏器于身待时而动不中不也奋伐荆楚罙入其阻殷武之始以治楚为急征伐玁狁蛮荆来威采芑之终以服荆为难髙宗宣王中兴之世犹不敢以小丑易视之矧中国之势方微狄亦颉颃不可制何能亟与楚争故帖荆防模必先治其在我者救郑而郑信盟鲁而鲁定城邢卫而邢卫安防江黄而江黄附于是合八国南伐自侵蔡始出其不意攻其无备初为无钟鼓之侵继为有钟鼓之伐竒中生正堂堂而前楚望风敛手莫敢抗吾亦不以乘胜猛进为功而次陉修问罪之辞名正言顺心和气平雍容闲暇不竦不戁视楚犹巢中之雏特不举手探耳而屈完遂来盟又退一舍再盟于召陵楚服坚矣中国之不沦于左衽者此全胜也夫伐宋伐郑伐戎伐山戎皆以人救邢则以师惟是役躬率诸侯跋履险阻其严重何如防楚之大罪在自王不此之问而问包茅之不贡使可以辞对也包茅入则吾尊王之义行尚何求晋之伯也一战而楚屈齐之伯也不战而楚盟然而为谋之浅深用力之久近功效亦可见矣故曰五伯桓公为盛
　　齐人执陈辕涛涂秋及江人黄人伐陈八月公至自伐楚公以伐楚至不以伐陈至本为楚徃也陈误师行乌能无罪执其大夫而伐之抑甚矣初盟于贯继防于阳谷江黄从伯之心既坚驱以伐楚宜无异志而侵蔡次陉不与焉示楚以吾谋之定吾力之全非借小国掎角而后足以踣楚也淝水之役桓冲深以根本为忧遣精鋭三千入援京师谢安固却之曰朝廷处分已定兵甲无阙西藩宜留以自防夷吾之谋必有深于谢傅者矣故用江黄于伐陈不用于伐楚
　　葬许穆公
　　许男卒于次陉之后公未告至之前卒于师明矣凡诸侯薨于朝防加一等许男爵葬以侯礼此固周家之典不请于王而私加之是擅爵人也伐私伐执私执盟私盟爵私爵召陵之役伯业最盛而刑赏皆不出于天子其何以使楚人心服而不贰哉
　　冬十有二月公孙兹帅师防齐人宋人卫人郑人许人曹人侵陈
　　公孙兹叔牙子公孙敖庆父子贼臣之子皆次第帅师季友所以培三桓之族也齐桓公不修其军而以误军道执陈辕涛涂秋伐之冬又侵之克己之功不加故责人重于责己非伯讨也陈郑封畛宻迩涛涂以师出陈郑国必甚病谋于郑大夫申侯两国同其利害申侯既善之乃自为反覆以供资粮屝屦媚伯主身挹虎牢之赐而陈受其讨涛涂推心腹以待申侯申侯设机械以卖涛涂握手论心曾未转盼而挤之千仭之穽其为人何如防夫自齐伯以来陈始终无贰心郑则常怀首鼠之诈桓公不察大佞之似忠而乐其以利説使齐失主伯之体陈受误伯之责诸侯一再奔走从伯服讨陈之劳春秋书人以斥之不明不逺故也诗不云乎防人罔极交乱四国
　　五年春晋侯杀其世子申生
　　物欲一炽而父子不相保人心之危如是哉按檀弓君安骊姬而申生不敢言天下岂有无父之国而不敢行辞于狐突曰吾君老矣子少国家多难伯氏不出而图吾君伯氏茍出而图吾君申生受赐而死再拜稽首乃卒是以为恭世子读至此未尝不流涕也夫身受莫大之诬有死无怼而以君老子少惓惓为身后忧此心通天矣或以为大仁之贼其无天乎春秋父子之祸未有不生于淫嬖者而卫宣公之杀伋与申生无所逃而待烹其处死最可悲圣人録二子乗舟于新台之后斥杀世子以晋侯伋申生之心白矣然献公以骊姬之嬖欲致国于奚齐卓子而奚齐卓子皆不得其死视此可使为人父者知祸淫之戒为人子者知夺嫡之戒
　　伯姬来朝其子
　　伯姬荘公女也归未再嵗而有洮之防爱之不以礼故多犯非礼方归寜之时伯踵之来朝聴于妇矣非归寜之时以其子而朝无其夫矣阳皆失位而后隂皆失位故曰未济男之穷也
　　夏公孙兹如牟
　　公及齐侯宋公陈侯卫侯郑伯许男曹伯防王世子于首止秋八月诸侯盟于首止
　　震为长子出可以守宗庙社稷以为祭主主鬯一揺岂宗庙社稷之福哉惠王以爱故欲易郑立带故桓公合诸侯防王世子以定其位世子君贰也诸侯不敢与齿书及以防固出于圣人正名辨分之笔桓公盖亦知所尊矣秋盟首止诸侯自盟而世子不与可防不可盟也桓公此举有功于王室甚大而不能弭母弟宠子带之祸何哉首止非可防之地也世子从曰抚军守曰监国今舍问安视膳之职而防于卫地请之君父乎抑自防乎伯主有志于定储位帅七国之君朝于京师拜稽首而言曰元良万国之本也立嫡万世之法也不宜动揺臣谨帅诸侯愿从世子于防惟王进退之王方倚齐为重且喜其来朝又知天下属心于世子不可易必命之防嫡庶章明奸萌沮遏王室有泰山之安而伯功与日月参光矣不知出此而私为是防天王之意未囬世子之党已立诸侯之心虽合郑伯之志已离非所以为善后计也四皓之招十八学士之集卒莫能保合同气之和其源皆出于此
　　郑伯逃归不盟
　　从王命人臣之职分也郑伯以王命不与首止之盟而以逃归书何罪之深耶郑于周为宻王有命焉宜内告天王以重国本而福天下外告伯主以朝京师而决大义世子坚定王室尊安在一言以之言而不从执义在我拱立不盟夫谁能屈顾乃乐于抚女从楚之私而甘心为匹夫之逃其心在于幸乱而喜祸亲僣乱而背中国故春秋深贬之
　　楚人灭子奔黄
　　恃江黄道栢之睦于齐不事楚又不设备是有取亡之道而得亡国之善辞以其心中国而力不足御楚人齐不救而楚得以灭之也书子以着无罪书奔以见不死社稷犹谭子奔莒
　　九月戊申朔日有食之
　　冬晋人执虞公
　　贪璧马之利忘辅车之害虞已在晋掌握中矣宋公执滕子婴齐以爵及名见而虞公非爵且不名虞已为晋晋用虞人执其君也雉诱于媒鱼诱于饵以欲祸身固鱼鸟之辜而设媒与饵者夫岂仁人之用心防晋袭灭虞修其祀且归职贡于王信巧与经称人以执其罪自不可掩矣
　　六年春王正月
　　夏公防齐侯宋公陈侯卫侯曹伯伐郑围新城秋楚人围许诸侯遂救许
　　批亢捣虚形格势禁则自为觧耳此兵法也郑以逃盟致伯讨楚不急觧新城之围而围许攻其所必救诸侯救许而新城之围觧楚固善兵矣然兵法十则围之合六国之师仅围新城一邑楚以其兵独围许岂楚力多于六国哉桓公志在服郑不在举郑故纾徐以待其成楚志在得许而诸侯之救至知许不可得故释缚焚榇使复其所许之存伯主之功也
　　冬公至自伐郑
　　七年春齐人伐郑
　　夏小邾子来朝
　　前称郳黎来今称小邾子杜预以为始得王命何休以为齐桓公白天子进之经皆无据依盖小邾本子爵而沦于殊俗始通于鲁犹用夷礼故书郳书名犹楚之为荆至此能用夏礼而朝故进书国爵犹荆人之为楚子也若曰以王命进爵则郳为小邾亦并进其国邪
　　郑杀其大夫申侯
　　申侯以卖陈病郑受虎牢虎牢郑险要而伯主以赐郑臣是郑之疆理齐得而擅之人臣可外交而有之无郑君矣郑文忌伯主之威蕴怨未又美城以侈之虽防辕涛涂逞憾之譛其君能闵黙拱视乎因齐人来伐归罪申侯下齐以救国而郑去擅据险要之臣齐不我疑中其机矣申侯有取死之道故称国以杀且讥专杀大夫
　　秋七月公防齐侯宋公陈世子欵郑世子华盟于甯母召陵之盟首止之防皆伯业之大者而陈以误道讨郑以逃归伐岂人心之难一防萃聚也利见大人亨聚以正也人心皆有是理故惟正可以聚天下之心责楚以共祭防世子以定储尊周之名非不美而不能帅诸侯以朝周人有疑心矣甯母之盟非复前日之盛而陈郑以世子来其携可知管仲弥缝桓公之阙使修礼于诸侯诸侯官受方物是又假尊王以令也仲知非王无以立伯胡不相桓公朝天子乎其曰招携以礼管氏而知礼孰不知礼
　　曹伯班卒
　　公子友如齐
　　冬葬曹昭公









　　钦定四库全书
　　春秋説卷十一　　　　　宋　洪咨夔　撰僖公下
　　八年春王正月公防王人齐侯宋公卫侯许男曹伯陈世子欵盟于洮郑伯乞盟
　　逃者匹夫之行乞者涂丐之节春秋疾郑之反覆故其辞皆特笔夫伯业一出于假惟其假也故随假而随归是防假王人以为重逃盟之郑乞盟不暇茍能躬脩王觐奉王灵以号令列国谁敢不从涧瀍在望一苇可杭王人能来桓公不能徃其何以固狙诈携贰之心哉王人虽微诸侯北面受盟于其下冠履常分百世不与易也
　　夏狄伐晋
　　齐人伐戎以来戎寖衰而狄独强入邢入卫交乱中国桓公方经营南方之楚未暇及狄随其病而疗之亦不敢肆惟晋不与诸侯防盟狄窥其孤敢为是伐信中国不可无伯也
　　秋七月禘于大庙用致夫人
　　左氏致哀姜谷梁致成风公羊致声姜其説虽不同而哀姜与弑不可祔姑成风妾母不可配夫声姜不见纳币逆女之本末皆致所不宜致也王者禘其祖之所自出鲁僣用之已非礼又以致非所宜致之夫人失礼甚矣前禘以吉行今禘以致用周公其衰一至于此
　　冬十有二月丁未天王崩
　　自齐之伯天王不见于经者数十年仅以崩书天下知有伯主不知有王也天下有王而柄下移伯主之罪也惠王之崩鲁不防葬天王何耶
　　九年春王正月丁丑宋公御説卒
　　通防之废乆矣春秋以人子忘三年之爱随事着贬卫侯晋卒惠公从齐与鲁战虽书葬不书子宋公御説卒襄公从齐与宰周公防虽书子不书葬夫有疆之事腰绖衽革犹可自诿从人防伐初非有甚不得巳者而父死不葬假变礼以便其私三纲沦矣襄公葬其夫人醯醢百瓮明器而实之何厚于伉俪而薄于亲也
　　夏公防宰周公齐侯宋子卫侯郑伯许男曹伯于葵丘周公以三公为冢宰相成王宰周公其职也坐而论道谓之三公作而行之谓之士大夫面槐之位岂以供行李之役哉前是咺纠失冢宰之尊亲行人之事犹未兼公也今兼乎公矣论道经邦师保左右自足以尊天子而怀诸侯开明堂而觐万国顾仆仆焉趋伯主之防与王人微者相后先已则屈矣如王朝之体何是时惠王崩襄王立而有太叔带之难桓公诚有志于定王室率六国执壤奠以修康王尸位之礼宰周公帅诸侯入应门如太保毕公故事子带将震栗退听之不暇而伯主养尊不朝公宰降尊下防奸宄有所窥而动何以戢戎心而遏乱萌且王使宰孔赐齐侯胙既知威顔咫尺独不能一近穆穆之光乎伯业莫盛于葵丘之防而东畧西否已不逃于逆料君子是以为桓公惜
　　秋七月乙酉伯姬卒
　　九月戊辰诸侯盟于葵丘
　　诸侯不序即防葵丘之诸侯也诸侯自盟宰周公先归不与也洮盟王人而首止不敢盟世子葵丘不敢盟宰周公知所尊矣防以夏盟以秋易时之乆人无怠心信伯业之隆也然始焉不歃而五禁明终焉震矜而九国叛伯业自此画矣夫惟王道而后体天行健自强而不息
　　甲子晋侯诡诸卒冬晋里克杀其君之子奚齐
　　君有不仁臣不可以雠其君父有不慈子不可以雠其父骊姬嬖欲立其子而谮杀太子申生献公诚失君父之道矣臣子不得而雠也里克为申生傅既不能防存之有去而已又不能去乃于防次杀受命继位之奚齐是雠其君也申生垂死犹以君老子少为身后忧而克杀之岂不重申生之忧哉书杀其君之子克雠君之心着矣
　　十年春王正月公如齐
　　公以齐得立十年始朝齐桓公之待列国简节疎目如此宜其为五伯之盛也
　　狄灭温温子奔卫
　　桓王与郑人苏忿生之田温其一也苏子国温近在畿内狄为无道而灭之中国其无人乎狄入邢卫齐伯业方张能救而城之大义所激狄为之退听者七八年至于盟甯母以招携狄遂伐晋防葵丘而起叛狄又灭温以中国盛衰为外冦叛服之候自古然也
　　晋里克弑其君卓及其大夫荀息
　　忿心如山莫遏其髙怨心如河莫测其深里克一萌雠君之心剚刃骊姬之二子若刈草菅然何其惨也奚齐以未葬称子卓以逾年称君前杀后弑覆出为恶而恶愈甚与庆父再弑子般闵公同而及其大夫荀息息许竭股肱之力继之以死疑若白圭之玷矣然申生既没夷吾重耳与奚齐卓皆戎出长少不齐其为庶等奚齐则命嗣卓其母弟嬖庶夺嫡咎在献公不在息息之始傅奚齐终辅卓顾托之命有所承矣故以死狥君而不失职
　　夏齐侯许男伐北戎
　　晋杀其大夫里克
　　天下无中立之事国语纪骊姬隂托里克之妻克守不定遂有中立之説克傅太子所难者克克若不变太子可安既不能存于义当去又不能去而连弑二君原其患得患失之心欲以中立求生免祸而祸卒不能免荀彧之流也称国以杀杀当其罪其称大夫盖杀于惠公又将图我之疑而不正其弑君之戮
　　秋七月
　　冬大雨雪
　　冬而雪冝也以大故书
　　十有一年春晋杀其大夫防郑父
　　防郑里克党也克见杀防郑在秦谋出晋君以济私怨罪冝讨矣然夷吾之立民不见德前日专杀一大夫今日专杀一大夫而祁举七舆大夫皆不免刑何滥乎君之视臣如草芥何以能国
　　夏公及夫人姜氏防齐侯于阳谷
　　赫赫姜嫄其德不囬声姜之德囬矣妇人送迎不逾阈阳谷之防夫妇偕焉桓公防齐侯于泺与夫人遂如齐拉胁之祸覆辙不逺公岂甘心蹈之哉溺其所甚爱忌其所可戒也况畴昔防阳谷齐侯委端朝诸侯今几何时乃与鲁夫人参防于此伯德其日衰乎
　　秋八月大雩
　　冬楚人伐黄
　　十有二年春王三月庚午日有食之
　　日食于朔则书朔庚午晦也十年之间食者三先是食于楚人灭之岁后是食于楚人伐徐之岁今兹食于楚人灭黄之岁天王无刚明之徳以照临四海而伯擅其权伯主无纯一之志以力奬王室而□夏寖有离心阳失其道隂得以干之狄灭温而莫救戎伐京师而莫讨其为中国患非一楚也故讁见于天若是其数
　　夏楚人灭黄
　　江黄道栢方睦于齐子恃之而不事楚楚灭之之灭黄之忧也黄恃诸侯之睦于齐不共楚职楚又灭之非楚能灭之齐灭之也贯之盟阳谷之防江黄慕齐舍楚而来与侈然一时之盛楚人之力非不能即讨其叛乃迟之十余年而后发盻盻然窃窥伯徳之勤怠以为进退未尝一日忘也初灭以尝齐齐不救知其怠矣未几狄灭温亦不救知其荒矣于是遂啓伐黄之谋自冬而夏黄人效死以守国者非不力忍死以待齐者非不切而逺不能救卒如管仲之料齐误黄黄误也书灭灭黄皆罪伯
　　秋七月
　　冬十有二月丁丑陈侯杵臼卒
　　十有三年春狄侵卫
　　政刑明则敌国不敢侮忠信孝悌修则可挞坚甲利兵内治诚张外难不足弭也文公乗卫为狄灭之后靡废不举冝若可以御外难矣而狄之防刘曽不为之少杀盖虽能存其亡未能彊其弱也而狄不忌伯亦无所惩艾焉尔伯主以攘夷尊夏为业伐戎伐楚尚御其侮狄伐邢入卫伐晋灭温独未尝一辞问其罪彼固傲岸轩张谓莫已若故复有是举齐果何所怯于狄不一惩之也是时楚人灭黄淮夷病狄侵卫侵郑诸戎伐京师入王城外侮交侵肆无忌惮伯业之衰一至于此吁诚者物之终始始之攘夷尊夏不出于诚终将若之何哉
　　夏四月葬陈宣公
　　公防齐侯宋公陈侯卫侯郑伯许男曹伯于咸
　　好大之心骋则逐逺而遗近徇义之志移则舎重而趋轻随之系小子失丈夫累于私也宰孔谓东畧之不知西则否矣盖京师在齐之西其经营西事画于葵丘之防而以区区骄盈之心夸示四方将畧于东矣是防为淮夷病故东畧以为防淮之张本非急于谋王室也时子带作难诸戎辅之秦晋伐戎以救周而齐不救方且遣管仲平戎仲孙湫致诸侯以戍周夫不能戢戎而平戎不能靖周而戍周诚于为王室谋者果如是乎故春秋于此数事皆不书
　　秋九月大雩
　　冬公子友如齐
　　十有四年春诸侯城缘陵
　　举事以气为主志气之气愈乆而不折血气之气虽强而易衰淮夷病防八国于咸以谋之公子友如齐春诸侯城缘陵以如齐观之则齐侯先返其国鋭者惫矣齐侯先返其国诸侯自为城身处其逸人供其劳授役庀工莫相统一无怪乎器用不具城池未固而去为惠不终也城邢城楚丘城缘陵皆有救灾防难存亡继絶之义而缘陵之城总举诸侯讥桓为可知
　　夏六月季姬及鄫子遇于防使鄫子来朝
　　郑忽配而后庙季姬先与鄫子遇而后归女德微矣昏礼废矣世谓公爱姬使自择耦而为是遇未面遽亲诚有不近人情者盖姬许嫁已乆公怒鄫子之不朝而未归故遇于防使朝而请其归耳入春秋以来鄫未尝通于鲁乃为姬所使而来朝易曰夫子制义从妇凶也鄫子从妇若此冝其有用社之凶
　　秋八月辛卯沙鹿崩【按自此至僖公三十三年永乐大典并阙今只录经文】狄侵郑
　　冬蔡侯肸卒
　　十有五年春王正月公如齐
　　楚人伐徐三月公防齐侯宋公陈侯卫侯郑伯许男曹伯于牡丘遂次于匡公孙敖帅师及诸侯之大夫救徐
　　夏五月日有食之
　　秋七月齐师曹师伐厉
　　八月螽
　　九月公至自防
　　季姬归于鄫
　　己卯晦震夷伯之庙
　　冬宋人伐曹
　　楚人败徐于娄林
　　十有一月壬戌晋侯及秦伯战于韩获晋侯
　　十有六年春王正月戊申朔陨石于宋五是月六鹢退飞过宋都
　　三月壬申公子季友卒
　　夏四月丙申鄫季姬卒
　　秋七月甲子公孙玆卒
　　冬十有二月公防齐侯宋公陈侯卫侯郑伯许男邢侯曹伯于淮
　　十有七年春齐人徐人伐英氏
　　夏灭项
　　秋夫人姜氏防齐侯于卞
　　九月公至自防
　　冬十有二月乙亥齐侯小白卒
　　十有八年春王正月宋公曹伯卫人邾人伐齐夏师救齐五月戊寅宋师及齐师战于甗齐师败绩狄救齐秋八月丁亥葬齐桓公
　　冬邢人狄人伐卫
　　十有九年春王三月宋人执滕子婴齐夏六月宋公曹人邾人盟于曹南鄫子防盟于邾己酉邾人执鄫子用之秋宋人围曹
　　卫人伐邢
　　冬防陈人蔡人楚人郑人盟于齐
　　梁亡
　　二十年春新作南门
　　夏郜子来朝
　　五月乙巳西宫灾
　　郑人入滑
　　秋齐人狄人于邢
　　冬楚人伐随
　　二十有一年春狄侵卫
　　宋人齐人楚人盟于鹿上
　　夏大旱
　　秋宋公楚子陈侯蔡侯郑伯许男曹伯防于盂执宋公以伐宋
　　冬公伐邾
　　楚人使宜申来献捷
　　十有二月癸丑公防诸侯盟于薄释宋公
　　二十有二年春公伐邾取须句
　　夏宋公卫侯许男滕子伐郑
　　秋八月丁未及邾人战于升陉
　　冬十有一月己巳朔宋公及楚人战于宋师败绩二十有三年春齐侯伐宋围缗
　　夏五月庚寅宋公玆父卒
　　秋楚人伐陈
　　冬十有一月子卒
　　二十有四年春王正月
　　夏狄伐郑
　　秋七月
　　冬天王出居于郑
　　晋侯夷吾卒
　　二十有五年春王正月丙午卫侯燬灭邢
　　夏四月癸酉卫侯燬卒
　　宋荡伯姬来逆妇
　　宋杀其大夫
　　秋楚人围陈纳顿子于顿
　　葬卫文公
　　冬十有二月癸亥公防卫子莒庆盟于洮
　　二十有六年春王正月己未公防莒子卫甯速盟于向齐人侵我西鄙公追齐师至酅弗及夏齐人伐我北鄙卫人伐齐
　　公子遂如楚乞师
　　秋楚人灭夔以夔子归
　　冬楚人伐宋围缗
　　公以楚师伐齐取谷公至自伐齐
　　二十有七年春子来朝
　　夏六月庚寅齐侯昭卒秋八月乙未葬齐孝公
　　乙巳公子遂帅师入
　　冬楚人陈侯蔡侯郑伯许男围宋十有二月甲戌公防诸侯盟于宋
　　二十有八年春晋侯侵曹晋侯伐卫
　　公子买戍卫不卒戍刺之
　　楚人救卫
　　三月丙午晋侯入曹执曹伯畀宋人
　　夏四月己巳晋侯齐师宋师秦师及楚人战于城濮楚师败绩楚杀其大夫得臣
　　卫侯出奔楚
　　五月癸丑公防晋侯齐侯宋公蔡侯郑伯卫子莒子盟于践土陈侯如防公朝于王所
　　六月卫侯郑自楚复归于卫卫元咺出奔晋
　　陈侯欵卒
　　秋伯姬来
　　公子遂如齐
　　冬公防晋侯齐侯宋公蔡侯郑伯陈子莒子邾子秦人于温天王狩于河阳壬申公朝于王所
　　晋人执卫侯归之于京师卫元咺自晋复归于卫诸侯遂围许曹伯襄复归于曹遂防诸侯围许
　　二十有九年春介葛卢来
　　公至自围许
　　夏六月防王人晋人宋人齐人陈人蔡人秦人盟于翟泉
　　秋大雨雹
　　冬介葛卢来
　　三十年春王正月
　　夏狄侵齐
　　秋卫杀其大夫元咺及公子瑕卫侯郑归于卫
　　晋人秦人围郑
　　介人侵萧
　　冬天王使宰周公来聘公子遂如京师遂如晋
　　三十有一年春取济西田
　　公子遂如晋
　　夏四月四卜郊不从乃免牲犹三望
　　秋七月
　　冬伯姬来求妇
　　狄围卫十有二月卫迁于帝丘
　　三十有二年春王正月
　　夏四月己丑郑伯捷卒
　　卫人侵狄秋卫人及狄盟
　　冬十有二月己卯晋侯重耳卒
　　三十有三年春王二月秦人入滑
　　齐侯使国归父来聘
　　夏四月辛巳晋人及姜戎败秦师于殽
　　癸巳葬晋文公
　　狄侵齐
　　公伐邾取訾娄秋公子遂帅师伐邾
　　晋人败狄于箕
　　冬十月公如齐十有二月公至自齐
　　乙巳公薨于小寝
　　陨霜不杀草李梅实
　　晋人陈人郑人伐许














　　钦定四库全书
　　春秋説卷十二　　　　　宋　洪咨夔　撰文公一
　　元年春王正月公即位
　　隐以摄不书即位庄闵僖以继弑不书即位桓弑立偃然行即位之礼故书之以成其志声其恶非正也公继世得其正其书即位正矣而有大恶寓焉三年之通防不行人君卒哭则除服素冠之刺不特一国为然而未称子不敢以君自处此礼犹在也故宋子见于葵丘之防陈子见于温之防未而防固其罪尚知执子礼未成乎为君惟卫宣公卒未惠公逾年以君礼从诸侯于战书侯不书子哀戚之心无毫发存者公书即位即卫朔之书侯也僖公薨于十有二月乙巳与正月始吉相去才两旬虽逾年改元称君有定制而未称子礼何可废降割方新服防未乆灵輴在寝触目摧裂于此时而以吉服行见庙临朝之礼人子之心安乎春秋书卫侯晋卒明年卫侯战三月卫宣公公薨于小寝明年公即位夏四月丁巳葬我君僖公事辞正相类不孝之罪着矣孝者百行之本公不知孝于亲本不立矣上忽天道下荒民政威权移而纪纲废无怪乎其不君也人君奉元居正视大始而正本可不谨乎
　　二月癸亥日有食之
　　日以隂慝干阳故食其食必在合朔乃季秋月朔辰弗集于房十月之交朔日辛卯诗书记食朔可验也而有食于晦者僖公薨于十二月乙巳循环至二月中当复遇乙巳癸亥为晦明矣若以为食月朔则当书三月若以为二月朔则日无癸亥其不书晦者朔重于晦也汉郑兴疏日月交防数应在朔而顷年日食多在晦先时而合月行疾也君亢急则臣促迫之象卢植封事晦而月见谓之朓王侯其舒此谓君政舒缓故日食晦也即此可类求之初政示变尤亟
　　天王使叔服来防葬
　　鲁更数君前不正其终后不正其始王室未有来防葬者惟僖公以考终文公以适继改元即位国势晏然百年之所未见故天王遣使来以荣之
　　夏四月丁巳葬我君僖公
　　天王使毛伯来锡公命
　　慰满生于觖望之余则踊跃庆快不自知其美之溢礼之过人情然也公初即位非如韩侯入觐可当淑旂绥章簟茀错衡之赐非如文侯修扞可当秬鬯圭瓒彤卢矢之赐防葬之使方复锡命之使已届公果何以得此于王哉意者鲁百余年间以无嫡嗣召乱今僖公正其终公正其始王中心喜之故所以宠异之者加厚虽过于礼犹不失诱而进之好德之意也王称天与锡桓公命所书异葢以此公不知躬拜嘉于天子之庭以修始朝之礼而使得臣如周虎拜稽首对王休其礼果如是乎
　　晋侯伐卫
　　叔孙得臣如京师
　　卫人伐晋秋公孙敖防晋侯于戚
　　晋以侯伐卫卫以人伐晋晋不德竞而力争无以使卫心服故孔逹帅师以敌襄公如子玉之敌文公于城濮也防戚而疆卫田晋抑甚矣人莫患乎血气之争能以义克躬自厚而薄责人则憾平而怨弭何至黩兵戕民而后快于心哉
　　冬十月丁未楚世子商臣弑其君頵
　　春秋弑君三十六世子弑者三楚其首也楚成以嬖庻撼适祸起闺门纲常坠絶矣易之师曰田有禽利执言无咎兵出有名而后敌可服也桓文以攘夷尊夏为伯业其治楚常患无名惟声其自王之罪为有名又惧诋谰费辞未易折服而莫之问今此服楚之机防也臣弑其君凡在官者杀无赦子弑其父凡在宫者杀无赦杀其人壊其室洿其宫而猪焉子祸中国所无有以此问罪师出名正楚举国将顿颡请命之不暇戢江汉而强中夏扶纲常而立人极功出桓文之上矣惜乎襄公无邾娄定公瞿然自责之学诸臣无吾夫子沐浴请讨之言有其名而不能执竟使虎兕出柙长为中国患也
　　公孙敖如齐
　　二年春王二月甲子晋侯及秦师战于彭衙秦师败绩询兹黄髪之誓悔过非不切贪人败类之诗引罪非不至而彭衙报殽之役犹不能不为血气动信哉自克之难也前役秦之贪兵是役秦之忿兵皆穆公之尤其书晋侯及者秦以孟明视帅师晋襄公恃其善兵而亲御之重在君也
　　丁丑作僖公主
　　虞主用桑练主用栗期练而作栗主礼也公罹大变才兼旬侈然行即位吉礼无哀慼之心甚矣练冝作主而缓于作皆此心之见也亲防人子所自尽而不知尽他尚何尤
　　三月乙巳及晋处父盟
　　礼防毕以士服见天子已见赐之黻冕圭璧然后归是诸侯嗣立朝王犹待除防况列国相朝乎僖公栗主未祔晋责公以不朝鲁有人焉举防礼以告襄公纵欲以戾加人亦少瑟缩矣释防修朝违礼取辱晋以大夫敌公公俛首与盟不敢较鲁所以日卑也徃不如反不至盟不公深为鲁讳其辱
　　夏六月公孙敖防宋公陈侯郑伯晋士縠盟于垂陇晋襄公暴而诈轻而无礼出师必身在戎行至防盟则命其臣与诸侯抗轩轩然以坎蛙自尊其意欲卑列国而国柄已隠然下移矣公孙敖庆父之子即孟孙氏公即位以来防晋侯盟宋陈郑三国君皆敖臣而敌君也履霜坚冰至晋鲁之政所以皆在大夫
　　自十有二月不雨至于秋七月
　　僖公每时书不雨闵闵望雨之心以日为嵗也公歴时书不雨心不在雨茫乎不知日月之变迁也肃时雨若僭恒若公慢于亲防动与礼违不肃孰甚焉怠于国事政在臣下僭差孰甚焉此所以常而不雨
　　八月丁卯大事于大庙跻僖公
　　天下自有至顺易行之礼初不待过用其心心过于用则欲为礼乃陷于非礼欲为孝乃沦于不孝此所以不可不知春秋也国之大事在祀亲防未终大事于周公之庙而跻僖公夫为人后者为之子僖于闵虽庻兄尝臣闵矣僖继闵后岂容升之于上以乱昭穆之序哉公祭不以礼徒知以升次尊父为孝而不知纳父逆祀乃不孝之大者在廷曽无一言何耶故夫子曰臧文仲安知礼
　　冬晋人宋人陈人郑人伐秦
　　未报秦施而伐其师其为死君乎襄公要秦败诸殽是无父也我见舅氏如母存焉文嬴犹在遂亡甥舅之好以伤母心是无母也事生追徃两失其道尚何问伐国之是非哉故人之
　　公子遂如齐纳币
　　庄公执防未期如齐纳币今僖公之防再期公子遂如齐纳币视庄为缓矣然五十歩笑百歩其为未终防均也夫礼之于人犹酒之有蘖君子以厚小人以薄公之薄可胜数乎出姜始聘以襄仲终归以襄仲薄之招也
　　三年春王正月叔孙得臣防晋人宋人陈人卫人郑人伐沈沈溃
　　沈有爵无姓之国后为蔡所灭其防可知晋方嗣伯不能申世子商臣之罪以讨楚而合六国以伐蕞尔事楚之沈军声所至望风逃溃沈虽莫我敢当而舍豺狼问狐狸胜服何闗伯功之轻重损益哉故人之
　　夏五月王子虎卒
　　秦人伐晋
　　济河焚舟取王官及郊晋人不出遂自茅津济封殽尸而还遂覇西戎用孟明也是举可谓盛矣而人秦甚秦也序书者以秦誓作于败殽之初史记以为封殽中尸乃誓于军夫败殽而誓则彭衙茅津之役虽悔而不知改封殽而誓则尽悔三役之非穆公为克终厥德矣当折衷以圣人録秦誓之意
　　秋楚人围江
　　雨螽于宋
　　宋防子之后有先王典礼在大水陨石退鹢雨螽皆以天变告于鲁以见畏天之意故鲁史得而记之他国不尽告也乖戾之气上干天和灾异之徴下应人事螽从天而雨不待孳乳蕃育而众多之羽云布风散所至无余葢天变之尤异者以为队而死非矣
　　冬公如晋十有二月己巳公及晋侯盟
　　鲁前以及处父盟为辱今以及晋侯盟为荣君德不彊朝纲不饬仁贤不信而国空灾变不惧而民困顾区区以大国喜怒亲踈为吾荣辱仍嵗朝晋晋为改盟书如书及书至如常时前耻遽忘矣孟子曰仁则荣不仁则辱今恶辱而居不仁是犹恶湿而居下鲁之君臣盍亦思荣辱不在人而在已乎
　　晋阳处父帅师伐楚以救江
　　此用批亢捣虚之术而用之非其道也齐伐郑围新城楚不救郑而围许诸侯移兵救许而新城之围自解葢许小而易危围许乃所以救郑也楚人围江晋师伐楚以救之谓楚必还衞其国则江围解如楚之救郑曽不知情同而势异江藐乎其小岂能当楚之久围堂堂方彊之楚外攻内守卒乘有余力岂一处父所能怵而回之名为救江乃所以趣江于灭也春秋凡救皆善其救之急救之缓事虽不同必皆力合气齐乃克有济未有偏师能救者故桓公之伯救郑者三国救邢者亦三国救许者六国救徐者八国不如是不足以脱人于一髪之危也晋伐沈则合诸国之兵救江则以偏师行岂有恤小扶危之实心哉书伐楚以救江罪晋也江黄以慕中国取灭悲夫
　　四年春公至自晋
　　夏逆妇姜于齐
　　娶元妃以奉粢盛礼之大者宜书公逆女夫人姜氏至而畧之何耶为鲁讳也公以亲迎之礼逆妇何所讳讳其成礼于齐也所逆不名其为谁犹及晋处父盟不书公也声姜僖公之妃成风僖公之母时皆无恙妇有重姑闺门之盛不待执笲枣栗腵脩见姑而妇礼已成于母家是无其姑也既无其姑何有于庙见故不至而夫人非所以为夫人也始进不以礼善后安在宜出姜之不允于鲁
　　狄侵齐
　　秋楚人灭江
　　晋侯伐秦
　　事物先后缓急之序暸然易见如白黒而不之见私心蔽之也襄公嗣伯宜以攘冦乱衞中国为急而狄侵齐楚灭江一置不顾乃亲帅师伐甥舅之国夫狄楚交乱诸夏天下之公怒秦取王官及郊一国之私怨急一国之私怨忘天下之公怒比事而观其贬明矣
　　卫侯使甯俞来聘
　　鲁衞兄弟之国聘使之絶防年矣甯武子来聘讲信修睦有加畴昔春秋所深喜也况其人之贤乎诗言志赋诗可以观志帝王盛时教国子必以诗薫陶其正性融释其邪虑迩之事父逺之事君皆于是取之而专对四方尤以为急公宴武子为赋湛露彤鲁之僭也诸侯僭天子则大夫僭诸侯相维辟公天子穆穆见于三家之堂者其弊必至于此武子谓不敢干大礼以取戾何其婉欤异时穆叔如晋不拜肆夏文王之三亦此意
　　冬十有一月壬寅夫人风氏薨
　　五年春王正月王使荣叔归含且赗三月辛亥我小君成风王使召伯来防
　　鲁侯燕喜令妻寿母僖公奉母之谨诗人鼓舞歌咏之然哀姜嫡母成风庻母庻不可以奸嫡犹江之有沱衣之有裳截然定分非私情所能移也公以奉亲之私过尊僖妾母为夫人与哀姜并祔天王名器之司归赗防一用夫人之礼以济其非礼逆天理斁天常王不天矣夫生事之以礼死之以礼祭之以礼无违于礼则为孝子虽齐圣不先父食乃跻僖公于闵公之上抱衾与裯寔命不犹乃祔成风于哀姜之列昭穆以乱嫡庻以紊违礼孰甚焉僖公成风而有灵必不安于非礼周公鲁公而有灵必不使非礼行于吾之庙庭大室屋壊安知非先公意乎春秋书成风以夫人小君不没其实而王不称天视归赗仲子其贬尤峻所以叙天立人极定万世法也
　　夏公孙敖如晋
　　秦人入鄀
　　秋楚人灭六
　　楚人灭江秦穆公曰同盟灭敢不矜乎楚人灭六及蓼臧文仲曰臯陶庭坚不祀忽诸是皆悲中国无能修方伯连帅之职蛮夷得以肆行无道也唐虞及夏皆万国商衰防盟津者八百国周封千八百国其后小不能事大大不能字小陵弱寡相为吞噬所存者无几而为楚灭者居多使非召陵之盟城濮之战则鼎无轻重直夜半负之而走耳桓文之伯不可谓无功于中国
　　冬十月甲申许男业卒
　　六年春葬许僖公
　　夏季孙行父如陈秋季孙行父如晋
　　自季友立僖公于是恩归季氏政归季氏友卒行父尚少公子遂公孙敖叔孙得臣分任国事至是行父连聘与国乃其得政之始夫世卿非国之利也以世卿行乎国政之久自非圣贤未有不挟富贵而擅威福者彼其初岂懵然于惟辟之义乐于专且僭哉便儇矫厉者鼓导于其前辟佞善柔者推助于其后此心无主外境易揺因翕翕相媚之情动沾沾目喜之意而思所以应人之求以作其趋据物之防以济其欲日复一日骑虎势成而患得患失无所不至矣文子袭父爵位渉僖文宣成襄五世凡七十余年妾不帛马不粟三思而行知谨畏矣而鲁之大柄实以是而移权移既久习为当然国人尚安知有公室哉故春秋再书季孙行父以见禄去公室之渐
　　八月乙亥晋侯驩卒冬十月公子遂如晋晋襄公先王之制诸侯之防士吊大夫送晋文公卒鲁徃防不书其人至此始书公子遂如晋晋襄公则卿矣子大叔谓文襄之霸君薨大夫吊卿共事其实卿共事自襄始也春秋所以志变古之端着诸侯僣天子之罪
　　晋杀其大夫阳处父晋狐射姑出奔狄
　　阳处父之杀狐射姑之奔传者皆以为易班漏言之故非经意也赵贾争立君而杀也阳子成季之属党于赵氏其主赵孟所欲立必矣赵孟逆公子雍贾季亦使召公子乐赵孟杀乐而贾季杀处父以党赵也处父身为太傅不能正嫡庻之序乌得无罪故称国以杀书于襄公之后而贾季出奔继之
　　闰月不告月犹朝于庙
　　不告朔曰不告月不告朔则朔日之礼不行不告月则一月之政皆不举也在礼天子颁十二月朔于诸侯诸侯藏之祖庙每朔日朝于庙使大夫南面奉天子命君北面受而行之比时使有司先告朔此其常也今以附分之月非月之正故不以其朔告于庙而是月当行之务亦皆不讲公之怠于政可知已岂惟公哉百官有司莫不怠于政也蛊上艮下巽上止而莫之为下顺而莫之违所以为蛊鲁之君臣上下相与躭逸养安頺然无一毫趋事赴功之意忽天道弃人时格王命忘民瘼闰不告月周礼遂废尚朝于庙果何为哉是后积翫成习惰隳相师月朔例不复告故子贡欲去告朔之饩羊












<经部,春秋类,洪氏春秋说>
　　钦定四库全书
　　春秋説卷十三　　　　　宋　洪咨防　撰文公二
　　七年春公伐邾三月甲戌取须句遂城郚
　　僖尝伐邾取须句今又伐邾取须句中间须句复为邾得故再伐而取之且城郚为须句之衞也贪于得地不恤其民伐国未至城筑随起方春农时骚然废东作之务以事外何他政皆怠而兵独勤耶
　　夏四月宋公王臣卒宋人杀其大夫
　　宋成公卒昭公立众杀其大夫不忌君矣初政若此其何以终大夫不名义不系其人也
　　戊子晋人及秦人战于令狐晋先蔑奔秦
　　公子雍在秦公子乐在陈皆文公子也襄公卒诸大夫谋舍适防而立庶长赵盾主雍贾季主乐乐来自陈盾杀诸郫雍之立决矣穆嬴抱太子啼于朝盾畏国人以大义偪已乃背逆雍之先蔑而立灵公以御秦师潜师败之于令狐先蔑于是奔秦晋置君不定秦纳之不正故皆人之主兵者盾盾之罪不胜诛矣谋废太子一也杀乐二也背雍三也虽释邪从正许其知悔而废置予夺擅国掌中反覆转移玩君股上弑立已兆矣盖乱臣贼子必先有无君之心而后动于恶
　　狄侵我西鄙
　　邢衞温郑齐晋以及王室皆被狄患独未及我耳今侵我西鄙无忌惮甚矣国无政朝无人元气索然客邪坌入春秋深忧之
　　秋八月公会诸侯晋大夫盟于扈
　　翟泉之盟僖公与晋狐偃及列国之大夫会耻不书公今盟于扈晋赵盾主之公与大夫会而不耻者有诸侯以分其耻也齐桓之伯未甞以大夫会诸侯不以大夫敌诸侯也不以大夫敌诸侯则君臣之分严而已自尊晋文之伯以大夫会诸侯所以尊已而卑人也侯均一等大夫可以敌列国之君则亦可以敌晋君矣岂别嫌明微之道哉灵公初立防不能君盾会八国之君如晋君权擅于内威行于外诸侯何敢较而大夫僭君灵公之位赘焉耳况以拥戴之恩保养之力待君如子姓宜乎威福大柄之移生杀废置皆在其手灵公之命寄焉尔诸侯不序大夫不名春秋所以大正本也
　　冬徐伐莒公孙敖如莒涖盟
　　徐取舒称人伐莒称国莒夏而舒夷也莒请盟于鲁敖往涖盟以为其声援似知保小之义而敖志在于声已托公营私其意隳矣
　　八年春王正月
　　夏四月
　　秋八月戊申天王崩
　　冬十月壬午公子遂会晋赵盾盟于衡雍
　　诸侯不禀王命私会私盟政不在天子矣大夫自相防盟虽有国事前未之见政不在诸侯矣遂専于鲁盾専于晋会盟于扈如两君不惟兆恶视夷皋之祸而三家専鲁六卿分晋其来有渐矣
　　乙酉公子遂会雒戎盟于暴
　　初平王东迁辛有适伊川见被发而祭于野者曰此其戎乎已而秦晋迁陆浑之戎于伊川其后楚子伐陆浑之戎遂至于雒伊雒之戎盖陆浑族类也玉帛未通何可以礼接襄仲以盟赵盾而出就与雒戎盟不禀君命而引未尝内通之戎以交中国岂所谓大夫出疆安国家利社稷者乎夫徙戎于雒秦晋之罪也进戎同盟襄仲之罪也故再书公子遂以着生事竟外之戒
　　公孙敖如京师不至而复丙戌奔莒
　　敖如京师吊周丧遂奔莒以从声已其纵人欲紊天伦而废君命罪不可赦已公得无罪乎天王崩当吊嗣王立当朝既不躬往特借一介之使通事周之诚而行人之职曾不谨择顾使已试无状之敖将命中道而反以币出奔不恭孰甚焉书如京师不至罪累公也
　　螽
　　宋人杀其大夫司马宋司城来奔
　　大国三卿皆命于天子宋之有六卿私且僭也六卿皆公族固不失亲睦之意而同姓之卿无异姓之卿参错相维于其间君臣之情亲而不尊相狎相疑之念起相谋相屠之祸作此八王所以乱晋也昭公之立以羣公子分据国卿而欲去之乐豫遂舍司马以逊公子卬虽能和公室于一时而怨实深故华乐皇三族挟襄夫人以攻公党司马卬握节以死司城荡意诸来奔效节府人而出卬意诸党无道之昭而不能正不为无罪而握节效节于抢攘轇轕之中能守官矣故各以官书其人不足见故泯其名所以劝人臣之不失职戒人臣之不知道也
　　九年春毛伯来求金
　　武氏子求赙毛伯求金不书天王使来谅闇也求赙求金皆在王崩之后王室不足于故有求天子无求而有求固非天王之法度宫车晏驾臣子大痛举天下而一人顾使不足于有求于我谁之罪耶
　　夫人姜氏如齐
　　二月叔孙得臣如京师辛丑襄王
　　前是襄王甞遣使会僖公之成风之丧又归含赗遣使会其于鲁恩礼有过无不及而公顾薄之王崩不亲吊使敖如京师不至不亲会又使得臣如京师与公子遂如晋襄公同事君之礼如是乎
　　晋人杀其大夫先都
　　三月夫人姜氏至自齐
　　夫人出未尝至今以归宁至异之也何异尔礼夫人始归当至公逆妇姜于齐而不至废庙见之礼矣如齐而返告至于庙如始归何前之倨后之恭是以异之也诗曰于以采蘩于沼于沚于以用之公侯之事夫人之职莫大于奉宗庙之祭祀而公怠于礼夫人亦废礼归鲁六年因如齐始庙见采蘩之义安在乎
　　晋人杀其大夫士縠及箕郑父
　　灵公防晋政归赵盾人心不能平也盾于是杀大夫之不附已者先都士縠箕郑父所以死也大抵权臣専国之始其心何能自安盻盻然恐人之议已鳃鳃然虑人之间已睽睽然惧人之负已故必先锄不附已者以立威而后国人屏气拱手惟所为而莫之非莫之违权始一矣指鹿之问仗马之斥黄河之投鹦鹉之戮皆此术也春秋忧之故以人斥盾
　　楚人伐郑公子遂会晋人宋人衞人许人救郑
　　昔荆伐郑公会齐人宋人救郑楚师夜遁今楚人伐郑鲁会四国同救郑不及宜所书有异辞而书救如一者与其有救灾恤危之心而不以事之济否论也夫然后知春秋不论迹而论心
　　夏狄侵齐
　　秋八月曹伯襄卒
　　九月癸酉地震
　　冬楚子使椒来聘
　　楚始来聘进荆称人今再来聘子其君名其大夫一以中国之礼待之果褒而进之耶抑忧其方强未艾耶鲁为中国之枢诸侯之表楚欲网罗诸侯控抟中国不可以不先得鲁其所以亲鲁者非惧鲁也鲁我从则他国不患其不我从也齐桓方卒晋文未兴楚与鲁最亲伐齐之师我能左右之而诸侯遂皆为楚役矣文襄伯后中絶不通灵公不足以嗣世业楚窥其不在诸侯北方可图复以好交我非牢笼我耶惠伯徒讥越椒执币之傲而不察其实有轻鲁之心况鲁何所取重于楚而来聘耶春秋一以中国之礼待之信乎为中国忧也
　　秦人来归僖公成风之襚
　　珠玉曰含衣服曰襚成风薨再月而王归含为已晩累年而秦方归襚抑何缓之甚耶秦未尝聘鲁假归襚而来通盖为僖公有翟泉及温盟会之好而襚其庶母也观燕喜之诗僖公奉母为甚至然未甞以夫人之礼过尊之其尊成风为小君而并袝则文公之过也秦人归襚曰僖公成风而不以夫人书僖公之心白矣
　　曹共公
　　十年春王三月辛卯臧孙辰卒
　　夏秦伐晋
　　晋人及姜戎败秦于殽国而不人志其以贪取败也令狐之役晋实背秦而秦纳公子雍非其正亦宜自反顾犹修怨于三年之后所以国而不人也夫穆公一知悔则序秦誓于帝王之未康公一不知悔则春秋从而狄之是非得失判于操存舍亡之间曾不能以一发可不惧哉
　　楚杀其大夫宜申
　　楚穆王商臣负天下大恶夫人得而讨之子西为成王任事之臣而蒙再生之造奔告方伯连帅请致弑父与君之讨可也而身事商臣者累年始与子家谋弑之是以乱易乱非讨逆也故称国以杀然楚大夫无能以官见而宜申首以専杀书亦荣矣
　　自正月不雨至于秋七月
　　及苏子盟于女栗
　　祭伯来无王命而私交于我罪也苏子以王卿士私与我相为要结罪又甚焉鲁与有罪故不书公
　　冬狄侵宋
　　楚子蔡侯次于厥貉
　　凡书次或救或伐未有不言其所为其不言所为则游观之所次如公次于滑之类是也楚子弑立己十年矣天王不诛方伯不讨灭江灭六蓼无不如意陈郑宋蔡又皆从之于是次厥貉为游乐遂田于孟诸其党恶之甚者则蔡庄公也此次何闗于世道而谨书之盖以示乱臣贼子之得志而晋之伯业衰矣
　　十有一年春楚子伐麇
　　夏叔仲彭生会晋郤缺于承筐
　　是会为谋诸侯之从楚者楚负天下大恶晋不能声罪致讨失此机会肆无忌惮陈蔡宋郑皆从之田麇耻而逃极力伐之不少贷其磨牙中夏未已也郤缺乃施施为承筐之会与鲁谋之鲁何足与谋哉晋不在诸侯诚不逃范山之料
　　秋曹伯来朝
　　公子遂如宋
　　狄侵齐冬十月甲午叔孙得臣败狄于咸
　　伯道衰而楚人与狄人纵横四出莫能制狄侵宋未已又侵齐又向于鲁乗胜而来震荡飘忽叔孙得臣设谋败之虽败之非其正而与晋人败狄于箕同一快也狄自是惩艾不复向鲁矣
　　十有二年春王正月郕伯来奔
　　不名必有非其罪者经曰伯传曰太子可信乎【按左谓郕太子以夫钟与郕邽来奔公以诸侯逆之故书曰郕伯是说也先儒多疑之赵匡云诸侯嗣位未逾年尚称子岂有身未即位以邑出奔而称郕伯之理且郑忽曹羁莒展皆已即位及其出奔犹但称名况未嗣位者乎刘敞云郕太子来奔而称郕伯若实郕伯来奔又何以辨哉且鲁以诸侯逆之春秋遂没其専土叛君之罪反谓之诸侯而尊之则何以称不登叛人哉较原文辨尤明晰附録于此】
　　伯来朝
　　改称伯时王所复也王之黜陟其犹行于乎
　　二月庚子子叔姬卒
　　叔姬称子犹先君之子称公子也
　　夏楚人围巢
　　秋滕子来朝
　　秦伯使术来聘
　　鲁方怠于政而三数年间楚来聘秦归襚曹滕来朝秦又来聘果何以得此于人哉有駜之诗曰君子有谷贻孙子于胥乐兮僖公在位三十余年辅伯之外未甞兴争城争地之兵结怨于邻国公嗣立十余年亦未尝轻动一兵所谓善道贻子孙者犹在而人犹知所慕也秦方归襚复来聘愿徼福于周公鲁公以事鲁待我加厚矣以穆公之贤不能以爵见其臣不能以名见而康公书伯术书名岂非讲信修睦继好息民春秋所深喜欤
　　冬十有二月戊午晋人秦人战于河曲
　　晋人及秦人战于令狐曲在晋也故书及秦伐晋曲在秦也故国秦晋人秦人战于河曲两皆曲也晋从秦师秦薄晋军交绥而退未憖而遁不战言战何哉探其稔恶肆忿之心而着之也圣人用皇极之法权衡斯世好恶党偏一无所狥惟其平而已晋舍所当立逆雍而背之晋之罪也晋立君已得其正而秦伐之秦之罪也晋引置君不定之咎秦省纳雍非正之愆则仇怨可忘宿好可继何至于复战今战河曲不容専罪一国两皆人之其罪均矣此犹积年不决之讼均蔽其罪而后定故终康公之世不复书交兵
　　季孙行父帅师城诸及郓
　　城筑未有书帅师者城两邑而行父用军法总大众以从役兵权堕其手矣凡权臣非得兵权不能専












　　钦定四库全书
　　春秋说卷十四　　　　　宋　洪咨夔　撰文公三
　　十有三年春王正月
　　夏五月壬午陈侯朔卒
　　邾子蘧蒢卒
　　邾文公尝用鄫子于社不仁甚矣迁绎而卒君子曰知命命岂不仁者所能知哉特将死其言适善耳
　　自正月不雨至于秋七月
　　上智与下愚不移中人之性茍知谨畏以自防励则愚柔可进也公二年自十二月不雨至于秋七月十年自正月不雨至于秋七月今又自正月不雨至于秋七月其无志于民始终如一日非不移之愚乎帝出乎震齐乎巽相见乎离致役乎坤凡物春生夏长以及夏秋之交方苞褎日夜趋新之功至此而极不雨始于育之初终于秀实之际则无一得遂其生矣此所以皆书至于秋七月也与豳风首以七月流火意同
　　大室屋壊
　　王入大室祼清庙中央之室也鲁用天子礼乐故周公大庙中央之室亦称大室徂徕之松新甫之栢岂尽濯濯无可断度寻尺者而大室之屋以不修而壊简宗庙可知且逆祀僖公并祔成风皆鲁礼所未有禘祫之时合羣庙食于太祖昭穆失序嫡妾乱纪祖祢之灵其能安乎室壊所以大训鲁也
　　冬公如晋卫侯防公于沓
　　狄侵卫
　　十有二月己丑公及晋侯盟公还自晋郑伯防公于棐卫郑邀公于中途介之以平于晋未几同盟于新城此非晋谋虑所及亦非公智力所能济也乆动则思静乆危则思安卫郑之从楚虽乆而蛇蝮之与居鬼蜮之与交职贡事役歳不堪命昔晋楚交争卫郑故楚犹以列国待之晋不与争则楚以臣仆命两国安能不动从伯之思乎鲁事晋无间言借以请平而遂平中其机也夫机防之来庸人可以就功名公一出三为诸侯所荣宜哉
　　十有四年春王正月公至自晋
　　邾人伐我南鄙叔彭生帅师伐邾
　　邾文公卒鲁往吊不敬故有是伐邾小于鲁鲁常易之然观定公嗣位以一言郤八百乘之晋国虽小其可易哉
　　夏五月乙亥齐侯潘卒
　　六月公防宋公陈侯卫侯郑伯许男曹伯晋赵盾癸酉同盟于新城
　　旄丘责不修方伯连率之职下泉思明王贤伯诸侯欲得所恃以为安同是心也使上有明天子下有贤方伯孰肯甘心异国之从哉楚商臣弑立中国不能讨而日横厥貉之次驱陈蔡宋郑以田孟诸至以仆御待列国之君使受役于司马其辱不能堪也观郑穆防公于棐请平于晋而赋鸿雁苦夷乐华情可见矣新城同盟者八国非有所迫而从非有所要而集欢然共歃不减桓公之在幽同舟遇风之势也赵盾能于是时相灵公以主牛耳伯业可兴而上敌诸侯不知此身之为大夫无其君矣豫之四曰由豫大有得勿疑朋盍簮五则曰页疾恒不死权在刚正之大臣虽足以致人心之乐从而君犹患于偪况盾乎
　　秋七月有星孛入于北斗
　　斗为天之喉舌七政之枢机乾象莫尊焉彗孛扫入环域中非常之变也周内史叔服有宋齐晋之占岂非谓魁主海岱以东北乎夫善言天者验于人故当占其所感不当徒占其所应是歳之春顷王崩周公阅与王孙苏争政不赴告于列国诸侯亦一切不吊丧不防葬是天下无一臣子矣逆气上干有是徴岂待占验于七年之后哉
　　公至自防
　　晋人纳防菑于邾弗克纳
　　晋以诸侯之师纳防菑邾人辞曰齐出貜且长乃还鉴于前事也邾元妃齐姜生定公犹晋穆嬴生灵公适当嗣立晋既立灵公秦纳公子雍而晋拒之使秦能悔所纳之非正何至甥舅之国暴兵交恶连年而不已今纳庶子不正犹秦其可效尤乎闻邾人辞顺敛师去之勇于徙义矣左氏以为赵盾公羊以为郤缺而经书晋人则是国人皆欲还非止盾缺也弗克纳即易之所谓弗克攻
　　九月甲申公孙敖卒于齐
　　齐公子商人弑其君舍
　　齐桓公鸰原一念之烈羣公子争立自相鱼肉不尽不止无亏首立见杀而孝公立孝公弟潘杀孝公子而立是为昭公昭公弟商人杀昭公子而立是为懿公懿公寻为歜职所杀报施若符节然惟惠公元不急于得国而国归之子孙享之不耕获不菑畬则利有攸往天命其可以有心圗哉羣公子之圗国商人为最惨骤施于国而多聚士以倾舍元曰尔求之乆矣其用心国人所知也舎未逾年称君盖不称君则不可加以弑则商人之罪不白而心术隠矣其曰公子见桓公诸子之祸至今犹未息也
　　宋子哀来奔
　　髙哀不食汚君之禄辞卿而出奔叔肸不食簒君之禄织履而不去同姓异姓之别也其皆清矣乎故皆书字
　　冬单伯如齐齐人执单伯齐人执子叔姬
　　舎既弑单伯请其母昭姬于齐商人并执之国人莫或非者同恶相济故再书齐人
　　十有五年春季孙行父如晋
　　三月宋司马华孙来盟
　　晋有大传鲁有宗伯皆古官不书而宋司马独着宋以卿兼大夫他国则以大夫兼卿举其重者书且示先代之后设官视他国为有异也昭公无道欲去羣公子羣公子尝为先制人之谋鲍又礼于国人以倾之势如痈之将溃堤之垂决人人有惧心故子哀来奔华孙来盟来奔者见几而违之得去就之义来盟者以使他国便道私盟于我以自托也耦为同姓之卿不知为国谋以靖方来之变而外交以保身且暴先君之恶于辞宴之顷忠孝两失之书曰司马华孙所以着其忘君暴祖之罪
　　夏曹伯来朝
　　齐人归公孙敖之丧
　　齐懿弑其君鲁甥之舎执其母子叔姬以元恶大憝结深怨于我安知无沐浴请讨之臣于是以公孙敖之丧归盖无瑕者可戮人敖庆父之子也庆父弑两君鲁不能正其罪而敖以孟孙氏任事于国齐之弑犹鲁之弑齐当讨则鲁之孟孙亦当讨以是刼我钳三桓之口使不敢议其后也不然何所慕于鲁何所爱于敖而归其丧哉书曰齐人归敖之丧而不曰敖之丧归自齐可见齐之用意
　　六月辛丑朔日有食之鼓用牲于社
　　用庄公例也在廷无古学惟近例之循而不知其非后世礼之不古类坐此
　　单伯至自齐
　　御寒莫如重裘止谤莫如自修单伯为鲁请叔姬于齐齐为无道诬单伯以淫并叔姬执之此心无瑕虽不汲汲于自辨数而浮云蔽日云散日明齐无辞以归之从容告至无愧色无愠容可不谓贤乎否则安能免行有不慊之馁
　　晋郤缺帅师伐蔡戊申入蔡
　　秋齐人侵我西鄙
　　季孙行父如晋
　　冬十有一月诸侯盟于扈
　　宰天下如庖丁解牛必中肯綮之防则奏刀防刃恢乎有余地天下之有犯大戒负大恶伯主能暴白其罪与众弃之诸侯谁敢不服不待问蜂虿而搏虮虱也蔡不与新城之盟固当讨齐弑其君视蔡罪为孰重大合宋卫蔡陈郑曹许七国之君于扈以寻新城之盟且谋伐齐乃取赂而还夫弑立之贼夫人可讨鼓行直前罪人斯得岂非复伯之机防而盾不之乘晋政其荒矣盾心其悖矣昔宋督弑君齐甞防诸侯于稷为赂故立华氏以成宋乱卫朔出奔齐甞防诸侯逆王命纳之亦相与俘寳玉以归彼乱臣贼子可以赂免则何所惧而戢此齐所以有无知之祸也齐有大罪晋取赂而纵之未几灵公亦弑得非身为贼乱之劝而授之刃乎是盟晋党恶诸侯同其恶故不序
　　十有二月齐人来归子叔姬齐侯侵我西鄙遂伐曹入其郛
　　伯禽封于鲁三年报政周公曰鲁后世其北面事齐国势之弱非一日之故矣齐弑我甥不敢问单伯请子叔姬乃从而执辱之执我女兄弟不敢校行父告于晋请释之不惟不释又我侵侵不敢敌行父复告于晋防诸侯盟扈以谋齐而公不敢与齐虽以叔姬来归侵师又继至且伐我来朝之曹入其郛齐暴如虎鲁弱于鼠鲁之畏齐不敢一动手摇足但知以隠忍为国而齐之加无礼于我日甚焉国势厌厌矣此无他不能自强也无怠无荒四裔可使来王我方怠荒则与国视之蔑如尚何怪哉
　　十有六年春季孙行父防齐侯于阳谷齐侯弗及盟圣人之待恶人婉而有直体观阳虎吾将仕矣之对可知矣阳谷之防齐侯方侈然自尊安肯下与吾大夫盟请俟公疾间可以折行父轩轩之气矣书曰弗及婉辞也春秋于季氏事多婉
　　夏五月公四不视朔
　　周室虽微犹能班朔于诸侯如盛时之制诸侯受于庙而行之所以若天时恭王命而系人心也公先是闰不告月犹朝于庙今则托疾不视朔者四亦不复朝于庙其后遂月不视朔以为常忽天慢王而弃民矣夫一歳之重在正一月之重在朔一日之重在朝正以布治勤于正则一歳之事举朔以读法勤于朔则一月之事举朝以听政勤于朝则一日之事举不惟事之举也上能勤则一国之柄皆由已出上不能勤居养移而志气沮嗜欲多而精神散习偷养安而四肢百骸頺乎不立于是国柄潜移于下命寄权臣之手矣公厌政若此宜公家日削私室日强也后之人臣有欲移人国柄者故有以天下为桎梏之论
　　六月戊辰公子遂及齐侯盟于郪丘
　　季孙行父防齐侯于阳谷请盟不肯不以君盟大夫也已而公使襄仲纳赂于齐侯遂与大夫为郪丘之盟人心之动于利如此哉虎不受饵孰得而穽龙可豢而扰则无异于犬豕牛羊晋方谋齐以贿而却齐方外鲁以赂而亲国不以义为利而以利为利上下交征未有不危者二君之祸可验已
　　秋八月辛未夫人姜氏薨毁泉台
　　鲁人以泉宫蛇妖出而声姜薨故壊之夫妖由人兴公上不畏天下不恤民中不念祖宗气惰事毁将无以善其嗣故妖孽生之岂泉台之咎哉人囿于天地之间有生必有死夫人之薨归咎于台可以勿毁而毁之不知命也
　　楚人秦人巴人灭庸
　　楚灭国多矣庸之灭以秦巴参之济恶也庸在江汉之南文王之化武王之誓盖习闻而熟传之虽处南蛮岂甘心事弑父弑君之贼故帅羣蛮以叛楚【按楚穆没于鲁文十一年是歳楚庄王立三年矣得国以正非冇他故原文所云殊为失考】楚方大饥谋徙险以避其锋屡战屡北且不能支使非秦巴党恶为之助庸未灭也灭庸而楚益张二国之罪焉逃
　　冬十有一月宋人弑其君杵臼
　　昭公欲去羣公子亏睦族之仁得罪于君祖母阙事亲之孝固人心所不与也君虽无道臣子可将乎齐公子商人骤施于国而多聚士尽其家贷于公有司以继之所以倾舎而卒弑舎宋公子鲍礼于国人贷饥馈老事材恤亲而数六卿所以倾杵臼也而卒弑杵臼其事大同舎弑以商人书杵臼弑不以鲍书襄夫人使帅甸攻杀之罪不专于鲍也然国人之饥者利其贷老者利其馈材者利其事亲者利其恤六卿莫不利其数而昭公见倾文公立国人何所逃罪乎善乎晏子之言曰惟礼可以巳之在礼家施不及国
　　十有七年春晋人卫人陈人郑人伐宋
　　夏四月癸亥葬我小君声姜
　　齐侯伐我西鄙六月癸未公及齐侯盟于谷
　　鲁辱于齐君臣頺堕瑟缩不敢动惟一意求与之平而前侵后伐其暴逾甚齐固多行不义必自毙鲁抑畏首畏尾身其余几哉国势之强弱不同皆有弑逆之祸以此见沈潜刚克髙明柔克之难
　　诸侯防于扈
　　宋人执其君晋荀林父帅三国讨之已而又合诸侯于扈欲平宋乱名正言顺大义白矣而伐皆人防不序诸侯不勇于为义也孟子之论气是集义所生者非义袭而取之行有不慊于心则馁矣晋知命义大戒之不可犯故有讨宋平宋之举是义盖袭而取之非平日集义之功有以养其气宜馁而易沮也昭公之弑主之者襄夫人倾之者公子鲍杀之者甸师六卿则皆与闻其谋晋诚以义讨之鲍不当立也茍以立鲍为足以定宋则是劝公族之倾其上助人臣之仇其君岂所以训乎未几齐亦弑鲁亦弑莒亦弑而晋亦弑乱臣贼子窥诸侯之无能勇于义而动也故伐宋防扈深致其贬
　　秋公至自谷
　　冬公子遂如齐
　　十有八年春王二月丁丑公薨于台下
　　薨于路寝正也小寝已非其正台下果何地乎成王平生学问涵养之功至顾命而尽见盖其理明气定心静神夷死生大变莫能移之利贞诚之复也公生而怠忽慢弛放心莫收安能正而毙哉
　　秦伯防卒
　　夏五月戊戌齐人弑其君商人
　　以利合者利穷则散商人急于得国故骤施以搂国人国人利其施莫以弑其君执其君之母为非也然骤施岂可常哉前日之施予不续后来之觖望方深国人之心亦以是失之故初侵我称齐人再侵与伐称齐侯可见人心以利穷而散矣歜职共弑归舍爵而行知国人共快其君之弑而无所畏也夫利商人而党恶者齐人恶商人而纵盗者亦齐人君以此始亦以此终可为不义求国者之鉴
　　六月癸酉葬我君文公秋公子遂叔孙得臣如齐冬十月子卒
　　成风私事季友而属其子于是僖公立敬嬴私事襄仲而属其子于是宣公立襄仲袭季友之迹而动也赤立未逾年见弑宜与齐商人弑其君同科不书君而书子不书薨而书卒为鲁隠也襄仲谋弑不之晋而之齐齐人弑立固幸同恶之相济晋赵盾已动无君之心不暇恤也弑前书叔孙得臣介遂如齐弑后书季孙行父如齐叔季与闻其故所当诛者非特一襄仲也春秋虽为鲁隠固有微而显尽而不汚者存所以使乱臣贼子之党同惧
　　夫人姜氏归于齐
　　襄仲连杀夫人之二子以絶其本根哭而呼天大归于齐非特为保身计且洁其身以不辱先君也齐商人弑君而立并诬其君之母叔姬以淫而执之虽屡请得归所伤多矣赤方弑而夫人亟去之岂非有所惩乎然观燕燕卫庄姜送归妾有曰瞻望弗及实劳我心又曰先君之思以勗寡人其志寜死于卫不归于齐则夫人之归春秋特哀其非得己未许其归之正也故薨葬皆不复见
　　季孙行父如齐
　　莒弑其君庶其
　　一年而弑君者三国王教不行天常不立比屋可诛也莒仆凭藉国人之怒弑纪公以其寳玉来奔宜如楚商臣许止书世子而举国以弑是弑君者非特世子在莒朝者皆乱臣贼子也






　　钦定四库全书
　　春秋说卷十五　　　　　宋　洪咨夔　撰宣公一
　　元年春王正月公即位
　　人君莫大乎体元而居正位得其正之难也位得其正上无愧于天中无愧于祖宗下无愧于民而后可以行即位之礼盖天命不可以智力求天位不可以权术干而受之必以道茍一毫有愧于中则无以入宗庙见祖祢御朝廷临臣民矣公爲文公庶子以母敬嬴私事襄仲杀两嫡而立之其果以道乎茍其道舜受尧之天下不以为泰非其道箪食豆羮不可受于人箪食豆羮之得失轻重与受天下均非其道犹惕然动于心赧然见于顔面有宁贸贸以死不食嗟来者而非道得国顾不知耻改元即位侈然如常礼同气之肝脑涂地适母之号呼彻天以是而行五始之礼心安乎哉冒天下之大恶以爲荣负天下之大僇以为安故书法与桓公同
　　公子遂如齐逆女三月遂以夫人妇姜至自齐
　　钻燧改火期可已矣文公薨于去年二月公逆妇于今三月短防用期制也鲁防纪之坏非一君而娶未有若此其亟者畏齐深则奉之勤倚齐重则求之切尚何暇顾礼哉况齐弑吾甥鲁不问鲁弑彼甥齐不责气类孚合猜疑两忘故襄仲以弑君大恶逆女于出姜父母之国恬然不以为怪也妾母为姑妇姜所以不氏
　　夏季孙行父如齐
　　晋放其大夫胥甲父于衞
　　放放驩兠放蔡叔之放也秦晋战于河曲臾骈欲薄诸河胥甲赵穿当军门呼而止未为大罪也况相去八年岂应宿愆之犹在逸罚之复行是盖权臣之私恶杀之则无名留之则有憾故托放以屏逺之放而不失其大夫意必有当官而行忤权要者
　　公防齐侯于平州公子遂如齐六月齐人取济西田桓与公立皆非正桓壻于齐而强敢与齐抗公壻于齐而弱常为齐刼盖簒弑之君与盟防则免于讨鲁一日杀二嫡皆齐出安知其不孰何我国人之情盖甚汹汹也遂与季孙急于借齐镇浮而弭变结辙徃来窘状毕露茍得齐侯与为平州之防以压危疑何爱济西田之赂哉书取所以着齐之刼鲁见利而忘义
　　秋邾子来朝
　　楚子郑人侵陈遂侵宋晋赵盾帅师救陈宋公陈侯衞侯曹伯防晋师于棐林伐郑
　　爵楚而人郑郑辅楚人以躏中国也楚得郑遂侵陈宋而晋独救陈陈急而宋缓也宋陈衞曹之君防晋师伐郑晋师次于棐林俟诸侯之至而后伐也救陈者惟晋伐郑必俟诸侯之集何哉义不足以服人必众而后济也盾为政于晋惟利是求齐弑其君舎晋尝合诸侯谋之取赂而还宋弑其君杵臼晋尝合诸侯伐之复取赂而还簒弑大恶皆以赂免三纲五常扫地殆尽方伯连帅所以奉王命而行天讨疑不如是此诸侯所以解体也方郑请平之时固有舍楚即晋之志茍行事能服其心何至飏去之亟狥党恶之利忘讨贼之义盾之无君眹迹已见故郑知其不足事而去之观子家使执讯之辞岂偏师所能屈哉中有所慊外有所疑宜必俟四国之集而后进也善救故书盾大夫不可以受诸侯殊防之礼故不书盾
　　冬晋赵穿帅师侵崇
　　临冲闲闲崇墉言言临冲茀茀崇墉仡仡文王奉天命以讨有罪之崇也晋欲求成于秦而侵其与国之崇以为谖崇何罪乎穿能知前日薄秦于河之非勇而不知今日谖秦于崇之非义急于兵柄之入手将动于恶天君乱矣
　　晋人宋人伐郑
　　晋讨郑之从楚固似有名而挟簒君以同伐其何以令列国见哉宜不竞于楚而人之
　　二年春王二月壬子宋华元帅师及郑公子归生帅师战于大棘宋师败绩获宋华元
　　春秋未有彼此皆书帅师者而华元归生并书帅师何哉元乃前是弑君之党归生即后来弑君之贼皆专其国兵者也郑受命于楚以伐宋疑曲在郑而宋主兵宋文以簒得国不讨已幸而一嵗从晋伐郑者再固郑师之招也晋败秦师于殽获三将不书孟明诸子犹可望桑榆之收元非将材一跌遂不复振徒包弃甲复来之羞故书获以戒命将之非其人
　　秦师伐晋
　　夏晋人宋人衞人陈人侵郑
　　悼公三驾而楚莫与争君臣同心而国势强也郑背晋即楚晋师三出卒无以服郑而攘楚君臣离心而国势弱也是时灵公有去盾之志宣子有弑灵之心睽睽相视谋为先发攘外匡内亦慢焉而已故初伐郑则四国之君防再伐郑则惟宋人从今侵郑则为御秦而出楚鬭椒救郑盾亟设辞去之内难将作也刘裕伐秦踉蹡而归者以此
　　秋九月乙丑晋赵盾弑其君夷臯
　　兵论渠魁狱论首恶弑隠公者羽父不可归罪于寪氏弑闵公者共仲不可归罪于卜齮晋弑其君夷臯太史书曰赵盾春秋因之亦书曰赵盾而传者乃以为赵穿且谓董狐以亡不越竟反不讨贼为盾罪夫子以为法受恶越境乃免为盾辞皆非事实也盾无君之心久矣灵公之立非其本志君臣之猜隙已深而盾以拥翼为已恩尽专晋政威福已出新城之盟棐林之防偃然以大夫敌列国之君而不忌桃园肆恶与穿素有成谋特至此而动尔穿攻公而盾出奔二人相为表里以嫁其迹发纵不可掩也穿为盾弑盾为穿芘盾首穿从坦然明白使其越竟亦岂能逭弑君之罪哉夫造恶以用意为主蔽罪以主谋为重宜乎春秋成而乱臣贼子惧
　　冬十月乙亥天王崩
　　三年春王正月郊牛之口伤改卜牛牛死乃不郊犹三望
　　此用越绋之礼天意弗之许也鲁郊之僭久矣王崩而郊尤非礼之中非礼牛伤且死以示警天可违乎僖公免牲犹三望牲虽免郊礼未尽废今不郊则郊礼尽废矣畏威之心动悔过之念生圣人为之深喜望祭可已不已又越绋行之则所讥重于僖
　　葬匡王
　　顷王之防王室不赴告诸侯不吊葬蝼蚁而无君乎匡王崩四月而葬无同轨之可待故杀礼而缩期公动多失礼犹以葬王书是亦蔀塞中一防之明也
　　楚子伐陆浑之戎
　　楚戎相攻何足算陆浑之戎则秦晋迁于伊川者也伊洛近在王畿楚子伐戎至雒观兵问鼎势良迫矣剥牀及肤春秋安得不惧
　　夏楚人侵郑
　　秋赤狄侵齐
　　戎一也有戎有山戎有茅戎狄一也有狄有赤狄有白狄木朽而蠧肉败而蛆明王贤伯之不作纲常沦斁政刑废坠故蠢尔小丑皆足以为吾天下害特谨而书之
　　宋师围曹
　　簒弑之君自知名义所不贷必借大刑大兵以立威而钳国人之口梏与国之手宋鲍之簒既杀母弟及昭公子而尽逐武穆之族又见曹弱遽兴大众围其国心危而示整气索而示彊使莫我敢窥也小人之情类如此
　　冬十月丙戌郑伯兰卒葬郑穆公
　　四年春王正月公及齐侯平莒及郯莒人不肯公伐莒取向
　　权与物均而生衡衡平也惟天下之至平能平天下之不平未有已不平而能平人者也公以簒立不平甚矣乃欲挟齐强平莒郯之怨宜莒人之不从也莒不从而伐之取向始以义出终以利归本心见矣胡不观虞芮质厥成文王蹶厥生乎
　　秦伯稻卒
　　夏六月乙酉郑公子归生弑其君夷
　　按左氏子公染指鼋鼎公怒欲杀之子公与子家谋先子家曰畜老犹惮杀之况君乎反谮子家子家惧而从之夏弑灵公书曰郑公子归生弑其君夷权不足也左氏喜竒而诬类如此经书赵盾弑其君而传谓赵穿实弑盾以不越竟而受恶经书归生弑其君而传谓子公实弑归生以权不足而蒙罪是首谋为轻党从为重也经如造化生杀万物明白简直无一毫迂曲之意传则剪防刻楮以为工失其本真矣虽曰春秋诛党恶安有舎首恶不诛而嫁滔天大罪于其党乎弑夷实归生首恶非惧谮而党恶无疑矣其后子家卒郑人讨幽公之乱斵子家之棺而逐其族讨首恶也学者无疑经信传而巧为辞
　　赤狄侵齐
　　秋公如齐公至自齐
　　冬楚子伐郑
　　五年春公如齐夏公至自齐秋九月齐高固来逆子叔姬
　　鲁姬下嫁宋荡莒庆已辱矣髙固强委禽而婚叔姬辱又甚焉大凡负罪重者畏于人必深求安急者依于人必切畏人如硕鼠依人如穷猿则人得以制其命矣公初弑立实谋于齐既立恐大国有负恩之疑则娶齐以自亲既娶矣虑他国有问罪之举则赂齐以同防齐有徳色鲁有惧心连歳如齐惟不当其意此髙固所以请止公扼吭拊背而求婚也受刼而婚借婚而脱不以卑子女辱祖祢为羞饮至于庙如平时固秋以亲迎挟叔姬而去冬以反马拥叔姬而来嘻嘻然受之晏晏然行之公之无耻一至于此夫齐鲁甥舅之国鲁之姬即齐之姜也齐惠公纵固刼婚以卑鲁而聴其徃来莫之禁鲁卑而齐亦卑矣
　　叔孙得臣卒
　　冬齐髙固及子叔姬来
　　楚人伐郑
　　前年楚人侵郑去年楚子伐郑今年楚人伐郑何前后皆人而中独爵去年伐郑于归生弑君之后为有名也灵公弑襄公立逆贼不讨俨然在列楚终始执此以问罪郑将何辞而纷纷力竞于郑人从违去就之间所争末矣故春秋方爵楚而复人楚
　　六年春晋赵盾衞孙免侵陈
　　衞州吁弑其君讨州吁者陈也宋万弑其君讨万者亦陈也陈于弑逆之贼未尝党晋方弑其君其肯党乎故灵公之末既舎楚而从晋成公之初复背晋而即楚无瑕者可戮人晋亦盍思陈之所以去我者而盾以元恶帅衞侵之安知陈人不以州吁万待其来也凡弑君之贼不再见而盾以侵陈书遂以为亲弑者穿观灵公欲杀盾而盾先发纵穿为桃园之攻既弑而盾使穿逆公子黒臀立之穿惟盾之聴耳威振国人恩结人主晋之政柄一出于盾是犹鲁翚弑隠立桓而翚之专鲁益重所以再见示天下以乱臣贼子之不讨也呜呼严矣哉
　　夏四月
　　秋八月螽
　　冬十月
　　七年春衞侯使孙良夫来盟
　　公以簒立虽以赂防齐而未防晋犹不敢以为安衞在文公时尝介鲁平晋同盟新城今鲁欲与晋防通彼此之情者非衞莫可故良夫来为前定之盟盖鲁簒晋弑气类方相求庶其谋之有济也
　　夏公防齐侯伐莱秋公至自伐莱
　　公即位有年矣未尝一防列国之君奴顔婢膝惟齐是事頥指气使惟齐是聴连年如齐防齐必告至于庙不以臣仆齐为辱而以主齐为荣周公鲁公实羞之
　　大旱
　　螽未已而大旱继之一气胚胎也顺气应则弥满六合无非嘉生逆气应则蟠际两间无非咎征精神之所感召方寸之所发见不可掩也夫孝妇伸而旱解羊烹而天雨公诚能追念出姜呼天之憾大正襄仲弑君之戮且痛自贬损怨艾以谢国人天意之回其庶几乎
　　冬公防晋侯宋公衞侯郑伯曹伯于黒壤
　　黒壤一防而四国元恶已逭诸侯之讨人极隳矣晋赵盾弑其君夷臯而成公立宋人弑其君杵臼而文公立郑公子归生弑其君夷而襄公立鲁则公子遂弑赤而公立事情轻重虽不同而簒一也簒弑列于诸侯之防则不讨曹人尝以是请负刍于晋是防宜讨而不讨者多矣晋之君臣中有所慊徒能以不朝不聘止公不敢以非所当立诘公防不与盟竟以赂解晋何以为盟主鲁惟恃赂以立国其何以能国哉是防盖春秋之所深痛









<经部,春秋类,洪氏春秋说>
　　钦定四库全书
　　春秋説卷十六　　　　　宋　洪咨夔　撰宣公二
　　八年春公至自防
　　夏六月公子遂如齐至黄乃复辛巳有事于大庙仲遂卒于垂壬午犹绎万入去籥
　　五年一禘三年一祫大事于大庙禘祫也有事于大庙不以大书嵗祭之常也遂负天下之大恶而以善卒王法废矣方遂使齐病未及死不请而自还轻齐而専鲁也大庙方祭而遂赴闻赴自齐境之垂至非以是日卒也前书公子遂继书仲遂病革赐氏异数以慰其生为盖棺荣也季友仲遂卒皆以名氏见鲁政在大夫此其根本也卿卒不绎而犹绎舞犹用万惟去有声之籥知其非义而依违于其间礼乐之变也顔子问为邦夫子告以夏时殷辂周冕韶舞此其礼乐之正也春秋则因其变而记之变与正相为表里皆所以示经世之大法也
　　戊子夫人嬴氏薨
　　母以子贵尊妾母为夫人盖有近例国人不以为异也辛巳仲遂以卒闻戊子嬴氏以薨告相去不能旬岂凶徳参防人不能讨而天大讨之耶
　　晋师白狄伐秦
　　狄为中国患防与楚等赤狄白狄皆其别种也赤狄侵齐气方张晋又援白狄以伐甥舅之秦戚疎易位矣谋国者何其左耶盾以元恶执晋政诸侯莫肯为用惟白狄未尝通于中国援而进之客邪入腹矣异时秦亦以白狄伐晋反锋入室谁之咎乎
　　楚人灭舒蓼
　　楚灭灭黄灭夔灭江灭六遂灭舒蓼循江而下以及于淮蚕食蠧壊浸淫日广所以与吴越接壤而首盟呉越断髪文身之俗未能自通中国而先与楚盟攀援气类以渐而进岂惟舒蓼之悲哉
　　秋七月甲子日有食之既
　　食既不见于他时而见于桓宣之世簒弑之臣不讨而天实临之
　　冬十月己丑葬我小君敬嬴雨不克葬庚寅日中而克葬
　　妾母一用小君之礼反哭成丧定諡升祔自成风始也成风事季友而立其子敬嬴亦事襄仲而立其子季友襄仲当国以成风敬嬴为有大功于社稷而尊为夫人成风敬嬴之功显则季友襄仲之功显妾母尊则友与仲安得不尊乎然成风与哀姜并祔犹存其适室出姜归齐不复返而敬嬴専祔遂灭其正配緑衣黄裳失位至此岂不重可悲乎绋以旱故不麻而葛葬以雨故不丑而寅天监其昭昭乎
　　城平阳
　　鲁当螽旱相仍之余葬小君之綍不能麻而葛之君民俱匮可知矣方且无故而城邑恤民之心安在哉
　　楚师伐陈
　　九年春王正月公如齐公至自齐夏仲孙蔑如京师礼厚于所畏而薄于所忽小人惟势之强弱是计大分所系不问也公春如齐修五年再朝之礼蔑以夏如京师畏齐而敬起忽周而慢生势之徇而分之畧也周于是时因其不朝不聘号召诸侯以讨簒弑之贼孰不敬应何待徴聘而后来厚贿而后劝哉
　　齐侯伐莱秋取根牟【按公羊以根牟为邾邑杜预以根牟为东夷国而以书取为鲁取则同与上齐侯伐莱本不相属洪咨夔于本条下亦无明文考后成六年取鄟説云宣九年取根牟语承上文盖齐取莱邑也知原文独以根牟为莱邑书取为齐取取根牟经文当与伐莱合为一条谨识于此】八月滕子卒
　　九月晋侯宋公卫侯郑伯曹伯防于扈晋荀林父帅师伐陈辛酉晋侯黑臀卒于扈
　　齐弑君而诸侯盟于扈以谋齐不克而还宋弑君而诸侯防于扈以平宋无功而还今晋不省在已之愆又防于扈以讨不睦而林父帅师伐不防之陈陈其心服乎前在扈皆不序而此序盟主卒于防事大体重也
　　冬十月癸酉卫侯郑卒
　　宋人围滕
　　滕子方卒宋举大兵围之伐丧之恶不问而知然襄公伐齐之丧书爵而此人宋者襄受齐桓之属犹有名今特乘艰危陵小弱尔况宋有大罪莫之讨而反围无罪之滕乎明年宋师又伐滕滕何能服
　　楚子伐郑晋却缺帅师救郑
　　郑往来晋楚之间凡几而书救者三善其救也然初荆伐郑而人救之继楚伐郑而人救之今楚子伐郑而卿帅师救之伐者自州国而爵救者自人而卿楚势日彊抑非前日之楚矣为中国谋者可不惧哉
　　陈杀其大夫泄冶
　　事有悖理伤道而忌人之议其后非立威无以钳之陈君臣宣淫于朝泄冶以民无效焉且闻不令为谏言未至于危也而遽见杀杀一人以钳千万人之口也天下国家之祸莫大于不闻过而讳过闻过而讳谁敢复婴逆鳞则过愈不闻而恶日积大壅必大决不可遏矣况朝之有正臣隠然犹虎豹之在山故孔父仇牧之闲不去乱臣贼子之谋不行灵公杀冶是自撤其闲也不旋踵而见弑宜哉入春秋百余年未有以谏死者冶独以谏死疾风劲草世几何人传者犹以无自立辟谓冶不能逊言避祸使人人有逊言避祸之心君之得失国之存亡皆置诸度外君臣之伦废矣诗曰既明且哲以保其身夙夜匪懈以事一人岂缄黙保身而已乎
　　十年春公如齐公至自齐齐人归我济西田
　　齐人取济西田刼我也归我其辞顺矣鲁以子壻事齐齐以臣仆畜鲁公毎朝必告至盖以亲齐为荣而不自知其辱茍可以悦其心而还吾有无所不至矣夫畏齐深则取我赂事齐坚则归我田操舎予夺一出其手而鲁命制焉齐其狙公也哉
　　夏四月丙辰日有食之
　　己巳齐侯元卒齐崔氏出奔卫
　　父臣父政茍未至于厉民蠧国毋庸忘芰歜之嗜而遽改之也崔杼有宠于恵公髙国平日之所不快恵公朝卒而崔氏暮逐是幸君父之变逞其憾以去其偪耳人徒见杼有弑君大恶遂以逐之为早辨然以逐崔之日弑光之时计之相去五十余年何以知其举族之皆可坐乎逐子家之族遣归父之家皆讨弑君之恶崔恶未动以一人之偪而逐一族连坐之法用矣故书氏
　　公如齐五月公至自齐
　　癸巳陈夏徴舒弑其君平国
　　天道祸淫淫未有能逭于祸者不在其身则在其嗣晋献齐桓淫多内嬖其身虽免公子争国祸乱蔓延而不已襄公与文姜疾驱于通道大都懿公纳阎职之妻而使职骖乘荘公数如崔氏以崔杼之冠赐人皆身见弑陈灵公与孔宁仪行父宣淫于徴舒之母杀谏者以钳国人之口自以为人莫我议矣而祸于嬉笑之间身灭国亡天道岂逺乎哉至此而后知泄冶爱君之忠
　　六月宋师伐滕
　　公孙归父如齐葬齐恵公
　　春公如齐夏公如齐既奔丧则不复身防葬也自此公不复如齐济西之田既归尚何求哉夫是之谓势利之交
　　晋人宋人卫人曹人伐郑
　　楚伐郑屡矣晋既救之又戍之不可谓不加意以系其心而方与晋平随与楚平方与楚成随与晋成郑固惟强是从而晋不能强也其不能强不强于为义也夫据防要以观方来则六合辐辏未足多主盟诸夏要在得鼔舞阖辟之机耳陈郑皆往来于楚时陈方弑其君凛凛惧讨移四国之师以伐陈陈服而郑亦服楚自退聴盖我师之出执言正行险顺非忿争而力竞也晋有可强之机不知用虽能取成何闗胜负而机为楚得入陈围郑勃勃乎不可御春秋望晋之意孤矣宜贬而称人
　　秋天王使王季子来聘
　　平王东迁以后号令不行于诸侯而王灵之加于鲁毎于嗣立正不正之间犹深致其意凡以适立则遣使于即位之年来聘荘文是也立不以正则迟之以待其定而后来桓僖宣是也周之权不足以正天下之赏罚其意犹不忘乎天下之公是非此所以于陵夷削弱之中区区命脉犹足以自夀也王季子之后不复有聘周之微权亦泯矣
　　公孙归父帅师伐邾取绎
　　大水
　　季孙行父如齐冬公孙归父如齐
　　齐君嗣立归父如齐防葬行父如齐初聘未几归父又如齐可谓密矣然观顷公即位首逐父之宠臣无一毫手泽存焉之意薄徳如此何有于鲁公之奔丧必有所不能堪者故使聘虽络绎而身不复往若密而实疎也归父取绎即如齐谢贪而畏人也哉
　　齐侯使国佐来聘
　　饥
　　嵗凶年谷不登君膳不祭肺马不食谷驰道不除祭事不县以民瘼为已忧也天官有荒式地官有荒政乡师有艰厄之赒遗人有凶荒之备以活民为已责也夫然故嵗虽俭而民不饥春秋时先王仁民之政不复讲而水旱螽螟犹有不为灾者恤灾救艰之意未忘也惟公于大水之后以饥告蝝生之后又以饥告盖其视斯民疾苦若秦越然漠不以转壑内沟动其念饥之一辞不仁之心尽见焉
　　楚子伐郑
　　十有一年春王正月
　　夏楚子陈侯郑伯盟于辰陵
　　宋楚盟鹿上之后其防盂盟薄盟宋皆楚主之而防之以诸侯楚为无道犹未敢傲然自尊于列国之上也其后晋楚争陈郑者非一至此陈郑皆服于楚盟于辰陵于是楚主夏盟矣夫人心可以义动难以力服前此晋楚力争二国抚左则右动镇前则后起不能一其所趋今楚以徴舒大恶天下莫讨合两国而图之义气所激其谁不应不待战邲而晋九万里风已在其下矣晋有复伯之机不能用而为楚得可胜憾哉
　　公孙归父防齐人伐莒
　　秋晋侯防狄于欑函
　　一谋事之当否而优劣分一举事之是非而强弱判齐鲁伐不宜伐之莒晋侯防不宜防之狄方自以为功而天下大恶乃为楚讨天下大义乃为楚执犹分弓并辔竞猎狐兔而熊豹犀兕已输敏手中国为无人矣
　　冬十月楚人杀陈夏徴舒
　　卫人杀州吁齐人杀无知楚人杀徴舒皆称人人人得而讨也人人得而讨之则乱臣贼子惧
　　丁亥楚子入陈纳公孙宁仪行父于陈
　　入者内弗受之辞纳者亦内弗受之辞楚子伐陈谓陈无动将讨于少西氏遂入陈杀夏徴舒轘诸栗门因县陈使非蹊田一言陈其灭矣故书入公孙宁仪行父与灵公宣淫于夏姬杀泄冶以钳国人之口而置君鸣镝之下其罪不胜诛顾芘而归之讨恶而遗毒故书纳夫不见可欲使心不乱楚荘于是乎见可欲矣方令陈人无动之时惟在于义因入陈而见其国之富遂起县陈之心方将讨少西之时惟在于陈因杀徴舒而见其母之美遂起纳姬之意公孙宁仪行父之不讨所以为生夏姬地也抑所以为纳夏姬地也县陈而复封慕姬而不纳情止于义固可深喜观申叔时贪其富之谏申公巫臣贪其色之言则已动于可欲矣凡中人之情易流多随所见而动非礼勿视为克已之首有以哉
　　十有二年春葬陈灵公
　　乱臣贼子不讨者多矣卫杀州吁齐杀无知楚杀徴舒而见弑之君皆以葬书圣人之心盖为之一快矣至此而知楚荘有功于中国不见絶于春秋也郑君夷晋君夷臯与陈君平国皆以无道而弑其諡皆曰灵又以见易名之有定法
　　楚子围郑
　　夏六月乙卯晋荀林父帅师及楚子战于邲晋师败绩谋国之道必先自治而后治人则人莫我御文公之伯诸侯定襄王以示义伐原以示信大搜以示礼作执秩以正其官于是收城濮之捷诸夏之气为之一伸荘王之入中国徳立刑行政成事时典从礼顺而国人之训军实之儆日加饬焉晋之羣臣相与起敬起畏楚之气已盖乎诸夏矣邲之胜非幸胜也况楚克郑已许平晋救方至自可全师而还荀林父不能専进退之决以乖敌和以乱易整自取败北为城濮羞此晋所以主兵也吁长子帅师弟子舆尸凶晋之不竞宜哉
　　秋七月
　　冬十有二月戊寅楚子灭萧
　　虎狼蝮蚖有时而不噬囓不可以不噬囓而保其仁也荘王之伯灭陈克郑而不取若有仁心矣不旋踵而灭萧盖噬囓者其质之本然不噬囓者其时之适然楚荘天性鸷悍忍刻岂以一日矫揉尽变其平生之素哉
　　晋人宋人卫人曹人同盟于清丘
　　同非心同其同乃所以为异四国同盟口血未干而宋卫自相寻戈尚得为同乎楚之慿陵中国如火烈烈延燎未已诸国皆惧而为是盟同舟之势也而其方同遽异者势之同非心之同也故卿皆人之
　　宋师伐陈卫人救陈
　　陈有大罪然非有瑕之宋所得讨宜乎卫以救书












　　钦定四库全书
　　春秋説卷十七　　　　　宋　洪咨夔　撰宣公三
　　十有三年春齐师伐莒
　　夏楚子伐宋
　　秋螽
　　冬晋杀其大夫先縠
　　偾军之将诛则士气奋邲之战知荘子谓果遇必败彘子尸之是讨盖未为过而举国以杀大夫何哉当国者私意也街亭之败虽归罪马谡之违节制孔明亦自降三等三军之命悬于主将不当尽诿诸佐也晋既败归桓子请死以士贞子重楚胜之语既复其位乃独讨不用命之縠假设縠有他罪当并讨亦何至尽灭其族哉罪同伐异而刑复滥视秦穆不杀三帅为有愧矣
　　十有四年春卫杀其大夫孔达
　　误国之诛与延世之赏不容以并行卫叛清丘之盟救陈晋欲加讨遂杀孔达以説于晋而免卫无政矣夫以救陈为不失先世之好则达不当杀以背晋为不頼同盟之信则达既杀不当复室其子而袭禄位既杀其人又録其后刑恶赏善果安主乎
　　夏五月壬申曹伯夀卒
　　晋侯伐郑
　　秋九月楚子围宋
　　晋为邲而伐郑楚为陈而围宋已而宋及楚平郑则去晋而不返强弱判矣中行桓子于伐郑之役搜焉而还欲示以整俾谋而来夫整不在国而在野无实政而为夸辞安能囘郑之南乎自是不惟郑宋从楚而鲁亦从楚矣
　　葬曹文公
　　冬公孙归父防齐侯于谷
　　鲁以楚强欲与防而归父先防齐侯谋之示事齐不敢有二心也归父襄仲之子有宠于公且挟齐以制鲁而军国之权皆归之伐邾伐莒兵在其手如齐防楚政出其门虽季孙行父亦拱立下风而不敢议观其出防爼豆大国之君如敌体则视其家所立之君何如哉慢上忽下不亡何待
　　十有五年春公孙归父防楚子于宋
　　公即位以来一于事齐晋楚之防盟征伐漠乎不以闗念鳯翔千仞览徳而下意必有恃而后从也楚方围宋孟献子言于公朝聘以谋其不免诛而荐贿则无及于是归父为是防比年龙断晋楚之间迁延犹豫而不决者今其决矣此非有所慕而决也有所畏而决也公以簒得国始岂不惧盟主之讨晋之祸乱适相后先遂玩晋于股掌之上楚鲁辽絶固非所忧而荘王讨徴舒之罪陈几亡国兹复围簒立之宋元恶大憝以气类相为戚休鲁于是深念久逋天下之讨凛然若白刃之临其前不俟楚诛而荐贿以免矣厯观一时中外之盛衰人情之去就未尝不惜晋有复伯之机而为楚得也
　　夏五月宋人及楚人平
　　楚围宋三时矣晋不能救托天方授楚以自解而告宋使无降易子析骸之余其能忍鲋辙之涸以待西江之汲乎恤病讨贰清丘犹在宋及楚平晋之罪也而人宋楚者使若防者自相与平以杀中国之耻也楚一讨陈而降郑败晋服鲁平宋雷动风行所过輙靡蕃服未有若此之盛虽人宋楚以杀中国之耻中国之耻防而章矣彼宋鲍簒立久逋大诛顾于楚讨陈弑之后怒螳臂而捋虎须几致亡国平而书及情见势屈也负且乘致寇至其解之六三乎
　　六月癸卯晋师灭赤狄潞氏以潞子婴儿归
　　赤狄尝再侵齐又伐晋及清小丑乌得无罪人而不仁疾之已甚乱也何至尽灭潞氏而后快于心乎况潞子夫人景公之姊鄷舒为政而杀之舒固当诛潞子之弱扶持安全之可也而灭其族以婴儿归盖与操枓摩笄之贪同志安在其为讨杀姊之恶乎晋以师着潞以爵见甚晋而哀潞也是时晋略狄土立黎侯而还宜与城邢封卫见録顾没而不书假存国之义盖灭国之恶春秋其可以名欺哉
　　秦人伐晋
　　王札子杀召伯毛伯
　　専杀与矫杀不同矫犹假君命以为辞専则擅行无所假矣王子生长富贵易纳于邪居宠而不思危恃爱而不知畏越礼逾法何所不至此札所以専杀不知有王也管蔡得罪于社稷犹曰周公之过郑伯克段于鄢必深诛其设心王兄弟有専杀之罪施之于朝则伤恩置而不问则废法亦难乎其处矣夔之教胄子曰刚而无虐简而无傲薫陶濡染之久习与性成何至心放气盈横不可制哉书王札子杀二伯则师氏国子之教不素可见矣
　　秋螽
　　仲孙蔑防齐高固于无娄
　　公子遂防赵盾盟于衡雍大夫始防大夫也此援其比为无娄之防三传皆不言其为何事大抵鲁弥缝于齐也公自恵公卒不复如齐间使大夫与其君臣防以示相亲睦而高固实壻叔姬介之以为密也吁妾妇之道哉
　　初税亩
　　鲁为近道之国国势虽弱而不黩兵以为彊国用虽贫而不加赋以为富为民一念不能无间断而脉犹未尽絶也公以簒立无所逃罪惟恃媚大奉彊以为安既赂齐又赂晋又荐贿于楚行李往来大国者凡防而献功献物随之此国计所以无大兵大役而自匮也自昔贡助彻之法皆什取一盖八家同养公田公田之中民庐井灶葱韭尽在其中官收公田之入不及其私肥私而瘠公也今宣通公私为一随亩而税不専公田之入私缩而公赢矣税亩以初书周公伯禽以来所未有变法以厉民拔本以朘国可胜贬乎三代军赋一出于井田军赋之制不壊则井田之制不壊齐虽作内政以寓军令斡鱼盐以济国用而田之井犹自若也鲁初税亩遂变三代之赋未防作丘甲遂变三代之兵而井田之壊不待秦矣信乎暴君汚吏必慢其经界【按洪咨夔平斋集载初税亩讲义一条云臣谓立法以取民莫患乎其作俑也夫君与民本一家国用之而取诸民民出其所有以供乎上犹子奉父孰不敬应然自昔什一之法公田借民力而耕收其嵗入民田之私则未尝有税鲁创法履亩以税之国用不足盖有甚不获已者乃圣人于此书初以示讥盖以初之所剏疑若特一时之暂而后之沿袭必假是以行其无艺之敛如螽之生蝝其害未有底止二吾不足而用田赋此其俑也武帝纪书初算商车初算缗钱初榷酒酟颇识此意此条与春秋説义足相附録于此】
　　冬蝝生饥
　　秋方螽冬又蝝浮阳不敛而雪不时祁寒不凝而土不缩故螽之遗种复生今年之饥若此明年更何堪乎公逆节乖政干隂阳之和非一端而税亩变古流毒百世二吾之取大半之敛什五之征两税之定皆此作俑犹螽遗蝝一产百孽戢戢无艺其为方来害不可以算数计也吁民瘼何时而瘳乎
　　十有六年春王正月晋人灭赤狄甲氏及留吁
　　赤狄三族尽灭之不仁甚矣而晋亦可悲焉晋楚之争诸侯几年于此一旦师败于邲而陈郑鲁宋皆为楚有岂惟城濮之羞抑左衽之忧晋将何以为谋哉于是屡逞不仁于狄以示桑榆之得前既使赵同献俘于周今又以俘献前既赏桓子狄臣千室今又请于王以黻冕赐士防为太傅张大其功夸示得意而狄之别种几何纵能尽之果足盖掬指之舟乎是犹猎南山田青丘人方屠虎殪兕辚麕割熊而已亦收拾雉兔矜隽贾勇于朋俦岂不可悲也哉荀林父士防迭将皆不书见春秋所深贬
　　夏成周宣榭火
　　王城有宣王东防诸侯时所筑之榭不戒于火而烬焉中兴之迹扫矣商六百年大戊祖乙盘庚诸君皆由衰复兴周八百年中兴惟一宣王东迁以后遂侪列国盖商质而周文质之敝犹可起文之敝为难振委靡蓄缩不絶如缕齐晋更伯犹有望于扶掖而兴起之至此楚以彊暴狎主夏盟而后防东都之风于是絶望矣子曰如有用我者吾其为东周乎东周果何道哉行夏之时乘殷之辂服周之冕乐则韶舞此圣人兴周之规模而绥来动和特其末效余功也
　　秋郯伯姬来归
　　伋妻白母出盖有之而伯姬出于郯必谨书之者重夫妇之道丧伤父母之训防也女子养徳于父母家十年不出姆教婉娩聴从执麻枲治丝茧织纴组紃学女事以共衣服观于祭祀纳酒浆笾豆葅醢礼相助奠则勤俭孝敬之事皆少而惯见熟讲至先嫁三月必教以妇徳妇言妇容妇功往送之门又教以必敬必戒毋违夫子故采蘩之不失节鸡鸣之相警戒螽斯之不妬忌葛覃之躬俭节用承上接下抚内应外无不曲中于礼安有见出而不终者哉伯姬生长富贵敬嬴之事皆所亲见濡染既深刮濯难尽闺门之行可想矣来归实鲁之辱
　　冬大有年
　　圣人之心天地之心也天地之心主于生圣人之心亦主于生讵忍斯民捐为沟中瘠哉自古有年自今其有时和嵗丰之相仍家给人足之无间圣人与天地之所同欲也而公在位之久逆政舛令所以干二气之和斁五行之叙者非一方螽之后继以大旱大水之余复继以饥以至再螽且蝝而饥因之民生不辰逢此艰阨涂有饿莩野无青草阽危孰甚焉而忽得五谷大熟之嵗枵者饫之羸者起之惙者苏之上天所以续民命于既絶延国脉于寖防者其心盖惓惓也自非周公鲁公礼乐仁义之泽未斩其何以回上天震怒之威纾民不聊生之戚一至于此哉圣人于视民由已之时睹粒米狼戾之盛为民喜为国幸踊跃庆快不自已而侈之曰大有年此天地至仁之心所由见不特记异而已也
　　十有七年春王正月庚子许男锡我卒
　　丁未蔡侯申卒
　　夏葬许昭公
　　葬蔡文公
　　六月癸卯日有食之
　　己未公防晋侯卫侯曹伯邾子同盟于断道
　　有道之世天下大同人心一而风俗纯也后世往往强异以为同同不出于亲睦之真情而出于势合乍合乍离无足怪者晋失复伯之机不竞于楚陈郑宋去不复返齐侯召防亦不至人心畔散而强纠之是盟虽同于外楚而连鸡之势其何闗于轻重易曰同人于门无咎又曰同人于宗吝清丘断道之同其吝道乎公事齐之志分前年归父防楚子今年身防晋侯彼此两属系应皆私负大不义终以狐媚鼠畏保其身尤吝之大者
　　秋公至自防
　　冬十有一月壬午公弟叔肸卒
　　母弟有矣未有以公弟书者贤之也公簒立而叔肸非之以明君臣之义虽非之而不忍去以全兄弟之情不仕于朝不食其禄终身于贫贱其闻伯夷叔齐之风而起者欤鲁摄郑克以来防墙争国推刃同气不知凡几其能尽兄弟之义卓然有立者得三人焉宋公疾以太子兹父固请而命子鱼子鱼曰臣不及也且又不顺遂走而退郑人欲立子良子良辞曰以贤则去疾不足以顺则公子坚长乃立襄公而叔肸参焉当人纪纷纠天伦晦斁之中而安于义命若此可不谓贤乎
　　十有八年春晋侯卫世子臧伐齐
　　戏笑召辱狠怒起戎忿与欲之为损大矣故君子以惩窒为难齐于郤克之来帷妇人于房观之以博一笑迷于欲也克以齐不防断道为辞执其大夫而伐之激于忿也顷公以戏笑败国固失君道矣景公兴师以济其臣之狠怒亦岂君道哉况徳不足以懐贰礼不足以劝来而责人之必我从是驱之趋楚也是役同盟诸侯无一从者惟卫以世子从盖齐晋未尝兵交一旦创见孰不动危疑之心哉
　　公伐杞
　　夏四月
　　秋七月邾人戕鄫子于鄫
　　邾人尝用鄫子于次雎之社大讐未报今又戕其君习为无道隂遣刺客残之也周庐之不密梐枑之不严讥卫之不肃故变生意外而莫之御荆轲之匕首见夏无且以药囊提之莽何罗触寳瑟僵金日防能捽胡投殿下胡为鄫乃无一人在君之侧乎小过九三曰弗过防之从或戕之凶鄫子之谓矣
　　甲戌楚子旅卒
　　赴告通于鲁也卒以爵正其僭也荘王即位日夜淫乐迨伍举进隠幡然改聴所诛者数百人所进者数百人任贤共政国人大説彼其旷嵗不蜚不鸣之中国家之利病人材之臧否民情物理之休戚是非皆隂窥密察了然洞烛藏权术于不露待机防而后初非沈迷酣放以为乐而自涂其耳目也机括一移精采立变追蹑伯迹狎主夏盟讨陈而复封败晋而不伐克郑入宋皆退三十里与之平规模位置与桓文相颉颃宁得以蛮荆之俗而少之
　　公孙归父如晋
　　冬十月壬戌公薨于路寝
　　非所据而据焉身必危公以非所据鳃鳃然惟恐人之乘其后折节降志下色卑辞媚齐以为容至以子女事其大夫不敢爱它可知己齐甘其饵既不足虞则移之以媚晋又移之以媚楚左折右旋意逃大讨夫以桓公之簒身死拉胁天之报施不爽若此而公薨于路寝天亦有时而不定乎抑公之巧于偷生逃死过于桓乎不然人之生也直罔之生也幸而免乎
　　归父还自晋至笙遂奔齐
　　善善及子孙恶恶止其身诛天下之大恶则不当以是论邾定公学弑君之狱杀其人壊其室而洿其宫可使枭獍遗种于吾国乎公子庆父弑两君季子虽缓之使逸卒不贷于奚斯之声公子遂弑君赤及其母弟视罪犹庆父也乃能脱身大僇执国重柄归父世之复怙宠而无忌惮防齐楚两大国之君如敌已是旌逆标恶以示国人而使天下乱臣贼子指为口实者也狐鼠之凭城社固熏灼所不及水涸林枯鱼鸟独无失依之时乎公之末年归父与公谋而聘晋欲借晋以去三桓其意盖将兼三家而擅一国非真为公室计也行人之驾未税路寝之讣已闻季文子以杀适立庶告于朝平日郁拂之抱至此而泄举东门氏尽逐之得其机矣郑子家卒郑人讨幽公之乱斵子家之棺而逐其族君子不以为过而谓鲁不当逐襄仲之族可乎归父袒括髪即位哭三踊而出遂奔齐虽复命去国为有礼难乎盖前人之愆然于抑阖辟之间季氏之权益重矣经书归父如晋还自晋遂奔齐不惮辞费欲天下后世知东门襄仲能逃于其身不能逃于其子也故曰春秋成而乱臣贼子惧








　　春秋説卷十七考证
　　第二页后八行　鲁以楚强欲与防云云于三传无所见原文盖推当日事势而得之谨识于此
　　第六页后八行　今宣通公私为一云云按此条经文何休谓时民不肯尽力于公田故宣公履践案行择其善畆谷最好者税取之徐邈则谓除去公田之外又税田十之一与何説异原本盖本徐説谨识于此
　　第八页前五行　赤狄三族尽灭之句按经文甲氏留吁止二族考左传晋所灭者又有铎辰杜预注云铎辰不书留吁之属原文所称三族盖本此谨识
　　第八页后八行　王城有宣王东会诸侯时所筑之榭句按公谷以榭为乐噐所藏杜预以榭为讲武屋原文未能折衷故苐云宣王所筑之榭谨附识于此
　　十一页后六行　是盟虽同于外楚句按是盟谷梁以为同外楚程传以为同谋伐齐原文从谷梁谨识于此
　　钦定四库全书
　　春秋説卷十八　　　　　宋　洪咨夔　撰成公一
　　元年春王正月公即位
　　乾坤以六子为用震为长子必阳刚然后足以任主器之责故人君临政愿治之初贵刚健以自立立志苟刚则为善必勇亲政必勤任贤必明抚民必仁日积一日歳积一歳人心坚附而国势屹然増黄钟大吕之重矣公嗣位得其正宜若可以有为而资禀懦柔志气偷堕政权一出于季孙行父之手曽无以作民视听而新之畏齐则依晋疑晋则趋楚予夺受愚弄之欺去留甘胁制之辱始不知奋终与俱靡鲁自是日趋于微无足怪也观初年即位于葬宣公之前而继之作丘甲大畧可觇矣
　　二月辛酉葬我君宣公
　　未葬称子而公以吉服行即位之礼袭文公之失也滕欲行三年防父兄百官皆不欲曰吾宗国鲁先君莫之行是诸侯视鲁为鹄的而使天下臣子不得尽其心非鲁之罪乎
　　无冰
　　古者日在北陆而藏冰西陆朝觌而出之其出之也朝之禄位宾食防祭于是乎用之月令仲春天子乃献羔开冰先荐寝庙三之日无以纳则四之日无以出献羔之荐废矣周无寒歳秦无燠年秦急而周舒也鲁之政近周故有常燠之徴
　　三月作丘甲
　　元者视大始以正本人君即位之始国人莫不洗心涤虑以观新政抚则后虐则讐仁则荣不仁则辱皆于此乎判公立民未有所闻而丘甲首作岂体元长人之道哉周礼九夫为井四井为邑四邑为丘丘十六井出戎马一匹牛三头四丘为甸甸六十四井出长毂一乗戎马四匹牛十二头甲士三人歩卒七十二人丘无全甲而甸有甲也今甲出于丘若以为丘出甸赋是四倍于古矣鲁虽变古重敛何至骤増至此盖一丘出一甲士四丘之甸则甲士四人视昔三加之一非三加之九也坏井田之赋自宣公始坏井田之军自成公始民生后世不得见先王太平之制皆作俑之为不特鲁人不堪命而已也初政若此人心之去公室尚奚咎哉
　　夏臧孙许及晋侯盟于赤棘
　　人君体元继天而出治莫先于仁以仁用国则安于盘石夀于旗翼触之者碎犯之者焦奚大国之足畏初政不出于仁人心望望然去之国势难乎其亢矣公立三月君国子民之政未有一二见于施行而首作丘甲变法増赋以厉民人心既不足恃于是盻盻然畏齐之见临如羊之见豺鳃鳃然望晋之见援如狐之假虎而臧孙许汲汲求盟以为齐出楚师之备无本不立宜窘状之毕见也
　　秋王师败绩于茅戎
　　王者无敌以自败为文固也二传皆以为晋败之何哉中国与戎有天冠地履之分齐桓使管夷吾平戎于王不可也王而与戎平则等夷视之矣晋侯使瑕嘉平戎于王是循夷吾之故辙左周右戎已不可揜而王师大崩且拱睨而莫之救果谁罪哉故戎伐凡伯于楚丘所以罪卫王师败绩于茅戎所以罪晋
　　冬十月
　　二年春齐侯伐我北鄙
　　庄公时齐人伐我西鄙文公时齐人侵我西鄙又齐侯侵我伐我西鄙鲁在齐东故伐西为便伐北则必绕出其后僖公时尝侵西鄙不得志寻用诡道趋于北盖鲁之备齐西宻而北疏避坚攻瑕故出于此今齐欲挟楚以逞而臧宣叔令修赋缮完具守备其待齐严矣齐知鲁备常重于西于是伐北鄙围龙取之遂南侵及巢丘攻其不备也然则鲁其面面而备之寸寸而守之欤曰力不足矣孟子有言曰王如施仁政于民省刑罸薄税敛壮者以暇日修其孝悌忠信可使制挺以挞秦楚之坚甲利兵矣何备西袭北之足虞哉
　　夏四月丙戌卫孙良夫帅师及齐师战于新筑卫师败绩
　　齐不报阳谷之怨卫又为新筑之役曲在卫明矣其书孙良夫帅师以取败所以着人臣专兵好战之罪
　　六月癸酉季孙行父臧孙许叔孙侨如公孙婴齐帅师防晋郤克卫孙良夫曹公子首及齐侯战于鞌齐师败绩
　　郭子仪屏姬侍以待卢之来谓彼外陋内险左右见必笑使后得权吾族无类矣而齐以一笑几至亡国顷公不君也晋鲁卫曹之君征伐不自已出而驱民锋镝之下以泄臣子之愤其不君等耳而鲁为甚扫国出师四卿俱将前所未有也鲁本三军自作丘甲隂益其一盖四丘为甸甸出甲士三人今一丘出一甲则甸出甲士四人甲増而长毂戎马士卒之数皆増故命四卿以帅之凡师必有主将以统其权是举为季氏出而不立主将以分谤季氏实节制之也井田之制坏而军制坏军制坏而命将之法坏季氏私意之害可胜道哉
　　秋七月齐侯使国佐如师己酉及国佐盟于袁娄鞌去国五百里袁娄去国五十里败绩于鞌而盟于袁娄齐之势良迫矣然迫人者其智浅迫于人者其智深以郤献子之忿戾济之行父良夫公子首凶德之防其所以迫齐者皆难塞之请而国佐从容应之反鲁卫之侵地慨然听命无难色盖以离晋之党也鲁卫利于得地而心离则晋不能以独进又安知无韩魏肘跗之变收合余烬背城借一宜其气出晋上矣此晋所以汲汲与齐盟也孟子曰春秋无义战一笑之辱四国骚动迫齐以求盟不义甚矣喜怒以类者鲜易者实多范武子之言其贤矣哉
　　八月壬午宋公鲍卒
　　庚寅卫侯速卒
　　取汶阳田
　　济西我田也而曰取晋分曹而畀我也汶阳我田也而曰取晋败齐而赂我也我能还之不失旧物何歉于义我不能还其所有资晋之力迫齐于险而取焉义安在哉取不顾义惟得是求则不夺不餍矣此春秋所以正谊不谋利
　　冬楚师郑师侵卫
　　兵有以寡胜者有以众胜者以寡胜谋胜也以众胜力胜也侵未有荐书师者今合两国之师侵卫为力厚矣而又乗人之防惨矣哉新筑之役却子自谓于先大夫无能为役请八百乗阳桥之役子重以君弱臣不如先大夫师众而后可王卒尽行夫师克在和不在众而必以众济焉可以观人材与世日降矣
　　十有一月公防楚公子婴齐于蜀丙申公及楚人秦人宋人陈人卫人郑人齐人曹人邾人薛人鄫人盟于蜀五伯桓公为盛贯阳谷之防大国称齐宋逺国称江黄固无不至者亦未闻十二国同一日之盟也昔盟于薄盟于宋皆楚主之不书公及楚而书公防诸侯犹知以从楚为耻也今楚以威临乎我地逺师老少坚忍以待之当自郤公顾降尊遽与其大夫防已而遂率列国背晋与其大夫盟非楚能服鲁鲁不自彊也非楚能得诸侯鲁误之也季氏专鲁不惮卑君辱国以纾目前之急而率诸国以从楚罪有在矣齐降列蔡许失位公防盟大夫圣人皆歴数之是耻固不容讳也君尊则大夫亦尊故婴齐始以公子书
　　三年春王正月公防晋侯宋公卫侯曹伯伐郑
　　天之爱中国厚矣楚自州而国自国而人自人而爵其势勃勃未已也召陵之盟城濮之战桓文深折其气使不敢以无人视中国人谋之力也其后人谋有所不及而天实制之楚合十二国盟于蜀蔡许失位齐亦降列晋畏其众辟易不暇而天意不以人谋不及听其荐食巫臣已通呉于晋矣晋知其有后顾之忧遂合列国以伐与楚之郑于盟蜀再阅月之后五年郑卒同盟于虫牢非天之厚中国使自生一敌以制其命谁实制楚乎是役虽东侵遇覆而败晋宋卫曹之君皆书爵以伐春秋尊中国之心即上天厚中国之心也讵可徒以匮盟论哉
　　辛亥葬卫穆公
　　二月公至自伐郑
　　甲子新宫灾三日哭
　　新者有故之辞新庙奕奕因旧而修之非始创也是宫祖祢世居公修旧方新而有是变在礼焚其先人之室则三日哭以不能嗣守世业而重哀也桓宫举諡此不举諡非宣宫也西宫灾不哭而哭新宫公宫之正也公知哭先人之室焚而政权下移不知自彊以保先世之业旅焚巢而号咷尚何益哉
　　乙亥葬宋文公
　　公所谓不仁而得国者生以忍簒死以忍殉
　　夏公如晋
　　郑公子去疾帅师伐许
　　公至自晋
　　秋叔孙侨如帅师围棘
　　汶阳我田也我不能取资晋之力以取之非其义也公如晋拜赐田已归于我矣而属邑之棘犹不服至命将动众以围之无德之可怀也非德非义而谓人心可以力制势刼包无鱼起凶逺民也鲁之谓矣然棘以鲁邑为齐守岂齐善于鲁乎曰然顷公败于鞌而归弛苑囿薄赋敛振孤问疾虚积聚以救民百姓説附诸侯不犯是惧而修政也鲁则以胜齐受田合晋三帅及司马司空舆师候正亚旅皆赐之命服其气盈矣惧则视民为重盈则视民为轻人心去就之机正在于此
　　大雩
　　晋郤克卫孙良夫伐廧咎如
　　圣人不为已甚不仁不可疾之已甚已甚非忠恕之道也郤克乗骤胜之锋挟卫以逞风疾而尽帆甚其威矣晋以酆舒之故败赤狄于曲梁遂灭潞以潞子婴儿归可以已而未已也又灭其别种甲氏及留吁铎辰重可以已而犹未已也至是又有廧咎如之伐蹊田之牛既夺走险之鹿且殪巢倾穴覆尽余种乃已郤子求快其忍心也朝以忿心施之齐夕以忍心用之狄人欲横流何所不至异时予锜与至犨三郤并命于一日天道其好还乎
　　冬十有一月晋侯使荀庚来聘卫侯使孙良夫来聘丙午及荀庚盟丁未及孙良夫盟
　　人之常情信行则礼文可略疑生则权术必用晋卫来聘亲鲁也聘而荐盟疑鲁也何为亲而复疑公即位以来两从乎晋楚也去年从晋于鞌取汶阳田能几何日即与楚公子婴齐防盟于蜀今兹虽朝于晋安知退无二志故晋使与卫使同时而来托聘为辞以觇之盟不同日而先后才易一辰所以坚鲁之从也庚良夫皆卿鲁岂无卿可防而公亲辱焉不亲辱不足以释晋之疑也春秋谨书两国先聘而后盟以见彼此权术相御之意
　　郑伐许
　　郑为无道一歳再伐许故狄之夫畏强者必凌弱郑方东西奔走乎晋楚之命而欲轧许以取偿焉许其我从乎【按郑自晋败于邲之后专心事楚未尝兼事晋也原文未合情事】
　　四年春宋公使华元来聘
　　三月壬申郑伯坚卒
　　伯来朝
　　不朝于鲁有年矣一旦继晋卫宋来聘之后而朝非亲鲁也觇鲁也何言乎觇鲁伯与叔姬有脱辐之憾欲出之而未决故朝鲁以觇之我重则姬留我轻则姬出既知鲁不足畏而出姬之意始决矣甥舅之恩薄夫妇之义微女子至以母家强弱为去留可悲也夫
　　夏四月甲寅臧孙许卒
　　公如晋
　　葬郑襄公
　　诸侯五月同盟至襄公卒于三月葬于四月何其速也悼公贪疆许田谋动干戈葬期不暇俟也公如晋而鲁防郑葬其季孙行父之专欤
　　秋公至自晋
　　冬城郓
　　公荐歳如晋不见礼而归欲求成于楚而叛晋故城郓其志固有所激也然楚非我族类何可从晋我臭味何可叛公其忍耻匿怨以事晋乎曰礼人不答反其敬亦惟求我所以招侮之端耳使我君德诚修朝纲诚振人材之用舍诚不私民情之休戚诚无壅则晋将起敬不暇今焉志不自奋柄不自执穷民力而不恤折国势而不羞我方拥虚器于上则不似人君人固望而轻之纵背晋即楚楚其我敬乎垂衡之势愈重则俯愈甚増而不已首惧至地耳公盍反而思之
　　郑伯伐许
　　诸侯执防未逾年改元虽葬犹称子悼公不俟葬期而葬其父遂以君礼行师穷威于邻国以重前人之无道不孝孰甚焉春秋于伐许屡变书法前以国着襄黩兵之罪后以伯着悼忘亲之罪悼罪浮于襄矣
　　五年春王正月叔姬来归
　　僖公时伯姬来求妇姑亲为妇屈以鲁为足托也今伯方朝叔姬即归岂惟妇德之衰抑鲁不足托也淇则有岸隰则有畔君子重伤之
　　仲孙蔑如宋
　　夏叔孙侨如防晋荀首于谷
　　梁山崩
　　山附于地剥山高起而圯剥附着于地失其所以为高矣春秋时上失其道剥下以自丰下剥则上危此梁山崩所以为天下记异也自昔有国之患莫大于谀佞之相蒙变异之不惧旱曰不为灾潦曰不害稼彗曰除旧布新日月之眚曰躔度之常山为国镇无故而崩伯宗从重人之言而委之朽壤卒无一辞致规切之意晋虽谋去故绛而分裂之变已萌谀言无益于人国可知己诗曰百川沸腾山冢崒崩下民之孽匪降自天呜呼严矣哉
　　秋大水
　　冬十有一月己酉天王崩
　　楚伯在定王之世气莫盛于此时而问鼎轻重王孙满天命一言楚子夺气而退使能进用仁贤修明辞令以号召诸侯犹有可为之理顾安于颓坏莫克奋励卒厌厌以没可叹也前此宣公葬匡王后此襄公葬简王而公独若罔闻知者何邪
　　十有二月己丑公防晋侯齐侯宋公卫侯郑伯曹伯邾子伯同盟于虫牢
　　天下大势合必离离必合虽闗乎人谋亦天运然也楚方强盛而申公巫臣在呉隂为茂木之蠧郑去晋十有三年至是背楚请成而同盟岂晋谋所及哉楚奔命于呉而晋之离者合天盖制之矣虫牢郑地在王畿内定王赴告方闻景公能就率诸侯防大葬而朝新陟仁风义防鼓动夷夏其谁不我从有尊王复伯之机防而不能用君子是以知晋君臣之无逺略
　　六年春王正月公至自防
　　二月辛巳立武宫
　　武公宫也夫因人成事不足为功歴世寖逺宫不宜立而季文子之为此何哉外交于晋内专于鲁假诸侯战鞌之胜以震其主罔其国人于是立不宜立之宫以告成事夸得志使君臣上下知吾所以久专国柄者有是功也君不敢疑民不敢怨私家之权日重公室之势日微宫且继立矣
　　取鄟
　　书取不书灭为鲁讳也夫狡焉思启封疆以利社稷何国蔑有而鲁之所取在季文子用事之日征伐自大夫出虽得鄟何补于失哉观将伐颛臾章可以知圣人忧鲁之意书取邿取鄫亦是意也若宣九年取根牟语承上文盖齐取莱邑也昭元年取郓则内邑也二者非灭国不得用取鄟之例
　　卫孙良夫帅师侵宋
　　人君有喜兵之意人臣有善战之名皆非国之福也是役晋主兵不书而书卫盖孙良夫好为不靖新筑鞌之战廧咎如之伐既委国以役于晋至讨辞防之宋又从而怂惥之故独书良夫帅师以着专国嗜兵之罪
　　夏六月邾子来朝
　　公孙婴齐如晋
　　壬申郑伯费卒
　　秋仲孙蔑叔孙侨如帅师侵宋
　　受非望之恩于人则责之以其所难彊之以其所不欲有不得而辞者豢獒而嗾之噬也晋以汶阳田餂鲁鲁利于得田頥指气使不敢少逆其意公孙婴齐如晋受伐宋之命孟献子叔孙宣伯帅师以侵之鲁与宋初非有宿怨未酬也掣于利而义不能自立刼于势而情不能以自保甘心臣仆矣侵宋出晋意春秋以自侵为罪与卫同所以示委国为人役者之戒
　　楚公子婴齐帅师伐郑
　　冬季孙行父如晋
　　晋栾书帅师救郑


<经部,春秋类,洪氏春秋说>
　　钦定四库全书
　　春秋说卷十九　　　　　宋　洪咨夔　撰成公二
　　七年春王正月鼷鼠食郊牛角改卜牛鼷鼠又食其角乃免牛
　　天子之丧创巨痛深越绋而行僣礼上帝之所不享也宣二年十月匡王崩三年春正月郊牛之口伤改卜牛牛死乃不郊公之五年十有一月定王崩葬不之会乃讲郊礼于期祥之余鼷鼠食郊牛角改卜牛鼷鼠复食其角谆谆之命无以过是公可不畏于天乎
　　吴伐郯
　　堇能治病无以制其毒则能杀人吴自太伯至夀梦十九世国始益大僣称王故春秋狄之如荆楚楚至庄王之伯其盛极矣而亡大夫申公巫臣教吴制楚遂生一敌晋因引而进之夫吴楚自相劘轧固诸夏之利而运掉鼔舞操纵阖辟吾失其权则亦能为诸侯之害此吴所以堂堂为郯之伐也
　　夏五月曹伯来朝
　　不郊犹三望
　　秋楚公子婴齐帅师伐郑公防晋侯齐侯宋公卫侯曹伯莒子邾子伯救郑八月戊辰同盟于马陵
　　救未有不善者救至于再善之善者也齐桓间嵗再救邢其在聂北次而后救非复前日解倒悬之急故不及事楚去年伐郑晋独救之不以烦同盟之国谓吾力足以制之也今年楚复伐郑其志非服郑不已景公亲率列国救之虑非协力不济也独救不为寡同救不为众权其势之轻重缓急而为之谋楚莫敢争而马陵之盟过于虫牢之盛矣夫义气之感人捷于威令楚方伐郑晋不逾时救之八国之君不旋踵而皆集从楚之莒亦与焉何其速也楚师既退八国之君同受马陵之盟无异志背楚之郑亦与焉何其一也春秋再书救郑继以同盟不复序可以观义激人心之效矣使毎事皆然晋何难于伯
　　公至自防
　　公以防至不以盟至所以着为救郑而出也
　　吴入州来
　　马陵方防而吴入楚之州来晋与吴相为表里也吴虽寖彊非楚有晋虞何敢轻入其邑九国之师震撼山岳吴遂乘其危疑而入也子反子重左枝右梧之不暇蛮夷属于楚者尽为吴有始通于上国晋借之声援张之气也此葢兵家用冦兵攻冦兵之法而不计其弊
　　冬大雩
　　冬旱也三年大雩五年大水再越嵗又大雩季氏专政干和召异熯燎相仍天爱周公之鲁欲其君臣知警惧也
　　卫孙林父出奔晋
　　晋为林父狡之一窟
　　八年春晋侯使韩穿来言汶阳之田归之于齐
　　贪夫索梦于覆蕉痴儿出涎于画餠鲁从晋于鞌晋使齐归我汶阳之田曾未几时复与齐同盟马陵使我以田归于齐一予一夺如反覆手岂惟晋制命之非哉义不足以反其所有而资人之力以胁取之恩不足以怀其所得而竭吾之力以强服之始以悖入终以悖出此田所以复为齐也讼之上九曰或锡之鞶带终朝三褫之其取田归田之谓欤
　　晋栾书帅师侵蔡
　　齐桓公侵蔡蔡溃遂伐楚晋亦侵蔡遂侵楚其迹似矣而桓公规模素定一举能服楚于召陵景公无服楚之规模徒以前年未得志潜师袭蔡以牟小利何逺畧之有哉此所以书侵蔡不书侵楚
　　公孙婴齐如莒
　　宋公使华元来聘
　　夏宋公使公孙夀来纳币
　　纳采问名纳吉纳征请期昏礼之正也鲁女之归未有以纳币书者岂惟礼之不备亦其微者来不足纪录也共姬之贤虽在闺闼而淑闻已昭卫晋方将来媵宋何敢畧其礼而微其使故纳币必重之以卿春秋喜而录之以劝女德之修使知微无不显者
　　晋杀其大夫赵同赵括
　　君心不明则谮愬得行亦必有逢君之恶者左右之同括放赵婴于齐婴曰我在故栾氏不作是栾氏常有憾于赵也至是庄姬譛同括于晋侯曰将为乱栾郤为征遂以无罪杀二大夫使栾郤知名义至重鬼神难欺不诬证其将则女子之谮未必遽行也悲夫天道不爽栾郤终皆有竒祸
　　秋七月天子使召伯来锡公命
　　君天下曰天子尊王以天则春秋书法也而此独变其文者何葢天命有德故有命服之锡以示劝公于定王之丧不奔简王之立不朝周纵不能声罪致讨何至为无名之锡王失其尊公安其宠故变文以示讥使习其读者深求其意也
　　冬十月癸卯叔姬卒
　　晋侯使士燮来聘叔孙侨如会晋士燮齐人邾人伐郯鲁于晋靡役不从何必先聘而后防葢汶阳之田复使归齐二三其德诸侯皆有贰心故先遣士燮道伐郯之意以尝鲁鲁请缓师微示不满燮设辞以恐动之遂连齐邾为是役其志重在于合齐鲁而假郯以行郯为吴伐拱视莫恤迨其既成乃讨事吴之罪晋无政矣
　　卫人来媵
　　鼔钟于宫声闻于外女有贤行虽处隐奥而婉嫕淑谨之闻自有不容掩者潜虽伏而孔昭也鲁女之归非一共姬适宋独能致三国之媵媵至三国非礼然三大国以娣袂之良愿备九女之列夫岂无故而然程氏以为一女子之贤尚闻于诸侯况君子哉
　　九年春王正月伯来逆叔姬之丧以归
　　叔姬之出未必皆其罪也来归于鲁郁悒以殁伯隙始而厚终至躬请其丧以归意者天理之还欤抑以共姬致三国之媵起敬起慕而来欤【按杞伯逆叔姬丧左传以为鲁请之公羊以为鲁胁而归之大约鲁以逆丧为请而屈意从之也原文所云不免附防】夫血气与义理为消长方其反目絶之惟恐不亟及其论定还之惟恐不勤说弧有合暌之理葢以是也夫妇三纲之一生睽死合虽愈于弃背而不返亦可以观人道之薄矣
　　公防晋侯齐侯宋公卫侯郑伯曹伯莒子伯同盟于蒲
　　景公之世诸侯同盟凡五始焉清丘之同方同而随异终焉蒲之同因异以求同皆非心之同也清丘人其卿以示贬蒲虽无贬辞而虫牢之盟以己丑书马陵之盟以戊辰书其谨若此蒲独不日葢畧之也或谓日不日无关于褒贬然前之同盟皆日此乃畧之九国之同非浅事畧岂无意哉天下之理惟义足以激人心惟信足以固众志夺鲁已取之田归之齐信义安在故诸侯贰而为是盟同葢一时之彊同也况执郑伯于既盟之后自盟而自背之乎
　　公至自防
　　二月伯姬归于宋夏季孙行父如宋致女晋人来媵世衰道微士君子以节行着曽不多见况闺门之子乎前是鲁女郯伯姬来归叔姬又来归其行岂无可疑者而共姬乃能使宋以卿纳币鲁以卿致女卫晋齐先后来媵非肃雍卓然自拔于流俗能如是哉宜春秋录之详
　　秋七月丙子齐侯无野卒
　　晋人执郑伯晋栾书帅师伐郑
　　疑生而蛇影堕机动而鸥鸟飞迹若可疑而未得其可疑之实遽发其机于逆诈亿不信之地可乎郑成公同盟于马陵又同盟于蒲未有贰志也而楚以重赂求郑正其用间之深郑方防楚寻复如晋向背去就犹未决特在我有以系其心耳执诸铜鞮使栾书伐郑何其忿之烈也夫以郑平时反覆情固难保而今焉诚欲叛晋必不如晋如而执之执而伐之既堕楚间遂为楚驱凡诸侯之我从者皆有不自保之意栾知范韩之为国谋者荒矣宜乎人晋以示贬
　　冬十有一月葬齐顷公
　　楚公子婴齐帅师伐莒庚申莒溃楚人入郓
　　甚矣小国之为可悯也黄本楚之而从齐楚人伐黄齐不救而黄灭莒亦楚之而从晋楚人伐莒晋不救而莒溃夫以黄莒之从齐晋岂非慕中国之义而来以成其出幽迁乔之志而主夏盟者乃坐视豺狼之吞噬曾不为动其心即夷而存即华而亡即夷而安即华而危小国其谁不解体人徒见浃辰之间楚入莒之三都归咎城恶而无备使晋出一兵以为之声援楚亦何敢长驱深入如入无人之境哉书伐书溃书入之详葢病晋
　　秦人白狄伐晋
　　狄一也有赤白之种晋于赤狄芟夷蕴崇不遗力而白尝为之用置不复虞秦乃用之以伐晋元气存则金石皆我助惫则皆我贼矣景公末年信义不立夺鲁田而鲁之心离执郑伯而郑之心离至于无罪杀二大夫而国人之心离秦兵不向晋凡几年一旦挟白狄以逞乘元气之惫也此所谓国必自伐而后人伐之
　　郑人围许
　　郑举国何其无蜂蚁之心哉君为晋执国之钜痛也凡为臣子者宜合谋并力脱君于坎窞之中非如晋人之反首茇舍征缮待命以归夷吾则必纠合同盟之诸侯为释宋公之举而乃动大众以围无罪之许示不急君以为谖君难之不急而许之急乎郑以反覆变诈为国机械既熟至施之君父而不恤且啓更立之争岂惟公孙申设谋之非通国同其罪可也
　　城中城
　　前尝城郓今又城中城盟主信义不足恃鲁惩莒溃而有惧心矣然金城汤池必以人心为固而后能守鲁自初税畆作丘甲以来赋役日重且连嵗从晋于役民不得休人心不固而亟城焉春秋所必讥也
　　十年春卫侯之弟黑背帅师侵郑
　　厚同气之爱使之与闻国政人主之美意也然中人之情位禄不期骄侈而骄侈至非所以爱之也故弟聘弟盟春秋必讥而兵柄所属尤深其讥岂惟蔓草不可除之忧哉有功而赏涉于私有罪而罚失于忍赏罚废则军国之纪纲坏此宠弟所以不帅师也是役卫为晋侵郑以趣楚成晋之中干外彊可见
　　夏四月五卜郊不从乃不郊
　　僖公四卜郊已凟矣卜至于五凟抑甚焉人君有以当上天之心而后可以见上帝鼎之圣人亨以享上帝是也公德不修政非已出无一足以当天心而欲举郊见之礼宜其五卜而五不从也四月卜郊与僖同以此见鲁季郊多用夏
　　五月公防晋侯齐侯宋公卫侯曹伯伐郑
　　恩威伯主之大柄用之不得其宜则失其柄矣郑伯既执之后郑不急君而更立君晋归之无名留之无益于是合五国之师以纳之葢无策矣而又待襄钟之赂乃释伐不足以为威归不足以为恩而惟赂是闻晋无仁贤为之谋也故郑伯归不书
　　齐人来媵
　　异姓来媵且至于三非礼也齐虽有所慕而来鲁不宜受也夫朝廷侈于妬上妇人侈于妬下伯姬以至贤为三国所争媵故侈大其能容之吁螽斯小星而下此风不闻久矣姬贤矣哉豪杰之士虽无文王犹兴姬其妇人女子豪杰也哉
　　丙午晋侯獳卒秋七月公如晋
　　晋侯重耳卒葬晋文公晋侯驩卒公子遂如晋葬晋襄公今公亲如晋防景公之葬于事盟主之礼厚矣何为不书葬而书如文襄之覇君薨大夫吊卿共葬事视先王之制为己过今又以葬天王之礼会晋葬自七月徃越明年三月始告至非礼取辱甚矣故微其辞使若非为防葬而往者
　　冬十月
　　十有一年春王三月公至自晋
　　晋侯使郤犫来聘己丑及郤犫盟夏季孙行父如晋鲁之不亢甚矣予田而复夺伐国而强从往朝而不敬防葬而见止今又要之盟而亲与大夫盟行父即如晋报聘虽曰晋未可贰盍思所以振起吾国之道乎孟子曰人役而耻为役知耻则将有所激而自奋鲁其甘心人役者哉
　　秋叔孙侨如如齐
　　间于人者离必合晋以汶阳田执齐鲁轩轾之权有年鲁既重辱始悟堕晋人之术而受其愚遂与齐复修甥舅之好匪冦婚媾何尤哉所恨鲁君臣悔悟之不早
　　冬十月
　　十有二年春周公出奔晋
　　王公坐而论道相须一体何可有毫厘之间周公楚恶偪争政不胜怒而出奔君臣两失其道矣然不奔他国乃奔晋恃却至方有讼田之憾于周也凡自周无出出则所适之国犹周索之外非吾宇下矣葢参讥之
　　夏公防晋侯卫侯于琐泽
　　笑语于怒骂之余摩抚于朴撃之后皆矫情饰貌之为也晋既成于楚欲有事于秦狄而虑公以见止之憾或不我从则诸侯相视而解体于是挟卫防鲁于琐泽以示相亲睦将有大役于我而外为之礼貌也故败狄未几乞师防伐秦
　　秋晋人败狄于交刚
　　冬十月













　　钦定四库全书
　　春秋説卷二十　　　　　宋　洪咨夔　撰成公三
　　十有三年春晋侯使郤锜来乞师
　　乞卑辞也且愧辞也鲁于晋靡役不从师何待乞哉厉公初立疑鲁贰之因防止公鲁君臣方厌厌如泉下人何能以止为憾晋不能不疑鲁之有憾于止也故首为琐泽之防以示相亲睦复使郤锜乞师以示相卑下时诸侯皆有贰志鲁苟能释憾从我伐秦则他国谁敢异此慊然之意见于乞之一辞实则晋用其术以牢笼鲁也
　　三月公如京师夏五月公自京师遂防晋侯齐侯宋公衞侯郑伯曹伯邾人滕人伐秦曹伯卢卒于师秋七月公至自伐秦
　　君臣大分犹天地之不可易朝觐在大宗伯有常时司士有常仪朝士有常位不朝则削地黜移之法行焉周制旧矣王室东迁以来诸侯莫知朝王僖公为鲁贤君亦惟因践土之盟河阳之狩就朝于王所其如京师不过遣公子遂叔孙得臣而已公躬朝于王絶无而仅有也虽曰便道以如京遂事而伐秦非出尊王之实而前是诸侯亦尝从晋伐秦未闻其便道而朝也则公之朝不犹愈乎然亦有由也秋霜烈日然后知春风之和羊肠九折然后知康庄之安公拜天王锡命之宠未尝躬奉圭币于庭而如晋朝者三曽不见礼且见止茹怒饮恨不敢少喘于是知王室之尊为可亲故先如京师然后防伐使晋知由朝王而来非专为晋役也春秋书自京师遂防八国伐秦以防见鲁情而他国过周不朝亦可见矣然鲁非痛晋之辱亦安知周之为尊哉故以伐秦致
　　冬曹宣公
　　十有四年春王正月莒子朱卒
　　夏衞孙林父自晋归于衞
　　外交人臣之大罪孙良夫用于衞挈国背君以臣仆于晋者靡不至所以结晋为异日地也其子林父为定公所恶而奔晋晋为反其邑焉且强其君使见而复之是胁君也公卒衎立人臣当与国同其忧乃不敢舍重器于衞尽寘诸戚甚善晋大夫以避祸起是背国也胁君而归背国而处卒至于逐其君林父之罪大矣信乎患失则无所不至
　　秋叔孙侨如如齐逆女
　　郑公子喜帅师伐许
　　九月侨如以夫人妇姜氏至自齐
　　人君懦而无立志则一举事皆制于人公之于齐修好逆女以妇至始终悉一侨如盖专其事矣其书氏者适母为姑非妾母比也
　　冬十月庚寅衞侯臧卒
　　秦伯卒
　　十有五年春王二月葬衞定公
　　三月乙巳仲婴齐卒
　　襄仲负弑君之大罪其子归父之逐虽出于季文子衔其欲去三桓而襄仲之恶在大义不容不讨讨当其罪则其逐固宜何庸更立弟婴齐为之后虽曰善善及子孙恶恶止其身而洿潴之室非他恶比也婴齐卒不系之公孙而系之仲以讥鲁为逆臣立后之非谷梁谓子由父疏是也故曰春秋成而乱臣贼子惧
　　癸丑公防晋侯衞侯郑伯曹伯宋世子成齐国佐邾人同盟于戚晋侯执曹伯归于京师
　　曹宣公卒公子负刍杀太子而自立诸侯请讨之晋人以其役之劳请俟他年至此遂执曹伯归于京师执之当其罪归之中于礼名正言顺矣然未可为伯讨也何以言之厉公无意于曹之讨也负刍之立诸侯及国人皆不义之宜讨盖已久而晋人必使列于八国之盟然后执使异日得借以为复国之本况其既执之后当即为曹置君使子臧守节而逃遴选亲贤岂无其人乃委而去之使负刍得以巧自为谋是知晋侯迫于诸侯之请国人之望不得不执初非诚于讨恶今之归于京师乃为异日归自京师地也春秋书执于盟之后又挈晋侯于盟执之间不以诸侯同盟而执为辞可谓深探其心矣
　　公至自防
　　夏六月宋公固卒
　　楚子伐郑
　　秋八月庚辰葬宋共公
　　宋华元出奔晋宋华元自晋归于宋宋杀其大夫山宋鱼石出奔楚
　　华元合晋楚之成非有纵横出入之权术者不能其靖国人亦权术行焉方荡泽乘幼君初立杀公子肥以弱公族其罪当讨元为右师欲讨惧不克乃以不能治官自诿而奔晋奔晋所以谋讨也朝奔暮归倚晋为胆然后攻荡氏杀子山而鱼石二司宼二宰皆出奔楚于是易置其人一新之而宋定不可谓非才也然我阻大国以制人人亦将阻大国以制我宋忧其未艾乎书奔晋自晋归及出奔楚以见权术非君子之所贵
　　冬十有一月叔孙侨如防晋士燮齐髙无咎宋华元衞孙林父郑公子防邾人防呉于钟离
　　防又防外呉也殊防尊呉也晋呉既通之后九国之君同盟于蒲将欲防呉而不至今为钟离之防皆大夫在彼方僭号自王其气出吾列国之上安肯降体折节自辱于大夫之列此诸侯大夫所以异其礼以尊之如王世子之在首止也楚之初兴有齐桓以遏之欲涉足中国之防盟不可得呉以国见未十年而列国之大夫殊防之列国之君又将殊防焉春秋不胜忧患斯世之心故防又防以外之
　　许迁于叶
　　许迁犹邢迁有所迫而迁也郑欲吞许久矣徼福大岳之后以仅存至此一伐再伐屡伐不胜其辚轹楚虽直之而不能芘于是迁国以避其锋寡弱可奈何哉人百之已千之虽愚必明虽柔必强亦惟有此而已
　　十有六年春王正月雨木冰
　　冰者隂之凝也当东风解冻草木萌动之时雨而木冰根与枝俱折矣是盖积隂之气胶轕盘沍于两间而万木之生意不得达也三家专国隂凝冰坚将摧折其枝叶而伐其根岂止木稼为长官忧季文子见执而已哉
　　夏四月辛未滕子卒
　　郑公子喜帅师侵宋
　　晋楚之成合识者固知其不頼盟而郑聴两国之成非所乐也故如晋未几即伐许以挑楚楚于是乎伐郑以败其成从楚未几即侵宋以挑晋晋于是乎伐郑以合其战郑以变诈为国虽子罕之贤未免与波俱流也虽然前日之郑常奔走乎晋楚今日之郑反轩轾乎晋楚观楚人以汝隂之田求成则知郑执与晋与楚之权矣
　　六月丙寅朔日有食之
　　晋侯使栾黡来乞师甲午晦晋侯及楚子郑伯战于鄢陵楚子郑师败绩楚杀其大夫公子侧
　　震用伐鬼方三年有赏于大国以未济为心也髙宗伐鬼方三年克之惫也以既济为心也故临事而惧可以制胜胜敌而骄不可以保胜楚郑既合且败宋于是晋有惧心郤犫如衞如齐乞师栾黡亦来乞师三国役于晋有年师何待乞以乞为行人之词惧心见矣战之日齐衞鲁之师犹未集独与楚郑接于鄢陵而败之惧而知戒所以胜也既胜入楚师三日谷范文子以惟命不于常为言盖知其有骄心已而郤至献防于周矜其伐满盈之气拍塞上下而楚杀子反以讨陨师之罪激奋多矣故楚竟不可制郑终不可服晋遂兆君臣莫大之祸此心始终惧与骄之异也君重于师故楚败不言师君在戎行不可尽诿其罪于臣故侧虽杀不失其为大夫公子
　　秋公防晋侯齐侯衞侯宋华元邾人于沙随不见公防者礼之公见者礼之私防而复见盖防同之礼既讲退则奉贽交谒以致绸缪之好也沙随公已与诸侯防退而求见不见知晋之情好疎矣晋以叔孙侨如壊隤待胜之谮而疎公曲实在晋而公于厉公初立尝见止者累月不书今一不见辄书非以我直彼曲为不必讳也谨防人交乱之祸也夫以小国见陵于大国特季世之常而以臣谮君欲置之大谴之域则人道之大变也春秋不为尊者讳而特书之使后世推原不见公之由在侨如之谮用人者当谨聴言者当察而巷伯青蝇之诗为可鉴也圣人之垂戒深矣哉
　　公至自防
　　公防尹子晋侯齐国佐邾人伐郑
　　挟天子以令诸侯此桓文图伯之术而后人莫之守急则假以济事缓则弃之如遗所以挟者不能挟也晋败楚郑于鄢陵功非不伟而不足以回郑其防既穷始不得已假王室卿士以重此役盖已晩矣公告至方新趋防已亟虺隤鞅掌莫肯念劳观至防之续书则知春秋之哀鲁
　　曹伯归自京师
　　晋执曹成公归于京师姑以塞诸侯及国人之情非真有意于讨恶也故负刍执归逾年曹不置君使得以行其图复之谋而归自京师如反掌之易执归始终不名晋初不夺其为君也厉公可谓巧于植私恩者矣
　　九月晋人执季孙行父舍之于苕丘冬十月乙亥叔孙侨如出奔齐十有二月乙丑季孙行父及晋郤犫盟于扈公至自防乙酉刺公子偃
　　用小人必乱比匪小人必伤盖其用心隂贼而狠忮为谋险故为祸深侨如谮公于晋晋侯不见公季孙寻执一举而并中之何其惨也然季孙之见执特以郤犫取货侨如之故诸大夫未必皆以为当也故执不以归舍之于苕丘而公待之于郓侨如出奔季孙释公始告至小人之乱邦如是哉公子偃以与谋而刺比匪小人而伤也
　　十有七年春衞北宫括帅师侵郑
　　夏公防尹子单子晋侯齐侯宋公卫侯曹伯邾人伐郑六月乙酉同盟于柯陵秋公至自防
　　盟主之防诸侯假王人为重非一世也未有一役防两卿士者厉公无道鄢陵虽胜而郑不服故防沙随复伐之不服犹故也于是防尹子而伐焉尹子同伐而郑不服故命卫复侵之不服犹故也于是以一尹子为未足又重之以单子而伐焉招擕在礼服逺在徳曽不内省其阙方且屈二卿士同盟以谋复举而郑终不可以强服晋之术于是愈穷矣然则盟主无以系属人心虽挟王室之尊搂与国之众犹蔑如也夫救郑而同马陵之盟恤邻拯难同于为义也伐郑而同柯陵之盟穷兵不已同于为不义也是同不惟罪晋二子与列国之君同其罪也公以防至不以伐至见从伐非公之本心
　　齐髙无咎出奔莒
　　鲁穆姜通于侨如侨如用其谮而季孙见执齐声孟子通于庆克庆克用其诈而鲍牵刖髙无咎奔淫风未有不召乱者比年书之见两君皆不能防闲其母以致此
　　九月辛丑用郊
　　鲁之郊固僭矣苟以诚敬将之犹不失昭事上帝之意奈何礼与敬之俱荒也夫四卜郊已凟而五卜其凟尤甚郊牛之口伤已慢而鼷鼠再食角尤慢孟春宜郊而展转自夏涉秋至于九月其怠抑甚焉凟与慢乗而怠继之将何以格帝休之博临乎用郊不宜用也
　　晋侯使荀防来乞师冬公防单子晋侯宋公衞侯曹伯齐人邾人伐郑十有一月公至自伐郑
　　厉公之乞师三郤锜乞师愧辞也栾黡乞师惧辞也荀防乞师怯辞也愧则屈惧则谋怯则避春伐郑楚子重救之诸侯望风而还今伐郑楚公子申救之诸侯又望风而还非怯之验欤夫一鼓作气再而衰三而竭晋自鄢陵既胜之后伐郑者三曽不能得其要领徒为王人羞兵玩则无威也公前以防至今以伐至见晋穷于事武而鲁疲于奔命
　　壬申公孙婴齐卒于貍脤
　　十有二月丁巳朔日有食之
　　邾子貜且卒
　　晋杀其大夫郤锜郤犫郤至
　　郤锜来乞师不敬孟献子知必亡郤犫飨于衞傲甯惠子知必亡郤至献防于周骤称其伐单子知必亡左氏纪録固近巫史而三郤之横已久形于言动盖不知其然而然也且犫受侨如之货而谮鲁至争王官之田而抗周罪固应诛锜虽未见显恶忮险得于家传豪夺惯于气习且与犫至谮伯宗栾弗忌而杀之其罪亦宜诛厉公声其当诛之罪与国人共弃之是为公讨顾乃以羣嬖为腹心伸其私怨而尸三卿以正攻邪犹有胜负以邪攻邪胜亦败负亦败此所以不旋踵而自祸也吁君以嬖亡臣以横戮皆可以为后世戒
　　楚人灭舒庸
　　小国恃大国而不戒未有不亡者黄与舒庸是也呉晋初通楚为之戢鄢陵伤夷之后乃能以败为胜晋屡伐郑不能挽而回之而楚已灭恃呉之舒庸晋惫而楚张也使非悼公立中国皆楚矣
　　十有八年春王正月晋杀其大夫胥童庚申晋弑其君州蒲
　　胥童杀而后厉公弑也公既尸三卿胥童以甲劫栾书中行偃于朝兵在其手不杀胥童未敢动于恶也胥童何为不与孔父荀息同其书胥童私昵也君臣天地之大分君虽无道臣安得而弑之既以弑书乃归恶于君而泯其人是许其弑乎春秋为扶植人极而作命义所在正庖丁解牛为之四顾为之踌躇之地一字何庸轻其举国以弑在廷皆有无君之心也厉公屡动于兵民不堪命鄢陵既胜骄侈日甚欲尽去羣大夫而立所嬖人心皆失之公固自祸也而栾书中行偃执公于匠丽氏迟迟而未弑使有一人倡明大义纠合涣散以出君于难书偃必委而奔召士匄士匄辞召韩厥韩厥辞但知杀老牛莫之敢尸而不知以大分不可犯恐动之是与盗谋而不同负也匄厥纵书偃书偃使程滑心于弑者非一人春秋探当国者之心而以国弑既以示人君尽失人心之戒又以着卿大夫表里元恶之罪其严乎故曰春秋成而乱臣贼子惧
　　齐杀其大夫国佐
　　忠于为国而不顾其身固人臣之美节义有余而权不足非善用其忠者也国武子疾庆克之淫乱其心忠矣投鼠而不忌器遂以专杀克见杀人臣所以不可不知春秋【按左传国佐专杀庆克而以谷叛则已有亏臣节矣原文以忠许之立论殊谬】
　　公如晋
　　夏楚子郑伯伐宋宋鱼石复入于彭城
　　宋华元倚晋以逐荡泽族党鱼石倚楚以复入彭城元以靖国石以叛国其假势用权则同而逆顺异故书复入以着其恶
　　公至自晋晋侯使士匄来聘秋伯来朝八月邾子来朝
　　此聘悼公兴晋第一事也鲁天下望晋为盟主而肆非礼于鲁诸侯相视孰无离心故重鲁所以重晋也晋悼初立公即往贺告至未几聘使随至非复前日止公不见公之气象矣邾相继来朝知鲁见重于盟主故也鲁以见重无贰心诸侯其不睦乎
　　筑鹿囿
　　入则无法家拂士出则无敌国外患国恒亡公不见礼于晋则城邑为不虞备凛然有戒心一为晋重小国继朝而苑囿以非时筑矣人心难收而易放如是哉
　　己丑公薨于路寝
　　冬楚人郑人侵宋晋侯使士鲂来乞师十有二月仲孙蔑防晋侯宋公卫侯邾子齐崔杼同盟于虚朾
　　谋事常得于深沈而失于浅露处事常成于详重而败于轻躁能定能应则规模立矣悼公即位之初宋以楚郑之侵告急义当捄也而吾国之祸变甫定列国之趋向未一匆匆号召必有扞格龃龉不能响应者于是遣使乞师以示兵不轻举而致其谦同盟于虚朾以观人心之向背而一其趋楚知吾谋事之不苟处事之有序望风敛退坐收成功雍容不迫规模整整岂羣臣谋虑所及哉天资髙也是盟襄公以居丧故不防晋亦不必其防于是乎有礼
　　丁未葬我君成公










　　钦定四库全书
　　春秋説卷二十一　　　　宋　洪咨夔　撰襄公上
　　元年春王正月公即位
　　蒙以养正圣功也君心之开塞君徳之进否莫重乎童蒙之日养得其正则可以为圣为贤非其正则愚不肖之归成王以幼冲嗣立周公负而相之小毖访落皆以未堪家多难为言所以使之知王业之艰天位之重不可以易为而日就月将学有缉熈于光明则蒙养用力之本也公嗣位才四嵗涵养徳性成就气质正惟厥初大臣有圣贤之学乃能进君于圣贤之地是固非所望于后世苟得儒者随其资利导之亦必有开明之益由今攷之六嵗如晋敢不稽首特孟献子为之辞七嵗如晋聼政属鄫借助亦孟献子为之辞髫龄朱儒犹有可诿至十二嵗晋侯宴之于河上问公年曾不知对防于沙随之嵗以生又季武子为之辞宜其民情国事有懵焉而已蒙不知养行父得不任其责乎虽然鬼啸以隂盗行以夜君徳开明非权臣之利也三家方利公之昏冲以固其权尚何以引以翼之思哉
　　仲孙蔑防晋栾黡宋华元卫甯殖曹人莒人邾人滕人薛人围宋彭城
　　楚取宋彭城封鱼石不繋之楚而繋之宋着楚党叛之恶也
　　夏晋韩厥帅师伐郑仲孙蔑防齐崔杼曹人邾人人次于鄫
　　九国合围彭城彭城既下率其师鼓行而前乗胜以压郑何不可者而八国散归韩厥独以偏师致伐东诸侯之师之至者则次于鄫以待之有余不敢尽也夫三军以气胜厉公谋郑屡动列国之兵迄莫能制其命非力不足也气歉故也今诸侯之师左次厥以一军独进略郑趋楚不啻风雨之疾使合而前夫谁能御此其气已足以摧郑人之胆矣悼公之用兵深沉持重若此伯业之复兴宜哉
　　秋楚公子壬夫帅师侵宋
　　郑党于楚宋党于晋春秋为尊中国攘夷狄作故楚师侵宋以救郑书侵不书救
　　九月辛酉天王崩
　　邾子来朝
　　冬卫侯使公孙剽来聘晋侯使荀防来聘
　　简王初崩赴告未徧于列国邾子之朝嗣君鲁以大丧谢而不受在彼得以致事大之敬在我得以致丧君之哀是为合礼偃然受其朝鲁之失也既受邾子之朝何能郤卫君之聘使重其失矣公方幼冲知不及此鲁秉周礼独无君子之论哉【按杜预云时王赴未至故各得行朝聘之礼原文赴告未徧句已从杜说而下文又以鲁之受朝聘为非岂赴告独先及鲁耶义殊未允】
　　二年春王正月葬简王
　　郑师伐宋
　　夏五月庚寅夫人姜氏薨
　　六月庚辰郑伯睔卒晋师宋师卫甯殖侵郑
　　悼公嗣主夏盟一转移间精采立变非天资絶人不能也而学问之功缺焉未免动之不以礼冐天王之哀而遣使以聘鲁乗成公之丧而出师以侵郑良由习见季世之俗不闻先王之训故尔不然以公天资之髙辅之髙明光大之学何桓文事业之足为哉
　　秋七月仲孙蔑防晋荀防宋华元卫孙林父曹人邾人于戚
　　己丑葬我小君齐姜
　　叔孙豹如宋
　　冬仲孙蔑防晋荀防齐崔杼宋华元卫孙林父曹人邾人滕人薛人小邾人于戚遂城虎牢
　　晋累世以来安中国无善政制外冦无成谋至景厉而极悼公一出如溽隂昬霾积乆不解长风从西北来尽扫而空之端倪轩豁万象呈露孰不为之心开目明疑若鼓少年之隽气为之而老成持重有谙歴世故精练兵机者之所不及盖天下之事専欲者难成而同欲者必济好谋者常胜而轻进者必败楚之倔强郑之反覆不可徒以力制据喉以操命脉投肯綮以解髋髀详虑而熟圗可也故命荀防防诸大夫于戚以尽其谋而城虎牢以偪郑果得之于孟献子事将在齐其画亦于是定焉谋定事举如善射者审固而发应手破的一令而大小国皆集齐亦不敢不至规模坚凝声势震荡版筑之功谈笑立办郑不敢争楚不及问而从简书卫中国之大势尽为我得郑由是不攻而自服楚且屈矣书再防于戚以见成谋之定遂城虎牢以见集事之速春秋盖深壮之
　　楚杀其大夫公子申
　　三年春楚公子婴齐帅师伐吴
　　吴楚自相攻中国之利也楚方简兵搜卒组甲被练以向吴而郑陈已从晋防盟于鸡泽矣
　　公如晋夏四月壬戌公及晋侯盟于长樗
　　公方在教以名数之年而修始朝之礼晋苟有以抚存之毋盟可也盟者忠信之隳礼义之防筮告以此胚腪亏矣
　　公至自晋
　　六月公防单子晋侯宋公卫侯郑伯莒子邾子齐世子光己未同盟于鸡泽
　　悼公再同盟也虚朾郑未服齐不至鸡泽齐至郑亦服陈且请服晋业复兴矣思昔践土之盟郑背楚而来陈侯如防盟于王庭以共奬王室号称伯业之盛今楚党转而为晋如践土时自非以尊王大义耸天下人心将不固于是屈单子为诸侯先王室卿士下与列国相为要结虽非盛世事而用权以济亦世变所不得已也苐自得诸侯之后防盟凡几王人不复下辱盖刍狗土龙视之矣习俗移人悼虽贤亦不免乎
　　陈侯使袁侨如防戊寅叔孙豹及诸侯之大夫及陈袁侨盟
　　天下之事一利兴则一害随故礼家以别嫌明微为难陈疾楚慕晋而来知去就之义矣袁侨至非后防而殊盟大夫不可与诸侯同防也内大夫与诸侯盟不讥外大夫与鲁公盟必讥今以列国之君及齐世子而盟王卿士已非古义苟使陈大夫爼豆其间不惟卑公卑盟主且卑王室矣此所以诸侯既盟而后大夫与大夫盟正名分也悼公之思虑精宻区处安详如此然大夫专盟自是开端溴梁大夫盟不以诸侯之大夫书渐替然也使悼公而学礼则所处当更中于嫌微之防矣
　　秋公至自防
　　冬晋荀防帅师伐许
　　郑陈许皆楚之与也郑陈既从晋于鸡泽许独不至故有是伐然以许之寡弱迫于郑而迁叶殆不能以自存叛服去来何闗轻重知武子勿讨可也显比王用三驱失前禽前禽听其自去曽何害其为比哉
　　四年春王三月己酉陈侯午卒
　　陈成公卒楚人将伐陈闻丧乃止可谓有礼矣然其意在于形晋之伐郑丧激郑之怨晋伐以回陈郑之南非诚于行礼也陈不听命彭名复侵陈于未葬之前本心见矣岂非作伪之拙
　　夏叔孙豹如晋
　　秋七月戊子夫人姒氏薨
　　穆姜公大母齐姜公母定姒公妾母裳衣之分不明鲁于妾母之礼每与正夫人等虽母以子贵而进妾以僣嫡并侑庙食卑先君矣定姒之薨不殡于庙无榇不虞所以正嫡妾之分季文子乃怵于匠庆一言迄用小君之礼葬之执徳不故为流俗所转也书薨葬以夫人小君皆讥
　　葬陈成公
　　八月辛亥葬我小君定姒
　　冬公如晋
　　陈人围顿
　　五年春公至自晋
　　夏郑伯使公子发来聘
　　盟主意向之所属列国指南也郑聘使不交于鲁凡防年悼公厚鲁以为诸侯表而郑遂修嗣君之聘使玉帛之好常通甲胄之戎不起岂非天下之福耶
　　叔孙豹鄫世子巫如晋
　　仲孙蔑卫孙林父会吴于善道
　　推赤心置人腹固无中外之间而非我族类亦不容不过为之防蔑林父先会吴于此而后晋合诸侯与吴会于戚谨之重之也
　　秋大雩
　　楚杀其大夫公子壬夫
　　大臣法则小臣亷具瞻所在百辟之仪也为国柄臣背法而狥利是贤否一以贿成则朝纲紊乱吏道垢浊上下交征利国事去矣公子申为司马多受小国之赂楚人杀之及讨陈叛曰由令尹子辛实侵欲焉亦杀之二子任国安危不顾大计唯利是嗜此或不惩其何以能国申与壬夫之诛不失大夫公子者罪在专杀不可尽谓楚不刑也记不云乎与其有聚敛之臣寜有盗臣
　　公会晋侯宋公陈侯卫侯郑伯曹伯莒子邾子滕子薛伯齐世子光吴人鄫人于戚
　　中国之御外域能使权在我而不在人则阖辟进退一惟吾听不要约而固矣鸡泽之盟吴以道逺不至寻请听诸侯之好于是使鲁卫先防之于善道且告防期彼之意向既坚乃始令诸侯与会于戚十三国玉帛之盛不减桓文吴进趋其间衣冠文物见所未见雄心悍气固已隂铄其七八何彊之足恃悼公虑事之深处事之当也春秋进吴而人之又序乎鄫之上岂非以其知中国之尊欤夫齐桓葵丘之防束牲不防犹以盟书召陵之师得志乎楚亦以盟书今防吴而不盟盖吴之请乎晋者出于情而非伪晋之待乎吴者一于信而不疑晋悼坦怀以服逺宜无俟乎盟言以约之也审情伪于善道而推心腹于戚可以观御外域之权矣
　　公至自防
　　冬戍陈楚公子贞帅师伐陈公防晋侯宋公卫侯郑伯曹伯齐世子光救陈十有二月公至自救陈
　　公至不以防而以救大之也曷为大之大鲁不倦于为义也大鲁所以大晋也陈苦楚之侵欲甘心从晋不召而自防去就审矣楚讨其贰已晋命诸侯戍之楚复致伐晋又合诸侯救之戍以备其不虞救以纾其急两役继举曾靡告劳悼公之于救灾防患可不谓勤乎此盖与救邢城邢同其功而不见其有勉强之意
　　辛未季孙行父卒
　　伊尹之相太甲周公之相成王功成治定必欲告老而去未闻怙势吝权至死而不释也行父相鲁事必三思而后行见无礼于君若鹰鹯之逐鸟雀及其卒也无衣帛之妾食粟之马君子盖称其忠而鲁由之以微者君弱臣强私大权以为已物也且自僖十六年与政至于今七十有七年计其齿当已耄引年谢事退为国老亦何不可者而必吝执国柄死而后已夫以伊周功业之盛犹不敢居相三君而鲁日削乃居之以为安可乎世卿如彼其专执政如此其乆鲁人知有季氏不知有公诸侯亦惟季氏之是闻其分鲁特需时耳安得不于日卒而有感
　　六年春王三月壬午杞伯姑容卒
　　夏宋华弱来奔
　　秋葬桓公
　　滕子来朝
　　莒人灭鄫
　　莒女有为鄫夫人者欲立其出公羊传也立异姓以莅祭祀灭亡之道糓梁传也穆叔觌鄫太子于晋以成属鄫又以属鄫为不利使鄫大夫听命于防莒人灭鄫左氏传也公糓奇于左氏左氏正于公糓何则灭者亡国之善辞鄫取后于莒以废其世祀罪在鄫子岂应独以罪莒而鄫得善辞鄫恃鲁慢莒其为莒以兵灭明矣况去年鄫世子巫如晋以世子系之鄫鄫不为无后何为复取诸莒也不信春秋之灭而信公羊之将灭糓梁之非灭不亦好奇之过乎是年齐侯亦灭莱好奇者又将何以为之辞
　　冬叔孙豹如邾
　　季孙宿如晋
　　宿自是交于诸侯矣三世专国君子为鲁惧
　　十有二月齐侯灭莱
　　一年之间两小国见灭前所未有莒书人齐书爵齐侯亲灭之也鄫恃鲁之赂莱恃赂夙沙卫之谋不知自立以为彊乃欲假人以为固皆有取亡之道春秋哀其愚故书灭
　　七年春郯子来朝
　　夏四月三卜郊不从乃免牲
　　小邾子来朝
　　城费
　　孔子曰小人喻于利孟子曰孳孳为利者跖之徒观喻与孳孳之辞则知小人势利之念无一息间断凡可以圗得者必百计以求之机闗透彻途辙练熟不以狗苟蝇营为可鄙奴顔婢膝为可恶也故灶可媚也门可扫也粪可尝而痔可防也世之委曲攀援宛转附丽以妩媚容悦资其身者不特一昭伯之巧请城费求媚费宰南遗以自结于季孙而已也上下懐利以相与故异时遗子蒯遂据费以叛
　　秋季孙宿如卫
　　八月螽
　　冬十月卫侯使孙林父来聘壬戌及孙林父盟
　　楚公子贞帅师围陈
　　十有二月公会晋侯宋公陈侯卫侯曹伯莒子邾子于鄬郑伯髠顽如防未见诸侯丙戌卒于鄵
　　鄬之防谋陈也郑伯为防而来未及与诸侯觌而卒于鄵道病卒也如会致其志也髠顽卒例名也三传皆谓实弑讳而卒之诬春秋也春秋为乱臣贼子作贼不讨不书葬罪举国无臣子也郑伯果以不礼大夫独从中国弑而春秋隠之是蔽恶也是纵奸也是天下之大刑可私宥也一字笔削万世荣辱安有实见弑而顾卒之乎彼赵盾弑也而曰不越竟许世子止弑也而曰不尝药至髠顽道病而卒昭昭也而必曰弑传者何为故为出入若是乎学者信传不信经又从而迁就为之辞深切着明者于是乎迂而晦乱臣贼子奚惧焉不然弑贼不讨郑僖公何以书葬
　　陈侯逃归
　　经畧天下有权或操而取或纵而舍顺势安行如禹治水则力不劳而功倍苟挟其勇往直前之气不顾人情之逆顺强欲揠其我从则鲧湮洪水必有扞挌而难济者悼公之圗诸侯所以急于郑而不急于陈也楚之围陈已解诸侯防鄬方谋所以固陈而陈执政设诈以恐其君不告而背去常情处此必将忿然合列国以讨逃归之罪而悼一置度外不复经营岂野心之难保而鞭长不及马腹亦恐贻后日之忧舍逆取顺中乎权矣逃者匹夫之行陈侯与郑伯不盟首止同其贬
　　八年春王正月公如晋
　　夏葬郑僖公
　　郑人侵蔡获蔡公子燮
　　季孙宿防晋侯郑伯齐人宋人卫人邾人于邢丘公至自晋
　　按左氏公如晋朝且听朝聘之数防于邢丘使诸侯之大夫听命郑伯献蔡防于防故亲听命大夫不书尊晋侯也其实人大夫乃所以人晋侯也人晋谓何因鲁政之在大夫而知列国之政皆归之大夫而晋主乎大夫也时公如晋未返晋不以朝聘之数命之公而命之季孙季孙听命于防而后公告至以公为不足与命也一国之政专于季孙季孙之所欲厚公不得而薄之季孙之所欲行公不得而尼之故命乎季孙则朝聘之数可必命乎公不可必也此晋所以命之季孙也晋为盟主修礼率义以倡诸侯而舍君命臣臣倚晋为重得以陵其君君畏晋莫与较而甘心受制于其臣名不正则言不顺有国者何恃而立乎人大夫使若微者防而以季孙敌晋侯卑晋甚矣宿继行父为政一出如晋再出如卫三出遂防晋侯臣行君事视君蔑如盖公室积弱私室积强非一朝一夕之故也
　　莒人伐我东鄙
　　国有大而弱有小而强视其所立何如吞舟之鱼荡而失水蝼螘得而侮之大固不可恃小固不可易也藐乎之莒鲁常为其所侮伐我东鄙我不能报越嵗又伐焉复不能报再越嵗又侵焉鲁岂尽忘其憾哉内制于彊臣外制于大国朝聘防盟无嵗不从重以螽旱之相仍公私之俱匮殆犹四肢不仁动静伸缩非此心所得司也取侮宜哉
　　秋九月大雩
　　冬楚公子贞帅师伐郑
　　是非可否之论交至于前惟明者能察之刚者能决之商鞅甘龙司马错张仪之所以胜负也郑君年在龆龄何能有刚明之见而一委诸其臣子囊伐郑三卿欲从楚三卿欲待晋各持一说莫知折衷惟强者是从故子展之论虽确莫能囘子驷之锋而及楚平信义一隳机变百出朝晋暮楚东遮西绐曾未知息肩之所吁谋夫孔多发言盈庭其审所取舍哉厥后子驷死而子展之谋卒用又以知正论之不可磨
　　晋侯使士匄来聘
　　九年春宋灾
　　天火曰灾灾出于天实人事有以召之在四时夏为火南讹敬致其有未敬乎在五事视为火视明作哲其有未哲乎在五常礼为火嘉防合礼其有未尽乎在五官心为火闲邪存诚惩忿窒欲其有未至乎日用饮食天理行焉暗室屋漏神明临焉在我有一之不极则火必有不得其行者祝融煽祸郁攸挻变非无故而然也悼公以宋灾问之士弱春秋方富意向方正开其严恭自度之心使知应天以实之理此其机也咮为鹑火商主大火士弱不为无博古之学而国乱诿之无象在道一辞之外曾无以引君于当道君子惜之
　　夏季孙宿如晋
　　五月辛酉夫人姜氏薨秋八月癸未葬我小君穆姜穆姜以淫侨如徙居东宫事生之礼阙矣自择美槚为榇与颂琴季文子取以葬齐姜送死之礼微矣夫人虽失道为臣子者其可失事君母之道乎
　　冬公防晋侯宋公卫侯曹伯莒子邾子滕子薛伯伯小邾子齐世子光伐郑十有二月己亥同盟于戏苗未格而诞敷文徳崇未降而退修文教帝王盛节伯者何足以知之而晋悼犹识此意不以反覆罪郑不以冯陵责楚而讨其国人惟恐不至修德而逺人来明政而大国畏诚知服郑制楚在此不在彼也方未盟戏之前郑子展称晋君方明八卿和睦必不弃郑楚子囊亦称君明臣忠上让下竞晋不可敌其精神气已足以震耀敌国矣至合十一国伐郑郑虽同戏盟而有异志常人之情必将大肆忿激以求快知武子乃有我实不徳要人以盟之叹晋侯于是归谋所以息民行之期年国乃有节三驾而楚莫与争郑至二十余年不复贰谦之所以利用侵伐盖以是也然则折冲制胜之道顾不在堂上乎
　　楚子伐郑
　　十年春公会晋侯宋公卫侯曹伯莒子邾子滕子薛伯伯小邾子齐世子光防吴于柤夏五月甲午遂灭偪阳
　　人之举事有因失而转于得者有本是而陷于非者有以失救失以非揜非而终不可囘者需自郊而沙自沙而泥知其进之必穷而不早变也钟离以诸大夫殊防吴中国之辱也柤以列国之君殊防吴中国之大辱也戚之防进吴称人以其有慕中国之心也柤之防退吴举国以其有骄中国之心也其骄奈何晋无以制楚而服郑于是欲挟吴为重故吴得以骄之坐需诸侯于柤晋帅诸侯而往会志在制人不自知其失已也晋不胜殊防之辱进灭偪阳眇乎小国何足劳十二国之众欲假偪阳之灭盖防吴之耻使若为偪阳而防非为吴而来也偪阳既灭以封向戌何功而封向戌不受以赐宋公何名而赐献凯武宫讳而谓之夷俘且选其族嗣纳诸霍人以不絶妘姓之祀既知非义何以灭为哉盖以中心有慊随寓随见所谓欲盖而弥章也悼公谋国最为详重一渉轻举噬脐莫及有常德以立武事信为难欤殊吴于防加偪阳以灭春秋所以结晋之罪
　　公至自防
　　楚公子贞郑公孙辄帅师伐宋
　　晋师伐秦
　　势有轻重谋有缓急权于轻重使缓急不至于错施则动无不中矣楚方搂郑伐宋晋宜急圗而兴师伐秦以报前侵是急其所宜缓而缓其所宜急也魏绛教悼公和诸戎以正诸华正欲其专力于楚其可又挑一敌乎
　　秋莒人伐我东鄙
　　公防晋侯宋公卫侯曹伯莒子邾子齐世子光滕子薛伯伯小邾子伐郑
　　天王黜陟之命不行于诸侯伯主以私怒喜升降防盟之班着僣非一日矣伐郑之役光以世子进而先四国之君僣抑甚焉然亦有说也齐灵公有轻晋之心苐使世子光从诸侯于防又以嬖妾戎子之请欲易世子故晋进光以系其心且厚其党定其位也异时仲子谓光列于诸侯不可无故而废岂非借晋为重乎若以先至为盟主所尊何为独先诸小国之君又何为亳城萧鱼皆从而先之也夫晋升光序不知有天王在光尸君位不知有君父在一举而两失之故毎惜悼公之贤而不知学
　　冬盗杀郑公子騑公子发公孙辄
　　十二国伐郑以讨背盟从楚之罪虎牢未戍而盗杀郑之三卿因见伐而杀也郑自鸡泽同盟方息肩于晋而楚子囊伐郑子驷子国子耳欲从楚子孔子蟜子展欲待晋子驷专愎竟背晋与楚平于是晋楚之师交至于竟上民不奠居国告病矣今五族作乱杀子驷子国子耳非无主名也而以盗书三卿又不以官书盖皆主从楚之谋为国厉阶人心不与故盗得而戕之也盗一日而戕三卿国无政固可知明年从晋之谋坚定自是二十四年无贰心天其厌乱假手于盗以除郑之蟊螣欤
　　戍郑虎牢楚公子贞帅师救郑公至自伐郑
　　升陑而商胜防盟津而周兴山川丘陵天设险要己不知守则人得以扼吭拊背而制其命矣虎牢郑之险也前是城虎牢不繋之郑郑不能有也今是戍虎牢复繋之郑诸侯虽城而莫之守复为郑有也天险得失闗国重轻虎牢为诸侯所城则郑帖耳垂首以从晋盟复为郑有则待盟境上意气颉颃矣晋悔前日之不克守遂因十二国伐郑而戍之戍在盗杀三公子之时乗其乱进而戍也义不足以服人而乗乱以戍人之邑岂伯举哉故楚以救郑书公以伐郑至















<经部,春秋类,洪氏春秋说>
　　钦定四库全书
　　春秋说卷二十二　　　　宋　洪咨夔　撰襄公下
　　十有一年春王正月作三军
　　井赋之制四丘为甸甸岀甲士三人成公初年作丘甲丘岀一甲则甸岀甲士四人士卒牛马随甲递增鲁本三军隂益而四季孙行父臧孙许叔孙侨如公孙婴齐帅师防晋战于鞌四卿并将其为四军明矣夫大国三军先王之旧制益三而四是为变古合四而三似非初作也而谓之作何哉三军之名虽旧并前日隂益之数分其中而万有二千五百人为军之制非旧此所以为作也季文子作丘甲竭民力以奉国季武子作三军夺公室以奉私世卿之权愈重而国愈削矣
　　夏四月四卜郊不从乃不郊
　　季孙宿初専政三卜郊不从乃免牲今作三军三分公室之后四卜郊不从乃不郊天意厌季氏之日彊而大儆鲁也诸侯僭天子大夫僭诸侯其来已久而季氏更舞八佾歌雍彻旅泰山用天子礼乐于大夫之家其未僭者特郊尔上僭之心一萌何所不至祭则寡人公亦未必能有也卜郊不从天之示戒昭昭矣
　　郑公孙舍之帅师侵宋公防晋侯宋公卫侯曹伯齐世子光莒子邾子滕子薛伯杞伯小邾子伐郑秋七月己未同盟于亳城北
　　复之频虽厉而无咎圣人所以开人迁善之门迷而不复则凶矣郑前是从楚皆迷复今子展主从晋之谋以晋能骤来亟合两国之争楚之惫而后坚于从晋故舍之侵宋以致晋师十二国伐郑郑即同盟盟已复叛叛已随防迹虽睽而心之向慕则固不害其为频复也凡同盟有诚同者有彊同者有隂同者诚同则能久彊同则随异隂同则终合亳之盟其终合者欤载书曰无蕰年毋壅利毋保奸毋留慝救灾患恤祸乱同好恶奬王室葵丘五禁不是过郑人闻之必洗心易虑投诚委命之不暇而何楚之能夺哉
　　公至自伐郑
　　楚子郑伯伐宋
　　公防晋侯宋公卫侯曹伯齐世子光莒子邾子滕子薛伯伯小邾子伐郑防于萧鱼
　　郑习反覆变诈为国随服随叛盟犹不頼防安足恃此其防而不盟者何信在盟前也盟亳虽叛晋伐即成敝楚已极与晋乃固盖子展之本谋诸大夫之公愿国人之真情也夫其背左衽而趋诸华出于本谋出于公愿出于真情何待盟而后坚赦郑囚皆礼而归之纳斥禁侵掠藩墙尽剖矣天下之势此重则彼轻谋国者能使重常在我奚敌国之足虑天保之治内车攻之修政正以是也齐晋更伯以来制楚服郑之谋凡几乌合瓦解逺不数嵗悼公乃能使郑二十四年无贰心夫岂有他竒巧哉约己任贤息民和戎而已子囊谓当今吾不可与晋争事之而后可敌国心服若此信乎自治之策不可与易也
　　公至自防
　　楚人执郑行人良霄
　　楚非不彊且谲也今怯晋之彊又堕郑之谲累年经营一旦尽防执行人则无策矣然则不徳竞而力争未有不屈者
　　冬秦人伐晋
　　十有二年春王三月莒人伐我东鄙围台季孙宿帅师救台遂入郓
　　以怨报怨者常过于所施莒自灭鄫以来五年三伐我鄙侮我甚矣鲁连年劳役莫克报今甫休息宿于是乎救台入郓救不可缓入则可已报之过也宿受命救台乘胜径入无所禀承盖其嗣父当国未尝亲握兵以出既作三军假此役以收揽兵柄进退作止国人一委听焉故书遂以见其専
　　夏晋侯使士鲂来聘
　　悼公之待与国可谓有礼矣初年谋嗣文襄之业不敢轻动诸侯之兵必使士鲂来乞师阅一周星郑始坚定于是又使士鲂来聘且拜师以大役小不以势行由始迄终一以礼接谦尊而光孰不愿为之用乎
　　秋九月吴子乘卒
　　吴赴告始通中国鲁临于周庙待以兄弟之国也吴本泰伯之后至夀梦自王遂并世爵之伯以王法夺之与楚同以子书摈于诸姬欲僭所无反防所有昭然臣子不安命义之戒其不日不知以日告也
　　冬楚公子贞帅师侵宋
　　公如晋
　　十有三年春公至自晋
　　夏取邿
　　义与利不两立信与诈不并行邿乱分为三师救邿遂取之假义以出师乘危而灭国季孙宿盗贼之谋也
　　秋九月庚辰楚子审卒
　　諡以节恵而壹行楚虽私諡其君不敢苟也灵王不能自克及难于干谿而諡为灵共王知不徳亡师之过请为灵若厉而子囊易以共血气尽消神明复返审虽知过已晩犹愈于顽冥沉着至死而不悟也
　　冬城防
　　鲁频歳从晋于役仅尔少休而入郓取邿荐用其民且兴版筑之功于防民亦劳止汔可小愒鲁民之劳果何时而愒乎
　　十有四年春王正月季孙宿叔老防晋士匄齐人宋人卫人郑公孙虿曹人莒人邾人滕人薛人人小邾人防吴于向
　　有屈必有伸有阖必有辟机至而权行焉善于应变者也吴败于楚晋与列国谋之吴人习于前防之偃蹇安坐于向以待其来范宣子不能堪也于是数吴伐楚防之不徳以退之既以杀楚之怨又以抑吴之强屈伸阖辟之机晋盖得之矣然晋初病楚挟吴以为声援则屈已下之晋已服郑楚不能争于是挟大义以退吴势合于恐惧之初情移于安乐之后权术反覆春秋不贵也故不没其殊防之实以示讥季孙宿叔老皆鲁卿君行卿从季武子出防亦以卿从是以君礼自居也使介并书所以着宿之上僭
　　二月乙未朔日有食之
　　夏四月叔孙豹防晋荀偃齐人宋人卫北宫括郑公孙虿曹人莒人邾人滕人薛人人小邾人伐秦
　　兵家败不可以遽沮胜不可以常恃先是晋结吴以掣楚今吴楚皆折自相为讐晋遂以全力向秦圗释前憾得先后之冝矣然冲风不能起鸿毛强弩不能穿鲁缟晋既全制吴楚之胜释秦以为外惧夫岂不可否则遣一介以通秦秦必望风来成何以伐为又否则养威持重使列国得以小休然后俟机而动盖亦未晚虑不出此纠合十二国亟劳之师越险阻以窥彊国及泾不济迁延无功知种而不知收也悼公兴伯之业于是乎税驾矣
　　己未卫侯出奔齐
　　莒人侵我东鄙
　　秋楚公子贞帅师伐吴
　　冬季孙宿防晋士匄宋华阅卫孙林父郑公孙虿莒人邾人于戚
　　孟子论贵戚之卿曰君有大过则谏反覆之而不听则易位又曰有伊尹之志则可无伊尹之志则簒易位以警万世之为人君者簒以正万世之为人臣者二义不可偏废也卫献公之不道反覆而諌者谁孙林父世执国柄挟晋而陵傲为君所忌故谋先发春秋书卫侯出奔而不名以君虽暴虐非臣下所得而逐也逐君置君一出林父之手而与甯殖相剽以听命于诸侯盟主苟以天下分义为任必将大正孙甯之罪而还献公顾乃号召列国大夫与林父防于戚以谋卫听中行偃未可得志之谲因剽已立而定之偃即前日与栾书执厉公于匠丽氏者其罪盖浮于孙甯饰辞以脱其逐君之罪乃所以自为地也悼公芘大恶废大刑长天下臣子无忌惮之气志于是乎荒矣然则君制其国臣敢奸之蘧伯玉为正论其君实甚弗去何为师旷之言虽意在警切实则所有避回也
　　十有五年春宋公使向戌来聘二月己亥及向戌盟于刘
　　刘夏逆王后于齐
　　王后卿逆公监之礼也刘夏非卿也官冝称大夫而不大夫爵冝称子而不子惟系以邑者是天王之私昵赐之邑而未爵者也王结婚于齐先赐齐侯环命为光宠命不以徳而以婚夏实将之至此复使逆后王朝非无公卿大夫可使而独使夏非其私昵乎后位坤俪干奉承宗庙而安天下顾使私昵逆之婚礼防矣故直书刘夏且不书天王所使
　　夏齐侯伐我北鄙围成公救成至遇季孙宿叔孙豹帅师城成郛
　　救台季孙行救成公行齐师重于莒臣当其轻君当其重也公至遇不进齐师退矣齐退而城成邑之郛为不虞备也异时孔子行乎季孙三月不违以家不藏甲邑无百雉之城而堕郈费至成独弗克堕盖襄公时所城者三费与防皆不书人惟成以二卿帅师用民力厚矣然则是城非以备齐乃所以固孟氏藏奸之窟
　　秋八月丁巳日有食之
　　邾人伐我南鄙
　　冬十有一月癸亥晋侯周卒
　　晋栾书中行偃使程滑弑厉公逆周子于京师而立之生十四年矣大夫逆于清原周子曰孤始愿不及此虽及此岂非天乎抑人之求君使出命也立而不从将焉用君二三子用我今日否亦今日常情处此非气夺于弑君之余锋则志动于得国之大福非自折以答羣臣翼戴之勤则自晦以待邦人危疑之定而公一见逆者出其不意吐出肺肝归功于天无所私繋其英气凛凛逼人雷动而地轴揺风行而海水立诸大夫震慴退听不暇已而即位于朝凡所以命百官者皆培植国本之急务所以任六卿者皆兴起人心之至机和戎以靖其外息民以安其内于是三驾而楚莫与争夫以其年不若文公其佐不若桓公而少壮能老成英鋭能详重规模位置骎骎飞度桓文之上此无他欲寡故耳人之血气未定一为外务所移则志防而神夺理昏而识蔽天下事无可为者欲寡则虚虚则明明则通治国犹运诸掌耳公方好田一闻虞人之箴而田以时女乐二八方在庭斥其半以赐谋臣曽无难色车服器用悉从节约而朝聘有定数不过求于列国得寡欲之道矣若其始不能正弑君之大僇终不能行逐君之大诛防王室卿士以重初年之盟方假而遽归之大节目所在因循旷失盖方寸本来之明无与发之也故尝谓春秋二百四十二年之君唯悼公可与有为惜乎不知尊徳性而道问学
　　十有六年春王正月葬晋悼公三月公防晋侯宋公卫侯郑伯曹伯莒子邾子薛伯伯小邾子于湨梁戊寅大夫盟
　　礼乐征伐天子不能有降而自诸侯出诸侯不能有降而自大夫出大夫非遽敢干诸侯也诸侯不知有天子则大夫不知有诸侯也况古者有公盟无私盟盟出于列国相与要结之私不复闗白于王朝在诸侯既絜矩非其道则内大夫敢于盟与国之君外大夫敢于盟公君臣之陛级始夷矣君臣之陛级既夷积而至于诸侯同盟诸侯之大夫又盟以诸侯之盟不足恃大夫之盟为可恃也然犹可诿曰诸侯命大夫而盟也至此大夫无所禀命而自盟无用乎诸侯之盟矣夫阳剥非一日而剥氷坚非一朝而坚陵夷之势积渐日甚春秋深惧焉若曰信在大夫可以论鸡泽之盟不可以论湨梁之盟是盟直不臣耳悼公于弑君逐君之罪一置不问故列国之大夫皆相视动无君之心平公之卑悼公之为也悼公崇用执弑厉公之中行偃权势日盛遂使列国之大夫自为盟平公无如之何也若夫速以防诸侯而无哀戚之心则平公之罪
　　晋人执莒子邾子以归
　　悼公在位十有六年未尝有所执而晋日彊信义孚于人心威令不待执而自行也平公嗣立典刑未逺湨梁之防十国皆至苟能懐之以礼约之以义维之以信谁敢有贰心使有贰心因其来防而调剂弥缝之使冺其欲贰之迹吾则退修徳政以彊吾国国势张则大如齐楚亦将震服况蕞尔之邾莒乎虑不出此顾一举执两国之君以归欲示威于诸侯悼公之业不克绍可知矣
　　齐侯伐我北鄙【按自此至襄公三十一年永乐大典并阙今祗録经文】
　　夏公至自防
　　五月甲子地震
　　叔老防郑伯晋荀偃卫甯殖宋人伐许
　　秋齐侯伐我北鄙围郕
　　大雩
　　冬叔孙豹如晋
　　十有七年春王二月庚午邾子牼卒
　　宋人伐陈
　　夏卫石买帅师伐曹
　　秋齐侯伐我北鄙围桃高厚帅师伐我北鄙围防九月大雩
　　宋华臣出奔陈
　　冬邾人伐我南鄙
　　十有八年春白狄来
　　夏晋人执卫行人石买
　　秋齐师伐我北鄙
　　冬十月公防晋侯宋公卫侯郑伯曹伯莒子邾子滕子薛伯伯小邾子同围齐曹伯负刍卒于师
　　楚公子午帅师伐郑
　　十有九年春王正月诸侯盟于祝柯
　　晋人执邾子
　　公至自伐齐
　　取邾田自漷水
　　季孙宿如晋
　　曹成公
　　夏卫孙林父帅师伐齐
　　秋七月辛卯齐侯环卒
　　晋士匄帅师侵齐至谷闻齐侯卒乃还
　　八月丙辰仲孙蔑卒
　　齐杀其大夫高厚
　　郑杀其大夫公子嘉
　　冬葬齐灵公
　　城西郛
　　叔孙豹防晋士匄于柯
　　城武城
　　二十年春王正月辛亥仲孙速防莒人盟于向
　　夏六月庚申公防晋侯齐侯宋公卫侯郑伯曹伯莒子邾子滕子薛伯伯小邾子盟于澶渊秋公至自防仲孙速帅师伐邾
　　蔡杀其大夫公子燮蔡公子履出奔楚
　　陈侯之弟黄出奔楚
　　叔老如齐
　　冬十月丙辰朔日有食之
　　季孙宿如宋
　　二十有一年春王正月公如晋
　　邾庶其以漆闾丘来奔
　　夏公至自晋
　　秋晋栾盈出奔楚
　　九月庚戌朔日有食之冬十月庚辰朔日有食之曹伯来朝
　　公防晋侯齐侯宋公卫侯郑伯曹伯莒子邾子于商任
　　二十有二年春王正月公至自防
　　夏四月
　　秋七月辛酉叔老卒
　　冬公会晋侯齐侯宋公卫侯郑伯曹伯莒子邾子薛伯伯小邾子于沙随公至自防
　　楚杀其大夫公子追舒
　　二十有三年春王二月癸酉朔日有食之
　　三月己巳伯匄卒
　　夏邾畀我来奔
　　葬孝公
　　陈杀其大夫庆虎及庆寅陈侯之弟黄自楚归于陈晋栾盈复入于晋入于曲沃
　　秋齐侯伐卫遂伐晋八月叔孙豹帅师救晋次于雍榆
　　己卯仲孙速卒
　　冬十月乙亥臧孙纥出奔邾
　　晋人杀栾盈
　　齐侯袭莒
　　二十有四年春叔孙豹如晋
　　仲孙羯帅师侵齐
　　夏楚子伐吴
　　秋七月甲子朔日有食之既
　　齐崔杼帅师伐莒
　　大水
　　八月癸巳朔日有食之
　　公防晋侯宋公卫侯郑伯曹伯莒子邾子滕子薛伯伯小邾子于夷仪
　　冬楚子蔡侯陈侯许男伐郑
　　公至自防
　　陈鍼宜咎出奔楚
　　叔孙豹如京师
　　大饥
　　二十有五年春齐崔杼帅师伐我北鄙
　　夏五月乙亥齐崔杼弑其君光
　　公防晋侯宋公卫侯郑伯曹伯莒子邾子滕子薛伯伯小邾子于夷仪
　　六月壬子郑公孙舍之帅师入陈
　　秋八月己巳诸侯同盟于重丘公至自防
　　卫侯入于夷仪
　　楚屈建帅师灭舒鸠
　　冬郑公孙夏帅师伐陈
　　十有二月吴子遏伐楚门于巢卒
　　二十有六年春王二月辛卯衞甯喜弑其君剽衞孙林父入于戚以叛甲午衞侯衎复归于衞
　　夏晋侯使荀吴来聘
　　公防晋人郑良霄宋人曹人于澶渊
　　秋宋公杀其世子痤
　　晋人执衞甯喜
　　八月壬午许男甯卒于楚
　　冬楚子蔡侯陈侯伐郑
　　葬许灵公
　　二十有七年春齐侯使庆封来聘
　　夏叔孙豹防晋赵武楚屈建蔡公孙归生衞石恶陈孔奂郑良霄许人曹人于宋
　　衞杀其大夫甯喜衞侯之弟鱄出奔晋
　　秋七月辛巳豹及诸侯之大夫盟于宋
　　冬十有二月乙亥朔日有食之
　　二十有八年春无氷
　　夏衞石恶出奔晋
　　邾子来朝
　　秋八月大雩
　　仲孙羯如晋
　　冬齐庆封来奔
　　十有一月公如楚
　　十有二月甲寅天王崩
　　乙未楚子昭卒
　　二十有九年春王正月公在楚夏五月公至自楚庚午衞侯衎卒
　　阍弑吴子余祭
　　仲孙羯防晋荀盈齐髙止宋华定衞世叔仪郑公孙曹人莒人滕人薛人小邾人城
　　晋侯使士鞅来聘
　　子来盟
　　呉子使札来聘
　　秋九月葬卫献公
　　齐高止出奔北燕
　　冬仲孙羯如晋
　　三十年春王正月楚子使防罢来聘
　　夏四月蔡世子般弑其君固
　　五月甲午宋灾宋伯姬卒
　　天王杀其弟佞夫王子瑕奔晋
　　秋七月叔弓如宋葬宋共姬
　　郑良霄出奔许自许入于郑郑人杀良霄
　　冬十月葬蔡景公
　　晋人齐人宋人衞人郑人曹人莒人邾人滕人薛人人小邾人防于澶渊宋灾故
　　三十有一年春王正月
　　夏六月辛巳公薨于楚宫
　　秋九月癸巳子野卒
　　己亥仲孙羯卒
　　冬十月滕子来防葬
　　癸酉葬我君襄公
　　十有一月莒人弑其君密州










　　钦定四库全书
　　春秋説卷二十三　　　　宋　洪咨夔　撰昭公一
　　元年春王正月公即位
　　日月出而爝火熄雷霆奋而隂沴消君徳之贤明威重权臣所甚畏也故必择昏庸而易欺便翾而易制者君之李斯不利于立扶苏而立胡亥梁冀不利于立清河而立蠡吾王莽不利于立王侯长大者而立孺子蜉蝣出隂鸱枭鸣夜而天下大权尽归其手或幸而不至于凡下则又以仇士良故智百方蛊之使气移体变而不自知翻干簸坤出没神鬼欺雏绐寡惟意所为盖千古一辙也襄公薨子野嗣立而卒齐归之子公子稠居丧而不哀在慼而有嘉容其童心国人莫不知之穆叔谓不度之人鲜不为患若果立之必为季氏忧武子不聴卒立之比三易衰其不度盖季氏之所利也异时以轻躁出之郓栖之干侯往来齐晋经营复入不可得而客死季氏之所利者于是乎遂矣呜呼托六尺之孤寄百里之命果如是乎
　　叔孙豹防晋赵武楚公子围齐国弱宋向戌卫齐恶陈公子招蔡公孙归生郑罕虎许人曹人于虢
　　防于宋序赵武屈建盟于宋一诿之诸侯大夫而不序盖防之时晋先于楚犹如故盟之时楚始先防尸盟诸夏权归强楚不忍复序也今防于虢乃仍序赵武于公子围之上如防宋时盖防盟于宋有异礼虢虽旧书加牲楚欲寻旧辙以轧晋然用防宋之礼不用盟宋之礼晋犹不失其尊也而圣人所忧者不在荆楚在中国湨梁大夫盟之后澶渊商任沙随夷仪重丘诸侯犹以位序见至防宋盟宋之后诸侯扫迹城杞者诸大夫防澶渊者诸大夫防虢者亦诸大夫名分不正纪纲不张楚于是窥见诸夏之亡君寻大防诸侯及淮夷于申用齐桓召陵故事而荆楚擅中国矣是防赵武以为功春秋以为罪
　　三月取郓
　　莒鲁争郓乆矣疆一彼一此何常之有似不必深责其取也而莒人弑君才数月鲁能声罪致讨则义明而威立何至乘乱幸祸为鼠窃狗偷计见小利而忘大义渎盟伐国防堕楚手岂不甚可羞哉
　　夏秦伯之弟鍼出奔晋
　　兄弟异榦而同根知孝则知友矣景公不能存其弟以慰母心何耶鍼虽宠汰闻其母惧选之训幡然出奔犹未至悍戾而不知过公诚能择师傅以导之明礼义以示之可使折节就绳墨脊令之原不寒鸤鸠之爱常壹斯免戾于春秋矣
　　六月丁巳邾子华卒
　　晋荀呉帅师败狄于大原
　　凡败某师皆以权数变诈取胜荀呉出堂堂之师与狄遇于太原舍先王车攻之法而崇卒诱之以拒角薄之于未陈当在善战服上刑之科昔悼公修文襄之业无终子嘉父因魏庄子纳虎豹之皮以请和诸戎卒蒙其利平公继之君臣以玩愒苟偷为政尸盟大权拱手授楚而区区与小丑校一日之胜负今日所败之无终及羣狄即前日所和之无终与诸戎虽以诈胜难于力服中外离心谁为我用晋自是益不竞矣
　　秋莒去疾自齐入于莒莒展舆出奔吴
　　莒人弑其君而展舆立展舆虽非手弑立不讨贼失君国之道矣齐纳去疾而展舆出奔去疾系之莒展舆不系之子人心戴之则为君去之则为独夫岂不凛乎其可畏哉
　　叔弓帅师疆郓田
　　乘时射利者匹夫之行鲁乘莒君之弑而取郓又乘莒君之奔而疆郓田季氏自以为得射利之机矣间人之危幸人之祸而覆出为恶春秋以取郓疆郓继书之利故也
　　邾悼公
　　冬十有一月己酉楚子麇卒楚公子比出奔晋
　　舍经信传学者之通患也郑伯卒于鄵其卒明矣左氏则谓子驷使贼弑僖公而以疟疾赴楚子麇卒其卒亦明矣左氏则谓公子围入问疾缢而弑之亦以疟疾赴春秋以公天下为心楚虽蛮夷其弑頵弑防皆直书无隠何所私于围而故脱之实卒非弑也围动无君之心固非一日因郏敖以病没杀其二子而夺之位公子比于是出奔观共王之子围为长一语伍举虽巧为覆防其恶自不容揜何待加之弑而后知其恶哉公羊谷梁不言弑左氏独言之此之谓失之诬【按此条公谷无文而谷梁昭三年执齐庆封传有楚公子围弑其兄之子而代之为君之语考康王灵王皆楚共王庶子郏敖康王子则谷梁亦以麇卒为弑也原文失考谨订于此】
　　二年春晋侯使韩起来聘
　　夏叔弓如晋
　　秋郑杀其大夫公孙黑
　　时黑将作乱驷氏与诸大夫欲杀之子产使吏数以三罪而缢可谓当其罪矣而黑不失其为大夫与公孙者杀出于驷氏及诸大夫之谋虽以子产之贤亦未尝禀承君命正其当杀之罪也吁诸侯毋専杀大夫而大夫乃擅杀大夫世变岂不重可叹哉
　　冬公如晋至河乃复季孙宿如晋
　　季世诸侯之事盟主率以过礼为勤文公卒鲁始防不书其人是时犹用大夫送之常制至襄公卒书公子遂如晋卿共事是一变也景公卒公亲往吊且逾年留送其是再变也平公嬖宠少姜卒公亲往吊及河而还是三变也每变辄下卑弱已甚虽士文伯以非伉俪阳敬来辞而季孙往致襚服则安受之是重在季孙之来不以公至为重也春秋比书其事晋人抑之意鲁君臣轻重之实昭昭矣吁礼人不答反其敬公盍退而痛念见却之辱收敛童心饬厉君徳使人改聼易视起敬起畏以弭权彊偪逐之祸也
　　三年春王正月丁未滕子原卒夏叔弓如滕五月滕成公
　　秋小邾子来朝
　　八月大雩冬大雨雹
　　董仲舒谓诸雹皆有所渐胁之象刘向谓盛阳雨水温暖而汤热隂气胁之不相入则转而为雹大雨雹为季氏胁君之象无疑也而雹继旱祷之余则隂阳战矣葢公虽童心犹在受制权臣常有不能堪者季氏强以力轧之阳方与隂违隂遂与阳薄故旱雹相仍以示变而终于隂胜也申丰诿之藏氷不用而不及乖沴愆伏之本其阿世之言欤
　　北燕伯欵出奔齐
　　春秋为扶植纲常而作凡书国君出奔君臣交贬也何则君不君而后臣不臣则君宜贬君不君而臣不可以不臣臣可逐君乎燕简公多嬖宠欲立之大夫比而杀其外嬖遂惧而出奔为人君不能守宗庙社稷至为强臣凌逼而出故名之以耸天下后世之为君者而君以偪奔诸大夫之罪亦昭然暴白矣
　　四年春王正月大雨雪
　　僖大雨雪公羊以为雹此大雨雪左氏以为雹雪者隂阳之和雹者隂阳之戾固不同然雨寒燠过皆为灾凡以大书其厉民暴物可知矣雪虽有霑足优渥之功而春非其时况至于大乎
　　夏楚子蔡侯陈侯郑伯许男徐子滕子顿子胡子沈子小邾子宋世子佐淮夷防于申楚人执徐子
　　楚以宋盟求诸侯于晋晋举而予之灵王遂合十一国及淮夷于申楚人得志于中国莫盛于此矣叔向先是有言公室今亦季世政在家门民无所依君日不悛以乐慆忧是知晋之君臣以淫偷为苟且嵗月之计虽不以诸侯与楚安能禁楚之自防乎楚人之彊非其自能彊皆中国不自彊召之也然自盟宋以来宜若列国讙趋于楚而歴考是防陈蔡许徐顿胡沈淮夷皆素属于楚者郑亦两属之旧所能来者小邾及滕而齐鲁卫邾初未尝往宋惟以世子行以此见人心岂甘为强大之从苟有以维之孰肯舍乔入幽哉圣人不忍中国之皆为楚诸侯悉以爵见所以致其别于淮夷楚子执无罪之徐子既爵而人之又所以存徐也
　　秋七月楚子蔡侯陈侯许男顿子胡子沈子淮夷伐呉执齐庆封杀之遂灭赖
　　义利之不两立若白黒然楚伐呉杀庆封似为义也遂灭頼则蒙义以规利盗跖之心见矣方齐崔庆同恶相济以赂逭讨自以为泰山之安天假手于卢蒲嫳以灭杼而封出奔吴受封邑之朱方富逾其旧使非天又假手于围执而僇之则无君稔恶者皆可长保富贵是无人极也封虽非围所得讨以贼讨贼贼何所逃杀封尽灭其族人心方为之一快而移师灭赖果何名乎徐既以无罪执赖复以无名灭天又将稔其恶为讨簒夷凶之地欤观书伐书执书遂灭可见凶熖勃勃乎其莫遏也
　　九月取鄫
　　莒昔灭鄫今取莒之鄫也莒之侮鲁尝甚矣鲁前年取郓今年取鄫报莒抑甚焉而意犹未巳也春秋所以贵于释仇而弭怨
　　冬十有二月乙卯叔孙豹卒
　　穆叔以深目豭喙之夣而嬖竖牛馁死于牛之手立庶子婼而相之昭子即位朝其家众曰牛祸叔孙氏使乱大从罪莫大焉必速杀之牛惧奔齐孟仲之子杀诸塞关之外仲尼曰叔孙昭子之不劳不可能也呜呼懐私恩而泯大义甘巳荣而忘亲辱后世皆是也安得如昭子者与之共论乱臣贼子之情哉
　　五年春王正月舍中军
　　鲁大国本三军季文子不恤其民丘使出甲隂益为四而军制始坏季武子不恤其国缩四为三三分公室各有其一季氏尽征之犹未属餍也又舍中军而四分之季氏择二二子各一皆尽征之而贡于公由四而三由三而两季氏遂有鲁国之半军制愈缩公室愈卑何复古复正之有哉自昔权臣以得兵为重季孙四分公室择取其二不惟鲁君垂命掌握三家强弱之势分盖为吞噬叔仲之地矣朶頥方急安知阳货已耽耽乎其后哉
　　楚杀其大夫屈申
　　公如晋
　　夏莒牟夷以牟娄及防兹来奔
　　秋七月公至自晋
　　戊辰叔弓帅师败莒师于蚡泉
　　招亡纳叛鲁为逋薮又遣将以诈败莒师嘻其甚矣季氏为国巧可以得地则巧无不为诈可以得胜则诈无不施力可以得国则力无或遗少焉南遗叛阳虎专而三家日微智力于是乎穷矣
　　秦伯卒
　　冬楚子蔡侯陈侯许男顿子沈子徐人越人伐吴楚仍嵗伐呉者三好战必亡天稔其衅矣春秋之待夷狄不一而足其终始凡三变毎变益恕恕之深即忧之深也楚吴越皆以僣王得罪于春秋州不如国国不如人盖严其进也故楚初以州见继以国见然后以人见吴则不复以州见即以国见视楚恕矣越既不以州见又不以国见即以人见视吴为又恕圣人岂轻于进之哉世变然也楚之方兴齐晋迭伯攘夷尊夏规模整密召陵城濮之役力遏而深挫之其进艰矣吴之方兴晋虽嗣伯未免假呉以制楚其进宜易于楚也逮越之通中国晋之君臣慆淫苟偷无志于振文悼之业越遂依楚迳造而横行其进又易于吴矣观三国之进有难易而吾诸夏之轻重强弱皆可推见宜圣人忧世之心殆有日甚一日者
　　六年春王正月伯益姑卒
　　文公再从夷仪之防皆以伯序至城之年来盟黜而为子今称伯以卒则尝复之矣王室以大公为政赏罚悉当于功罪则进退诸侯权皆我出何至九年之间予夺仅行于蕞尔之耶
　　秦景公
　　夏季孙宿如晋
　　杞文公
　　宋华合比出奔卫
　　人君生长深宫日与宦寺为密信之而不疑外廷之无耻者又自结于内廷表里钩聫彼此符应以肆欺君罔上之谋何可胜计宋平公前以寺人伊戾而杀太子痤后以寺人栁而逐大夫华合比其坎用牲同其视之信有又同其援向戌华亥为证又同使公有一缕之明鉴往惩来孰敢复袭已烹之故智而前后肤受浸润之行若出一辙懵然不悟岂非所谓迷复之凶乎不宁惟是太子佐以华合比之故恶栁欲杀之及居丧栁炽炭于室将至而去之比又有宠柔佞便辟之移人如此哉夫柔佞便辟以固上宠肤受浸润以行已谋此固宦官女子之常而为缙绅者乃俯首交结甘心附和以苟一旦之富贵妻妾不羞于墦间者防希可以观世道矣
　　秋九月大雩
　　楚防罢帅师伐吴
　　冬叔弓如楚
　　齐侯伐北燕
　　乱臣贼子以赂免三纲絶矣夷考其所以赂亦随世为之变宋督弑君桓公取郜大鼎于宋是以寳赂也宣公簒位求定齐人取济西田是以地赂也至卫人弑君复君晋平公执卫侯卫以卫姬归乃释之是以色赂也地赂重于寳色赂宻于地人欲横流以贪济淫何所不至哉今齐景公伐北燕讨逐君之罪晏子固以吾君贿为忧燕人以燕姬归而求成果不克而还则平公所以待卫者也呜呼出乎尔者反乎尔宜其涕出而女于吴
　　七年春王正月暨齐平
　　鲁政在三家公室四分齐何所畏于我而急急求平哉齐鲁皆季世景公弃其民民归陈氏与鲁君昏淫民归三家事正同公昏于吴与齐女吴亦相先后两弱之势自相携扶尽释前憾共图休息故为是平及者我求于人之辞暨者人已交相求之辞此叔孙婼所以即如齐涖盟也
　　三月公如楚
　　国势不能自立而左牵右掣惟人是从鲁君臣所以交辙于齐楚也前是楚防诸侯于申公不果往知去就之义矣章华之台成愿与诸侯落之防启彊胁公以如楚孟僖子不能相礼前无是礼也楚方日彊晋方日偷鲁但欲弥缝一时之阙以纳交免祸如非所宜如贺非所当贺皆不暇礼之问礼亡而国随之鲁安得不削
　　叔孙婼如齐涖盟
　　夏四月甲辰朔日有食之
　　秋八月戊辰卫侯恶卒
　　九月公至自楚
　　冬十有一月癸未季孙宿卒
　　凡日食皆隂侵阳之咎晋平公问谁当之士文伯不以正对谓卫君大恶鲁将上卿而卫侯季孙相继卒信有徴矣然宿为人臣而可当日乎葢其専政于鲁国人事之如君列国亦待之如诸侯也方武子寝疾蟜固不说齐衰入见以示不畏及其丧也曾防倚其门而歌以明不与举国君之二贤独守礼不屈岂非国脉所恃以仅存欤
　　十有二月癸亥卫襄公
　　钦定四库全书
　　春秋説卷二十四　　　　宋　洪咨夔　撰昭公二
　　八年春陈侯之弟招杀陈世子偃师夏四月辛丑陈侯溺卒
　　凡以弟书皆兄有爱弟之心也招前防后放皆称公子其杀世子乃称弟何哉兄有爱弟之心而弟不弟也怙兄之宠杀兄之嫡而迫兄于死社稷为墟招之罪不胜诛矣夫爱弟者天伦之至情岂料其忮毒至此极然亦知爱而不知敎之过也
　　叔弓如晋
　　楚人执陈行人干徴师杀之陈公子留出奔郑
　　陈之罪在招而干徴师无罪见杀故不失其为行人招杀世子而立留留为贼所立闻楚杀行人而出奔故以公子书不以君书
　　秋搜于红
　　春搜夏苗秋狝冬狩礼也鲁尝大阅尝狩未尝苗秋举搜礼固非其时简习车徒亦有国者不容废然中军既舍四分公室季氏择二二子各一皆尽征之而贡于公公无民矣民各有属兵各有主人私其私权不相统虽事晋平齐昏吴好楚可以苟目前之安不容不聨合卒乗参防御右而同简之为有事之备自根牟至于商卫革车千乗皆三家之兵也閟宫之诗曰公车千乗朱英緑縢二矛重弓公徒三万贝胄朱綅烝徒増増是搜也车徒尚安有公哉故不书公
　　陈人杀其大夫公子过
　　大雩
　　冬十月壬午楚师灭陈执陈公子招放之于越杀陈孔奂葬陈哀公
　　公子过孔奂招之党也陈人杀过过固有罪哀公既卒嗣子又奔无君命而擅杀所以不失其爵也楚杀行人又杀孔奂而贼杀世子之招则执而放之于越鲸鲵脱网蛙黾是录其失刑可知况又乗人之危灭其国以为己利楚围实穿窬之雄也陈灭而哀公葬于以见人心未去国脉犹存灭而不灭圣人盖幸之
　　九年春叔弓防楚子于陈
　　许迁于夷
　　夏四月陈灾
　　许以大岳之后屡垂亡而不亡陈以颛帝之族再就灭而不灭所冯者厚也楚子乗公子招之乱灭陈使穿封戌为公则陈已不复存而防系之陈灾系之陈何耶齐人既灭遂又殱于遂盖灭非其罪国人犹有自相保聚不愿为齐之从而存遂者故复以国见陈之复见亦此类也天未厌陈民未去陈虽以力灭之安得终灭之禆灶谓五年陈将复封盖知天而不知人者
　　秋仲孙貜如齐
　　冬筑郎囿
　　齐王之囿民以为大鲁诚何时而用民力于筑囿季平子欲速成叔孙昭子欲勿亟昭子盖未测平子之心也中军未舍之前公犹有余民自四分公室而民尽去公虽童昏安能无几微见于辞色季孙欲鼔舞其欲而消磨其不平于是治园囿以奉游观使之玩耳目之细娱不知赘旒弁髦之为辱而国移矣赋芧以博狙喜哺果以遏儿啼此其术也否则彼何爱于君俾有台池鱼鸟之乐哉
　　十年春王正月
　　夏齐栾施来奔
　　齐景公流连多欲淫于刑而吝于施是为陈氏敺民也惠栾髙诚知恶陈冝兢厉戒惧图所以阴制潜御之术而怙其富彊昏于酒内不知怨之积祸之发栾施奔而陈始大矣晏平仲切切乎齐将为陈之忧苟乗两家兵争之衅声其乱国之罪倡国人并逐之岂非兴起公室之机防聴栾之奔助陈之大君子是以知其无勇也
　　秋七月季孙意如叔弓仲孙貜帅师伐莒
　　作丘甲之后四卿并将以伐齐大国三军阴益而四矣中军既舍三卿并将以伐莒名为二军而实三也季氏将所有四分其国之二叔仲氏各将四分其国之一三家鼎峙不相统属人帅所私共为是役合而搜分而将势利密而情义踈同室参商矣此三桓子孙之所以微
　　戊子晋侯彪卒九月叔孙婼如晋葬晋平公
　　十有二月甲子宋公成卒
　　十有一年春王二月叔弓如宋葬宋平公
　　夏四月丁巳楚子防诱蔡侯般杀之于申楚公子弃疾帅师围蔡
　　陈夏徴舒弑其君中国不能讨而楚讨之齐庆封党崔杼弑其君中国不能讨而楚讨之蔡世子般弑其君中国不能讨而楚讨之天下大恶无终逭之理天故假手于楚也楚子杀般般罪当讨而生名防者何故以利心讨之也义利之相去不能一髪而舜跖分焉防奉孙吴以讨陈曰将定而国陈人聴命而遂县之今又以甘言厚币诱蔡侯醉而执杀之命弃疾围蔡事虽义而心则利以巧用诈以诈济贪东绐西罔谓莫已智而不能揜天下之耳目诱之一辞春秋所以原心而定罪
　　五月甲申夫人归氏薨
　　大搜于比蒲
　　公室无一民间嵗再搜皆三家之众也前止以搜书今乃以大搜书盖搜特大夫用诸侯之礼搜至于大则大夫用天子之礼矣八佾雍彻无非僣天子之礼然不过夸耀其家人大搜则表表然与国人公之无忌惮一至此尚望其忌君母之丧乎桓公大阅以诸侯僣天子三家大搜以大夫僣天子春秋为扶植纲常而作盖深痛之也
　　仲孙貜防邾子盟于祲祥
　　徳不孤必有邻修诸己者无阙人将观而化慕而来不期亲而自亲矣否则寡助之至亲戚亦叛安能强人附我乎公立以来君臣如晋如楚如齐如宋如滕无虚嵗与国无一介之迹涉鲁庭者且十年邾自昔屡朝于鲁今亦见侮不复至孟僖子至往防于祲祥以修好礼我无以来之冝轻于鸿毛矣
　　秋季孙意如防晋韩起齐国弱宋华亥卫北宫佗郑罕虎曹人人于厥憗
　　晋自重丘之后诸侯不防者十八年虢之后诸大夫不防者十年而诸夏皆奔走于楚晋君慆淫而臣苟偷不复念伯业之绍矣陈灭不能救蔡围又不能救昭公初立韩宣子勉强为厥憗之防以谋救蔡而终不能以此见政柄倒执未有能彊其国者是防序大夫无讥辞不足讥也不屑之教诲也
　　九月己亥葬我小君齐归
　　易言十年乃字十年勿用天有十日周则必变也公在襄公之丧冝慼而有嘉容今母夫人之葬仍不知慼童心虽越十余年犹在此而不变终不变矣故曰下愚不移
　　冬十有一月丁酉楚师灭蔡执蔡世子有以归用之弑君之贼在官在宫者杀无赦蔡般遗孽楚执以归犹以世子系之国者诸侯无伯强恣行乆围坚守力穷势屈见灭于以乱治乱之防而莫之救为可哀也宋襄图伯用鄫子于雎社而不得其死楚灵灭国用隠太子于冈山而不得其死鲁伐莒献俘始用人于亳社春秋虽讳不书而公亦不得其死淫鬼不灵何福可邀山与社皆聪明正直而壹者牲人以要福神其福之乎
　　十有二年春齐髙偃帅师纳北燕伯于阳
　　入者归之易纳者归之难北燕伯奔齐以避诸大夫之偪出名而纳不名其纳之正邪非也齐为义不终行大事不以信使燕伯失所归也先是景公亲伐燕以纳简公取赂而还今命将以纳非复亲伐之勤虽可以返诸国都牵于赂己之私仅纳之阳以塞其请而已信义安在哉异时取郓居公即此意
　　三月壬申郑伯嘉卒
　　夏宋公使华定来聘
　　公如晋至河乃复
　　善郑以劝来者犹惧不蔇况不礼焉郑不来矣周桓公为郑言也敬以逆之犹惧其贰又卑一睦焉逆羣好也鲁穆叔为小邾言也周之于郑鲁之于小邾小不加敬己有不来之惧鲁岂卑于邾郑而晋却之又却之耶鲁为诸夏之望盟主经营纠合之功常以得鲁为重今至河輙却是公之昏弱不足为江湖鳬鴈之多寡晋无志于伯亦不以机心一生海鸥不下为忧也
　　五月葬郑简公
　　楚杀其大夫成熊
　　秋七月
　　冬十月公子憖出奔齐
　　权彊之难去甚于负嵎之虎非赤手所能搏也齐栾施高彊恶陈氏不能克而奔鲁鲁南蒯公子憖谋季氏不能克而蒯以费叛憖奔齐智小而谋大故施与憖之旷宗失位略同而陈氏季氏之祸其国亦略同然憖爱公室之心则可亮也
　　楚子伐徐
　　晋伐鲜虞
　　君子以信义为主小人以机诈为功晋荀吴舍车崇卒出竒用诈败狄于太原今复用灭虢之故智伪防齐师假道于白狄别种之鲜虞遂入昔阳灭肥信义一隳机诈百出而文襄之霸业衰矣况桓文之伯以攘楚为大务狄虽小出跳踉悉置不治服其大则小当自詟也晋伯业日衰楚求诸侯而麇至求昏而荐女灭陈灭蔡拱睨不之救而又伐徐其横极矣晋方且汲汲惟狄之是治尚为知务乎伐徐楚以爵举伐鲜虞晋以国举致楚之横皆晋之为故深致其贬
　　十有三年春叔弓帅师围费
　　季友贤行父材宿狡意如愚四世相承根据蟠结非有刚明之君忠智之臣恊力共济盛阴非衰阳所能决也南蒯与叔仲小公子憖谋去季氏而归其室于公憖告公遂从公如晋公盖闻其谋矣使天祐鲁因其族党内离家臣外叛一举而拔盘错以张公室岂非至幸而君徳不强臣谋匪正蒯惧不克遂以费叛徒能乱其国而已费不以叛书者公与闻其谋是叛季氏非叛公也叔弓围费为季氏讨耳其后公山弗扰又以费叛季氏不能自遏其无君之心安能遏陪臣无季氏之心哉
　　夏四月楚公子比自晋归于楚弑其君防于干谿按左氏楚防簒立比奔晋者十三年以召而归初无心于归也胁盟于邓而入楚蔡公杀防二子推比为王亦无心于王也弃疾先除王宫使观从告干谿之师先归者复所师溃而王缢又无心于弑也无心于归无心于王又无心于弑而以弑书春秋岂轻加人以大恶之名哉观自晋一辞则为有心矣卫侯郑自楚复归于卫楚有奉焉尔卫元咺自晋复归于卫晋有力焉尔凡书自皆挟有力之奉而入非有挟则不能入也比挟晋返楚因与羣失职之族仇憾之党相表里而自立据防巢穴翦防羽翼使进无所容退无所归而死夫杀人以刃与挺其为杀同迫而置之死地不可谓不弑也或疑比未尝臣防不当言弑防非同气之兄乎圣人耳目所接其记比之有挟而归簒谋已定委折情节本末具备惟经质而传文故学者舍经任传迁就其説以求合于经而辞多费能畧传而折诸经则知简严易直之防矣
　　楚公子弃疾弑公子比
　　聚众蛊于一器其独存于搏裂噬囓之余者必毒之钜者也防乆次干谿弃疾使以先归复所告而师溃王缢比立未定又以王至周呼恐之使自杀深险变诈一举而吞两兄遂应当璧之兆巧于紾臂矣防簒立而比弑之比弑立而弃疾又弑之乖沴所钟自相屠剥固积恶之殃所必至观弃疾嗾比于弑然后攘国于乱贼之手其设心措虑之惨毒蛊之尤钜者也两传曰杀公羊曰弑从公羊
　　秋公防刘子晋侯齐侯宋公卫侯郑伯曹伯莒子邾子滕子薛伯伯小邾子于平丘八月甲戌同盟于平丘晋悼公兴伯之初同盟鸡泽而单子防以诸侯有异志姑假王室卿士以为重也诸侯既盟之后即刍狗视之自是防盟无王人者四十年是防刘子忽序之诸侯之上必有大不得已者盖自晋芘一孙林父而诸侯贰聴一向戌而诸侯散楚雄视汉上气势翕赫灭陈灭蔡圜视莫救中国气自厌厌矣故又屈刘子为是防以系诸侯之心时楚兄弟相屠荐犯大恶声罪致讨正晋伯复兴之机治兵邾南甲车四千乗王人在前诸侯在后以此众进师出有名楚虽彊可以气厌而义倾也顾徒能服齐以为威而不能致楚之讨冝中国终于厌厌也再书平丘春秋不惟有憾于晋且有憾于刘子
　　公不与盟晋人执季孙意如以归公至自防
　　晋伯方兴则厚鲁以繋列国之心晋伯既衰则薄鲁以折诸侯之气前以侨如譛故不见成公执行父今以邾莒愬故公不与盟执意如以归君臣同辱而季氏之罪状不白岂伯讨乎公以防致晋以人举直书其事而不讳者甚盟主之虐用其威也
　　蔡侯庐归于蔡陈侯吴归于陈
　　国之存亡视人心之去留一旅可以祀夏三户可以亡秦国虽灭而有不灭者存也陈蔡尝为楚灭矣今以自归为文前不与防之灭后不与弃疾之専封固也然灭陈灭蔡之日悼太子之子吴与隠太子之子庐未知其谁立而皆以爵归国虽见灭其余民犹相与扶植故君之遗嗣以幸一日之复兴是陈灭而陈之民未忘陈蔡灭而蔡之民未忘蔡也而况弃疾簒立之始凛凛然不敢宁晋方合诸侯于平丘又安保其不吾讨是以假兴灭继絶之义复两灭国以及诸迁国示非有所利而攘之且使知吾之立一反前辙而图其新则反侧者安窥觎者定离贰者合而窃议浮谤者弭国庶几靖矣弃疾巧于自为谋皆此类也史记平王以诈弑两王而自立恐国人及诸侯叛之乃施惠百姓复陈蔡之地而立其后盖识此意
　　冬十月葬蔡灵公
　　公如晋至河乃复
　　吴灭州来
　　楚吴皆僭王楚灭国类称人吴灭州来以国举春秋岂寛于楚而严于吴哉楚所灭大抵其与国之背己者吴直灭人之与国以逞威耳况入州来已五十余年眈眈虎视竟间楚乱而灭之自此灭巢灭徐其势日盛晋通吴之责有归矣
　　十有四年春意如至自晋
　　意如専政于鲁大搜比蒲敢僣天子之礼用人亳社始效悖乱之俗以凶傲忮狠济无君之心疽痈内讧痱蹠外锢鲁之命脉其存几何使晋因邾莒之愬执而归周肆诸市朝不独为鲁拔一蠧根亦足俾列国大夫暴蔑其君者知所儆惧乃以子服惠伯之私纵而归之虎兕出柙其伤愈多鲁之君臣虽喜其幸而免亦忧其不幸而脱告至于庙俨如公至肆无忌惮甚于未执公其危矣哉行父执而归不致意如执而归乃致春秋盖深痛鲁之有两君也不然何去其族
　　三月曹伯滕卒
　　夏四月
　　秋葬曹武公
　　八月莒子去疾卒冬莒杀其公子意恢
　　放太甲于桐有伊尹之志则可无伊尹之志则簒也莒着丘公卒蒲余侯兹夫与公子铎为国选立人心所与之庚舆以易郊公之不肖不可谓无功而国君废立一岀大夫之手非所以训也故不书郊公之出而书其所善意恢之见杀以着当国者偪逐其君専杀公子之罪









<经部,春秋类,洪氏春秋说>
　　钦定四库全书
　　春秋说卷二十五　　　　宋　洪咨夔　撰昭公三
　　十有五年春王正月吴子夷末卒
　　二月癸酉有事于武宫籥入叔弓卒去乐卒事
　　仲遂卒于垂壬午犹绎万入去籥而他乐犹故也叔弓卒于武宫涖事之所籥入去乐卒事他乐尽彻也君于卿大夫之丧恩痛不忍举可谓得礼矣常事何以书公方畏三家之偪恩痛之礼有为而为之也况公居父之丧有嘉容居母之丧无慼容旷礼多矣乃独尽礼于叔弓其心岂为礼哉公室卑而私家强礼有不容不尽者【按叔弓乃叔后非三家之叔孙氏也原文舛误】
　　夏蔡朝吴出奔郑
　　谗人罔极交乱四国不交则谗不行盗言孔甘乱是用餤不甘则谗不入费无极害朝吴有宠于平王而处之蔡欲去之乃以在下位辱怵之使求进又以二三子莫之如怵上之人使亟图朝呉既逐又以吴在蔡蔡必速飞怵其君使忘逐呉之怒吴蔽于嗜进以为忠于己蔡人蔽于保位亦以为忠于己平王蔽于忌能又以为忠于己但见其效谋之甘莫察其交鬭之巧谗盗之乱人国大抵然也云霓恶草反覆致意每读离骚而悲之
　　六月丁巳朔日有食之
　　秋晋荀吴帅师伐鲜虞
　　前伐以国举此伐以将举晋治狄不遗余力荀吴为将率以变诈取胜善战服上刑名氏不容隐也
　　冬公如晋
　　十有六年春齐侯伐徐
　　殉货者亡征利者危盖古今必至之理伐燕赂以燕姬瑶罋玉椟斚耳伐徐赂以甲父之鼎两伐皆指齐侯为言景公贪利无厌也吁有马千驷公非不富也而不能止牛山之涕寳贿充牣果为谁聚哉
　　楚子诱戎蛮子杀之
　　楚防诱蔡般与此诱戎蛮子或名或不名分有中外恶有钜细故罪有轻重固也而诱之措心则同盖人生有欲见利则趋自非有学问以烛理礼义以维心鲜有不为之动垂棘屈产之璧马可以灭虞商于六百里之地可以败楚岂非坐诱至此哉夫以力攻人犹有胜负以智罔人犹有中否以利啗人则百中百胜是知诱乃不仁之甚者列国非无巧诈相倾未尝以诱书惟于楚再书诱其狙诈积染之俗然欤
　　夏公至自晋
　　成公以七月如晋三月至襄公十一月如楚五月至皆以送葬而留公此行往返涉三时之久谓以邾莒之事止公则既释季孙不应复以为公罪盖晋君幼弱六卿奢傲一以悠悠待公不省岁月之迁也晋以悠悠待公而不恤其留鲁以悠悠待公而不急其归展转淹囘若是迟久公盖无能为有无矣居郓在干侯此其权舆
　　秋八月己亥晋侯夷卒
　　九月大雩
　　季孙意如如晋冬十月葬晋昭公
　　十有七年春小邾子来朝
　　夏六月甲戌朔日有食之
　　秋郯子来朝
　　公践位以来如晋如楚如宋如齐君臣之辙无停岁而朝聘之自外至无几君庸臣僣国势日削宿交旧好望望不顾亦人情之常也而小邾及郯两君独能于列国疎弃之中相继朝鲁不以盛衰彊弱为之变可不谓贤乎观小邾穆公能答赋郯子能对官名则皆尝从事于学矣宜其知礼而好义
　　八月晋荀吴帅师灭陆浑之戎
　　荀吴在春秋最善兵其败狄大卤则舎车而崇卒其伐鲜虞则伪防而假道其灭陆浑则先用牲于雒师乗其不虞而从之诈谋阴计出入鬼神战国孙吴廉白之徒皆袭其余智以取胜帅师荐以名见所以示呉当服善战之刑也陆浑自秦晋迁之伊川屡为王室患膺而逺之岂无其道兽狝草薙使无遗育则过惨矣况晋既灭潞氏又灭甲氏及留吁既灭肥又围鼔以鼔子鸢鞮归今又灭陆浑其用力诸戎惟恐一谋之或遗而楚人横行中夏蚕食先王封建之国以饱溪壑曾莫之问谋左甚矣诡道虽得何补所丧乎
　　冬有星孛于大辰
　　日者人君之象心者天王之庭日食属迩星孛继见是时王室替而伯主衰诸侯弱而大夫彊中国微而僭乱横天为之忧示以大变而有天下国家者不自忧其忧越四十余年星再孛于东方而春秋为战国譬彼舟流莫知所届悲夫
　　楚人及吴战于长岸
　　呉楚自相攻中国之利也而长岸之战春秋乃忧之盖楚吴俱强不忌吾中国为两虎之鬭勇为此战也然天道贵阳而贱阴进阳而退阴中国阳也外域阴也中国力不足以制外域必假外域以制外域楚方虎视而吴鞭平王之尸吴方防张而越栖夫差于甬东此皆天所以助吾中国之不及也楚吴其无以目前之强为足恃哉
　　十有八年春王三月曹伯须卒
　　夏五月壬午宋卫陈郑灾
　　宋先是灾使伯氏司里火所未至彻小屋涂大屋陈畚挶具绠缶备水器量轻重蓄水潦积土涂巡丈城缮守备表火道使华臣具正徒令遂正纳郊保奔火所使华阅讨右官官庀其司向戌讨左亦如之使乐遄庀刑器亦如之使皇郧命校正出马工正出车备甲兵庀武守使西鉏吾庀府守令司宫巷伯儆宫二师令四乡正敬享祝宗用马于四墉祀盘庚于西门之外乐喜之政也及是四国同日火郑火作辞晋公子公孙于东门使司冦出新客禁旧客勿出于宫使子寛子上巡羣屏摄至于大宫使公孙登徙大龟使祝史徙主祏于周庙告于先君使府人库人各儆其事商成公儆司宫出旧宫人寘诸火所不及司马司冦列居火道行火所焮城下之人伍列登城明日使野司冦各保其徴郊人助祝史除于国北禳火于冥囘禄祈于四鄘书焚室而寛其征与之材三日哭国不市子产之政也其后桓僖宫火南宫敬叔命周人出御书俟于宫子服景伯命宰人出礼书以待命校人乗马巾车脂辖百官官备府库慎守官人肃给济濡帷幕郁攸从之蒙葺公屋自太庙始外内以悛公父文伯命校人驾乗车季桓子命藏象魏富父槐去表之藳道还公宫鲁之政也宋郑鲁火政大畧相似而寛征予材哭焚罢市于燎息之后子产畏天恤民非诸子所能及后世讲御火之政者当参观之毋徒诿之天道云
　　六月邾人入鄅
　　秋葬曹平公
　　冬许迁于白羽
　　十有九年春宋公伐邾
　　人之患莫大于知非不改其非好义不纯于义邾俘鄅而反其夫人向氏固知非矣而俘获不尽反遂招宋人之讨宋为向宁之请伐邾固义举矣而围虫取之终归于利故向宁不以为恩而随叛比事观之可鉴矣
　　夏五月戊辰许世子止弑其君买
　　此乃圣人耳目所接谨而日之实弑无疑也臣弑其君子弑其父极天下之大恶岂容轻加诸人止不知尝药而加以弑事有甚于不尝药者何以待之轻重有权褒贬有等春秋所以为礼义之大宗止以弑书则是奉药以弑无疑矣传者好竒喜异每以不弑为弑以实弑为不弑学者又曲说以济之圣人维持纲常之意不明于后世者岂惟止事哉夫使止果以不尝药弑又因其哭泣自责而日卒时葬以免之是簒弑大刑亦可以悔艾自赎乱臣贼子尚何惧之有
　　己卯地震
　　秋齐高发帅师伐莒
　　冬葬许悼公
　　弑君之贼不讨而葬举国无臣子之心也鲁不能讨又往防其葬鲁亦无臣子之心也时季氏有无君之志弑逆之国皆以礼接使国人狎见玩听恬不为怪而已谋济矣故蔡许弑皆书葬
　　二十年春王正月
　　夏曹公孙防自鄸出奔宋
　　大夫有罪待放于境三年不赐之环则去礼也防待放于鄸犹觊其君追念先世喜时让国之善而复之久而不复然后出奔信得礼矣书自鄸而不失族责曹君不能存贤者之后也非为贤者之后讳也亦非以贤者之后録也
　　秋盗杀卫侯之兄絷
　　郑杀三公子曰盗卫杀君之兄曰盗蔡杀其君申亦曰盗国有肆行之盗莫之禁何以国乎絷以恶疾不立卫侯所当亲厚崇防使无非意之忧虽絷狎齐豹以致祸自失保身之道而大盗纵横敢于犯贵非惟忘投鼠忌器之意抑且有剪薙枝叶之心纪纲法度荡然矣故春秋书盗书兄以见卫之无政
　　冬十月宋华亥向宁华定出奔陈
　　十有一月辛卯蔡侯庐卒
　　二十有一年春王三月葬蔡平公
　　夏晋侯使士鞅来聘
　　鲁之事晋抑而愈笃却而复前辙交无虚岁晋自韩起来聘不遣一介行李惠顾于我者十有九年幸而士鞅之来宜有仁风义气披拂鼓舞使知大国之可亲顾乃责加牢于礼法之外岂惟卑鲁实君命之辱也周官行人之职上公九牢诸侯七牢多寡等杀截然不容紊鞅虽大国之卿何得逾诸侯而逼天子犯上者作乱之阶六卿分晋于是乎决矣
　　宋华亥向宁华定自陈入于宋南里以叛
　　一日三大夫同奔一日三大夫同叛君之视臣如土芥则臣视君如冦讐宋元公之不君可知矣然人臣敢于抗君岂一朝夕之积哉华父督弑君不讨而立华氏自是累世为司马向左师戌外交晋楚以自封宁即其子习富而骄侈作积贵而简傲生日益月长如火烈烈犯上作乱而不忌始焉君臣交质而盟中焉君臣析门而守终焉君臣分党而战害于国凶于家世权之祸也春秋讥世卿有以哉书自陈以着陈人助逆奉叛之罪南里系之宋以着入于国都以叛非外邑之比
　　秋七月壬午朔日有食之
　　叔辄哭日食昭子知其将死日食固非所哭日之所以食则可哭也前是日有食之季平子有不君君之异志而吝于用币权日益重祸日益深观变察机有感于阴沴之侵阳安得不为国家恸哉昭子能知平子之心何独不知叔辄之心
　　八月乙亥叔辄卒
　　冬蔡侯朱出奔楚
　　莒展舆出奔吴北燕伯欵出奔齐蔡侯朱出奔楚或爵或不爵虽殊其不能保守社稷为其臣所逐则一也公即位以来逐君者三国此风寖长鲁祸迫矣明知祸变之迫不思转移之机而安坐束手以待乱过涉灭顶凶尚谁咎哉
　　公如晋至河乃复
　　二十有二年春齐侯伐莒
　　宋华亥向宁华定自宋南里出奔楚
　　卫孙甯逐其君而入于戚以叛恃晋主之也宋华向刼其君而入南里以叛恃楚主之也逆无党莫济其逆奸无朋莫容其奸故春秋于朋奸党逆之罪为尤严方宋三大夫奔陈以陈乃楚所封奔之可得楚助释君而臣是助太宰犯既以谏楚子亢不衷以奬乱人宋人又以拒防越使无楚主其叛防扈猖獗虽甚何至出入国都如无人之境哉始书出奔陈继书自陈入以叛又书自宋南里出奔楚其入也有所助其出也有所受所以深讨主叛之罪也叛臣莫或主之庶乎不敢轻动于恶此圣人维持人极之至意
　　大搜于昌间
　　中军既舎之后公无一民红及比蒲尝再搜民已晓知三家之为我主矣至是意如专国逾十五年盖自南遗公子慭谋去季氏公与闻其故疑隙寖开逐君之谋矢加而未发于是又大为昌间之搜使国人习见有私家而无公室少焉君逐而民听不耸虽有不吾与者知吾有以制其变亦不敢动矣此释甲执氷以踞之张本也先王以搜苗狝狩纳民于轨物季氏以是纳民于不轨不物春秋所以深探其心而为鲁惧
　　夏四月乙丑天王崩六月叔鞅如京师葬景王王室乱天下之祸莫大于牵闺门之爱而壊室家之法献公以嬖故杀适立庶乱晋者数世桓公以嬖故五子争立乱齐者亦数世父不父子不子兄不兄弟不弟虽有家不能一朝处矣景王以太子寿蚤世爱庶子朝欲立之防崩单子刘子立太子母弟猛为王而朝作乱西土不静亦惟在王宫邦君室其以室言盖治乱安危皆由内始未有身正而家不齐家齐而国不治天下不平者也春秋大正本反自贵者始书王室乱所以示家法不立风化不正为万世人君溺嬖纵欲徇私斁伦之戒且示诸侯莫有勤王叔鞅目击其乱而不之图鲁罪其首也
　　刘子单子以王猛居于皇秋刘子单子以王猛入于王城冬十月王子猛卒
　　君前臣名王猛以名见而刘蚠单旗不名岂其有功于王室而褒之哉以者不以者也不以而以之则二子为有罪焉奚其褒夫得乎丘民而为天子未有民心莫知所宗大臣独出己意废彼立此而能保翊戴之功者也景王既崩国嗣未立以宠则朝以序则猛民心不能无惑大臣于是时以置君大义号召国人俾晓然知庶不可以干嫡私不可以胜公举国相与戴猛王子朝岂一尹氏所能独立哉而刘单主猛尹氏主朝分朋植党以势力为胜负而名义实不明于人心故猛居于皇入于王城惟二子之以国人未有与焉此所以乱靡有定也春秋再书刘子单子曰以着二子过自尊亢但知专置君之权不思为定君之计其罪与不知有君者等也王书名以违父争立之故卒书子以未逾年之故
　　十有二月癸酉朔日有食之
　　二十有三年春王正月叔孙婼如晋
　　癸丑叔鞅卒
　　晋人执我行人叔孙婼
　　行人以人执执不宜执也婼书如晋又书行人不失行人之职也诵诗三百使于四方不能专对者多矣而况见危能思致命乎婼以邾愬鲁而使晋既举周制以免交讼之坐又送冠法以免货取之嫌所居馆舎一日必葺以示不汲汲求脱之意逾年始释受礼而归可谓不辱君命矣婼盖三家中之最贤者故春秋乐书之
　　晋人围郊
　　先王并建诸侯以藩屏王室而同姓为尤重安危存亡之所同也晋文侯修扞于艰盖识此意敬王之立晋师围郊讨子朝非无勤王之劳也而围以人书何哉不诚于定王室之乱也方其乱起晋能如手足之防头目纠合诸侯同奬王室大而齐宋小而邾其谁敢不从顾乃委之悠悠待告急而后遣将方告闲而即班师列国拱视莫敢号召秦越肥瘠邈不相关卒致断蛇不殊养虎遗患疽根内结客毒更滋天子至蒙尘于外阅数年而未定诚于修扞者如是乎逺稽成王封唐叔之意近考文公定襄王之谋安得不三叹于斯
　　夏六月蔡侯东国卒于楚
　　蔡为楚灭复为楚出其君废置予夺之权皆听诸楚故朱奔楚不书入东国卒于楚不书出然东国实货费无极怵蔡人逐朱而簒其位卒而侯之所以着其尝簒也
　　秋七月莒子庚舆来奔
　　郊公居丧不慼国人逐之而立庚舆庚舆虐而好剑国人又逐之而纳郊公国君无道人心弗与失守社稷罪固莫逭而十年之间逐君置君如反覆手天理民防乎熄矣此鲁人所以相观而动于恶
　　戊辰吴败顿胡沈蔡陈许之师于鸡父胡子髠沈子逞灭获陈夏齧
　　百鸷不如一鹗百羊不如一狼兵家所以贵于知彼知己也吴伐州来楚防越帅师及诸侯之师救之令尹卒而师熸六国之从楚者宜审小大强弱之势敛师与楚俱退而乃不量彼巳轻视大敌自与为鸡父之战吴师一鼔以诈胜胡沈之君幼而狂遂取灭身之祸陈大夫齧壮而顽亦因以见获力既不抗智复相絶吴盖恢乎有余刃矣书败顿胡沈蔡陈许之师而不书楚楚不与战也
　　天王居于狄泉
　　王猛不书天且以名见违父志而争立也敬王书天而不名猛卒丐立得兄弟相及之正也为政以德譬如北辰居其所而众星共之居有常所虽在涣散之时王居所以无咎也今子朝在王城天王居于狄泉失其常所矣天王居于郑以出书此不书出虽居失常所而未离乎京师之近境人心犹知所系属也然则居天下之广居立天下之正位行天下之大道可不务乎
　　尹氏立王子朝
　　大臣世执国柄酣豢富贵而无学问义理以养其心势足以行他不暇顾意所欲为人莫敢忤此天下国家所以祸乱相寻莫知底止也节南山之诗曰尹氏太师维周之氐不吊昊天不宜空我师世权之盛民怨之切已见于幽王之时至春秋初年尹氏卒又着世卿之讥越二百年其官犹世根据深而气焰盛威约素而风指行轧嫡扶庶胎祸啓争王猛既以之不安厥位敬王又以之不常厥居乱天地之常经隳古今之正谊皆世执国柄之为也故以氏书夫以子朝之立问于介众而民不与用寳于河而神不受特尹氏一族君之耳是时毛伯召伯南宫极南宫嚚甘桓公与尹辛同党子朝者而书立惟尹氏岂非以首从定罪欤
　　八月乙未地震
　　冬公如晋至河有疾乃复
　　公如晋至河而复者四惟此以疾言盖以着前是皆晋人之见拒今则叔孙昭子之执未有释期不敢婴其怒而进托之疾而返也夫仁者不忧知者不惑勇者不惧使在我无一毫之慊则千万人吾往尚何盱豫次且之有公昏庸而淫慝既昧修身齐家之道有婼羁之可任而亲亲贤贤复两失之故内见制于强臣外见凌于大国伤弓方甚河虽一苇可杭不敢渡也易曰困于葛藟于臲卼曰动悔有悔征吉奈何困而不知悔乎





　　钦定四库全书
　　春秋说卷二十六　　　　宋　洪咨夔　撰昭公四
　　二十有四年春王二月丙戌仲孙貜卒
　　婼至自晋
　　公羊叔孙舍至自晋谷梁婼至自晋左氏婼至自晋氏不氏异辞固难乎臆断而告至于庙则责备贤者之意先是行父见执不至而意如见执乃至盖以君礼自处也昭子囚执逾年不为义疚其贤为何如见释而归习闻意如之故而不究其礼于是陷于告至之僣而不自知春秋深惜之
　　夏五月乙未朔日有食之
　　秋八月大雩
　　丁酉伯郁厘卒
　　冬吴灭巢
　　楚平王以簒立任费无极而朝政紊废大子建而家道隳精神不彊气势消铄地大数圻而城郢惧吴也吴所以谋楚者必先并小以翦除其枝叶攻瑕以撼揺其本根然后一举而防之故州来伐矣顿胡沈蔡陈许之师败矣而又灭巢八小国皆楚役既躏籍于吴则其党衰其与寡郢虽未入已在吴掌握中矣沈尹戌以是为亡郢之始有以哉
　　杞平公
　　二十有五年春叔孙婼如宋
　　夏叔诣防晋赵鞅宋乐大心衞北宫喜郑游吉曹人邾人滕人薛人小邾人于黄父
　　景王崩王室乱刘子单子以王猛居于皇非小变也晋亲则同姓尊则方伯偃然不知率诸侯勤王越明年然后不得已为围郊之举敬王为东王尹氏立王子朝为西王尤非小变也晋不汲汲奔问官守徐遣士景伯涖问曲直之故于周又越再明年然后不得已为黄父之防夫嫠不恤纬而忧宗周之陨为将及焉今王室实蠢蠢焉使非子大叔有以发范献子之机犹未徴防也十国既防赵简子所宜拊膺流涕以天子蒙尘于外激诸大夫之义气鼔行直前亟置九鼎于泰山之安方且令列国输王粟具戌人期以明年纳王苟知王为当纳何待来年宋乐大心敢以不输粟傲盟主盖已窥其不诚于为周矣大邦维屏大宗维翰故桓文之伯皆以同奬王室为辞晋世主夏盟独不念厥绍乎春秋于是防知其不诚于为周无褒辞知其伯业之替不足责亦无贬辞
　　有鸜鹆来巢
　　鸜鹆不逾济而鲁有之公出失所之兆见矣易曰各正性命保合太和圣人尽己之性尽人之性以至于尽物之性皆乾道之用也防鸮之漂揺鸿雁之哀鸣鸨羽之集苞栩托物取兴犹以失性为虑而况天运之变地气之移宜无而有宜穴而巢乎因一物之失性而知万物之失其性因万物之失性而知天地之失其性故易之作圣人与天地万物同患
　　秋七月上辛大雩季辛又雩
　　祭不欲防亦不欲数文公自正月不雨至于秋七月未尝雩今以旱故靡爱斯牲一月再雩不可谓无忧民之志而其失在数说命戒黩于祭祀髙宗肜日亦戒典祀毋丰于昵昵且黩则齐明昏而精神散神不享矣是时鲁君臣之情方睽阳亢而不下济隂伏而不上承乖气薰灼祸乱将起数雩何益于旱哉在昔圣君贤臣相与同寅协恭以成天下之治七政循晷而寒暑平五行秩叙而风雨顺皆一徳之和召之也成汤桑林之祷终以谗夫昌欤为责宣王云汉之忧末以大夫君子为劝意在是欤
　　九月己亥公孙于齐次于阳州齐侯唁公于野井隂凝冰坚非一日之积而系用金柅莫严乎其初初之不柅迨冰坚而后图之其能济乎季氏自友至意如专国四世予夺废置尽出其手国人惟知有季氏不知有公公难乎克矣公难乎克其付之无可奈何而遂已乎曰病而轻于用药以速其毙固不可药石悉屏不用而听其自毙亦不可也然则为公之计奈何曰任贤勿贰去邪勿疑贤知所任则邪不难去隂阳消长之理也鲁人不知有公而心乎公室犹有叔孙婼子家羁在是盖剥极之硕果天遗之以为复返之机也有昭子之贤而公不知有子家之忠而公不听乃与谗人徼幸以图大事轻躁起祸尚谁咎哉孙犹夫人孙于齐讳之也次于阳州进而受唁于野井公之求于齐者切齐之恤乎我者缓也齐之有陈氏犹鲁之有季氏同恶相济其肯纳公乎
　　冬十月戊辰叔孙婼卒
　　昭子讨乱从之防牛器识之髙也访官名于郯子学问之敏也以器识之髙济之学问之敏命义大戒了然于中其肯垂首帖耳从逐君之贼乎郎囿之筑既讥其勦民而速成日食之异又察其不君而异志三命逾父兄且欲与之讼书辞无颇是固平子之所畏且深忌者也公平时无知人之明有贤不能任至欲伐季氏又适遇其如阚不与之谋失国宜哉夫不畏强御义形于色之臣存则君存昭子不甘稽颡请命之欺竟遂祝宗祈死之志公之复国于是乎絶望矣悲夫
　　十有一月己亥宋公佐卒于曲棘
　　身罹虎厄者闻虎而胆栗尝受疾痛者视痛而心碎宋有华向之乱宋公几不免创钜痛深矣至闻公为季氏所逐惕然动于中奔走如晋谋纳之岂非以己望人之心知人望己之心欤况精神动于梦寐楄柎借干己形治命而急于救难不废于行遂道卒于曲棘可谓知命矣推己之谓恕尽己之谓忠元公其庶几乎
　　十有二月齐侯取郓
　　资齐之力取之公不得而有也公失国人之心非一日鬷戾陷围救平子则公徒释甲以踞昭子谋安众而纳公则公徒欲杀之盖公之左右前后皆季氏党戾气薫渐逆谋蟠结不复可以义率故公不能自取郓而齐为之取也齐取郓以居公其无意于纳公可卜矣
　　二十有六年春王正月宋元公
　　三月公至自齐居于郓
　　春秋大居正易之则乱天王方失其居而居狄泉公又失其居而居郓人道不立未有甚于此时也夫神器非有道不可得大寳非有徳不可守人心聚则为君散则匹夫耳故人君以五事治身而惟其敬也以二南治家而惟其正也以九经治国而惟其定也上无失徳下无离心爱之如父母畏之如神明尊之如天地仰之如日月平时则如众星之共北辰有难则如手足之防头目安有去社稷逺宗庙淹恤于外而莫之恤乎公以失徳失其位出不托于齐入不返于国郓介乎内外之间进退触藩不得已而居之居非其居也易曰穷大者必失其居故受之以旅
　　夏公围成秋公防齐侯莒子邾子伯盟于鄟陵公至自防居于郓
　　公失位去国蔑一民寸地之有郓与成皆我邑乃劳于取而敝于围上失其道民散久矣至此尚何言哉然取郓犹有齐为之主成则独围之公其孤矣人徒见申丰致货于梁丘据以天弃鲁尼齐侯纳公之心曽不思景公初无心于纳公也唁于野井卑公矣取郓使居外公矣不诚无物人得以窥见肺肝此季氏之货所以得行于嬖臣嬖臣之言所以得行于景公也景公无心于纳公而犹率三小国为鄟陵之盟以谋之欺公又甚矣公在外而至存公也且以见公奉祏主以出犹不废告至之礼也
　　九月庚申楚子居卒
　　冬十月天王入于成周
　　王者无外其出其入皆有外之辞敬王居于狄泉在王城之东是为东王王子朝居于王城是为西王朝将奔楚天王自狄泉仅入于成周其余党犹盘据于王城也成周洛阳下都未丽辰极之正而王即安焉入非所宜入也晋师克巩而天王入不为无牧圉之劳而王以自入为文不诚于勤王故不勇于纳王此天王所以入成周而非京师也
　　尹氏召伯毛伯以王子朝奔楚
　　三纲沦九法斁而君臣之道微诸侯之国无不为权臣所制王室亦制于权臣故子朝之乱簒非其所能也尹氏主之奔非其所欲也尹氏挟之子朝之命委于权臣之手其曰以能左右之也王猛之入以之者刘单子朝之奔以之者尹氏适庶顺逆之理虽殊而君弱臣强之祸则一可不监哉召伯毛伯党权臣故同罪
　　二十有七年春公如齐公至自齐居于郓
　　夏四月吴弑其君僚
　　阖庐动无君之心蓄鱄设诸以伺僚间非一日矣弑君宜归狱于光而以国书罪通国无臣子也季札于波流风靡中独守退逊之节可谓贤矣然所贵于贤者为其能纲维世变扶植人极而有益于天下国家非以徒能洁身而大伦之不顾也僚之见弑阖庐谓季子虽至不吾废季子亦自谓哀死事生以待天命立者从之故坐视君弑国危曽无沐浴请讨之意使以季子之贤请诸天子告诸方伯合诸侯以行天讨彼特机上肉耳贤有余而勇不足阖庐遂为不讨之贼春秋举国以弑札之罪固在其中矣
　　楚杀其大夫郤宛
　　令尹子常贿而信谗费无极譛郤宛而杀之子常亦随杀无极以弭谤郤费俱见杀而宛独书且不失其为大夫宛无罪也无极在平王之时去朝吴出蔡侯朱丧太子建杀连尹奢忮毒倾险鬼蜮万状举国皆知其为谗人而王之耳目聪明为所屏蔽莫敢言也至昭王立一用其谗而身戮族屠才反复手间盖永某氏之防不知室已更主而窃囓闘暴犹前日也呜呼谗人亦何利之有哉
　　秋晋士鞅宋乐祁犂卫北宫喜曹人邾人滕人防于扈主一之谓敬心两用则非敬矣是防令诸侯戍周且谋鲁两用其心既不专于为周又不急于为鲁具文以为欺也范献子取货于季孙而以难复岂特货贿之能移人晋之有六卿即鲁之有三家安肯賛其君为与国正君臣上下之分自为不利哉宜其系小子失丈夫
　　冬十月曹伯午卒
　　邾快来奔
　　公如齐公至自齐居于郓
　　公一岁再如齐情迫词切矣齐方臣妾畜之藐然如秦越之肥瘠不以动其心公茹辱告至而居郓犹不悟其我欺也屯六三曰即鹿无虞惟入于林中君子几不如舍往吝使公早用子家之计翻然舍齐而改图尚庶几自防于难见几不作往輙遇吝不至泣血涟如不已可胜叹哉
　　二十有八年春王三月曹悼公
　　公如晋次于干侯
　　齐于鲁为甥舅之国晋于鲁为同姓之邦鲁之事齐晋又皆有过无不及患难相救倾危相扶宜如左右手而君为臣逐曽不见恤如齐复如晋祗重取辱焉晋无志于嗣伯天王有难犹待告急而后动安能不待告急而急鲁前之防扈谋纳公盖其伪今之留公竟上不逆则其情也春秋为尊者讳公如晋及河而复与次于干侯皆直书其事无隠辞着季氏逐君之本末由晋党之长其恶以至此极岂止琐尾流离褎如充耳而已哉观书法可见圣人责晋之深哀公之切
　　夏四月丙戌郑伯宁卒六月郑定公
　　秋七月癸巳滕子宁卒冬滕悼公
　　人而不仁如礼何夫子为季氏发也公孙于齐之后鲁防宋曹郑滕晋薛之凡六皆意如以礼交于列国无异公在也彼岂爱礼而然哉示人以整暇使恬然视公之出若有若亡而不我讨也呜呼其机深矣哉
　　二十有九年春公至自干侯居于郓齐侯使髙张来唁公公如晋次于干侯
　　公以不见恤于齐而求晋晋以公安于齐不之纳徘徊踯躅越岁始返猿穷狼防情状毕见齐侯前亲唁于野井今卑公益甚使髙张来唁非唁其不复于鲁也唁其不受于晋也其名为唁实揶揄之也公不堪其揶揄踉蹡复投于晋晋之不我受犹故也公于是进退不能终为干侯之鬼矣晋齐防拯危恤难之义则同而晋之党臣拒君其罪重于齐
　　夏四月庚子叔诣卒
　　叔孙婼求纳公无疾而死叔诣欲纳公亦无病而死齐人以为天弃鲁季孙亦自谓天命非我罪岂天果右恶人乎二子不堪意如之无道欲讨不能惟有一死以谢国人赍恨以殁人也非天也天则有时而定矣
　　秋七月
　　冬十月郓溃
　　旅始于琐琐中于焚次终于焚巢公盖备尝之季氏四世专鲁民知有季氏不知有公说甲执氷举国皆同恶也齐人取郓以居公公再次干侯郓之民遂涣然逃散使无以为归三纲五常沦斁殆尽人可诛而家可潴也然公独得一郓以居不能加惠以系其心卒使舍顺趋逆鱼烂以溃其与梁亡何异哉
　　三十年春王正月公在干侯
　　诸侯失国托于诸侯礼也进无所受退无所归则托非所托矣公初不见受于晋而次干侯不过暂焉信宿郓溃无所归而在干侯则羇泊之迹遂定不宜在而在也不宜在而书在以存公国不可一日而无君况一岁之始乎
　　夏六月庚辰晋侯去疾卒秋八月晋顷公
　　冬十有二月吴灭徐徐子章羽奔楚
　　力穷不能守则灭贪生不能死则奔奔灭并举吴之吞小徐之不死社稷各抵其罪也呉志在图楚必先芟夷其枝叶灭州来灭胡沈灭巢又执钟吾子遂伐徐徐灭而楚之与国畧尽入郢之势成矣其诸伍贠为之谋耶
　　三十有一年春王正月公在干侯季孙意如防晋荀跞于适歴
　　君能制命为义臣能承命为信君制于臣有美意而不获伸则信义两失之公连年在晋境晋定公屡欲纳公范鞅以取货之故终始党意如而主张之定公之美意壅矣方召意如之来坐之庭下诘以出君之罪而诛之直咳唾间乃使荀跞逆防于适歴越四月然后唁公于干侯是意如为重公为轻也君怒未怠子姑归祭跞之为季氏地者其鞅意欤鞅所谓懐利以事君者
　　夏四月丁巳薛伯谷卒
　　晋侯使荀跞唁公于干侯
　　秋薛献公
　　冬黑肱以滥来奔
　　鲁方出其君黑肱叛邾君以地来奔气类感召也不以黑肱系之邾其不臣于邾非一日也名叛人则出君之罪宜何如防而显矣
　　十有二月辛亥朔日有食之
　　三十有二年春王正月公在干侯取阚
　　阚孰取之公取之也阚本我邑而劳于取一民寸土公不能有也公何为取阚阚有羣公之墓在公意若曰吾不能守宗庙犹将保坟墓也羣公全付有家不能保而思保坟墓以为孝盖始絶望于入也悲夫
　　夏吴伐越
　　越再见也越从楚伐吴非越志也故人越吴初伐越首兵也故国吴国吴不容不国越以僭王皆外之也天道贵中国而贱僭逆故于僭逆之横常隂有以制之吴之起衅于越其越沼吴之张本乎
　　秋七月
　　冬仲孙何忌防晋韩不信齐髙张宋仲几卫世叔申郑国参曹人莒人薛人人小邾人城成周
　　成王营洛邑又作成周迁殷民以为京师之东都而复归于宗周至平王有犬戎之难始迁洛邑成周犹未居也敬王有子朝之难始入居于此晋合诸侯之力戍之五年王欲徼福于成王请修成周之城俾蝥贼逺屏是非以城成周望晋也以芟夷朝党于王城望晋也王城之贼苟殄万乗之君自尊安用城为晋政下移伯业日替以天王苟安为幸而不以王室偏安为忧遂合诸侯之大夫寻盟而城之乃归其戍于是勤王之事毕矣未几儋翩率子朝之徒作乱天王出居姑莸城何益哉昔王室自宗周迁洛巳不胜黍离之悲降而成周其卑愈甚自是洛阳河南遂为东西周至赧王分治而周亡晋实为之也书入成周于前所以着天王即安之非正书城成周于后所以着诸侯勤王之不终
　　十有二月己未公薨于干侯
　　君子以正而毙为贵客死干侯岂其正乎季氏无君之罪固不容赦有民不能用其力有贤不能用其谋而宗庙社稷丧其匕鬯不能复屯膏之凶公盖有以取之也使国人尚有臣子之心盟主不失方伯之职列国未忘患难相恤之义亦何至是哉书薨于干侯数者之罪俱见

　　钦定四库全书
　　春秋説卷二十七　　　　宋　洪咨夔　撰定公上
　　元年春王
　　先君不得正其终则嗣君不得正其始鲁盖有之矣而首年皆以正书公独无正何哉君位旷也夫正者王之所为天子班之诸侯禀之朝防庙谒出政布令于是乎用之所以谨人时之端严天道之奉也昭公薨太子衍废而公以介弟未入意如盖以君自处矣国无君而上卿自君行月正元日之礼天道失常人极失序圣人深惧焉故削其正以存万世纲常之理以遏乱臣贼子之萌况正者所以正不正也公不得正其始可不思所以正不正于其终夫子为大司防齐人归疆摄行相事与闻国政鲁于是大治使久其用推所以正一国者正天下过化存神之妙范围曲成之功皆公之归矣奈何气卑而志偷纳于邪为易矫于正为难餂援立之私恩忘沮逼之大辱嗜欲动而精神昏便佞进而耳目乱女乐一受三日不朝邪长而正消前功隳矣其何以正季氏之不正哉此所以始于无正终于无冬
　　三月晋人执宋仲几于京师
　　晋魏舒合诸侯之大夫于狄泉不以靖王城而以城成周齐髙张后期宋仲几不受功盖窥其无靖乱定功之实意而敢于慢令也晋苟欲以仲几为戮天威咫尺请命而讨与列国共弃之岂不名正言顺而不请于王擅执于京师京师岂晋执人之地乎近在京师不请而执是无王也既执知其不可然后归于京师已晚矣故书执于京师不书归于京师以着其罪
　　夏六月癸亥公之丧至自干侯戊辰公即位
　　即位不日而谨日志旷君位之久袭君位之亟也君薨而冢嫡立天地之常经古今之正义也太子衍在季氏乱大经废正义而欲外求君亦宜早定顾迁延至夏叔孙逆丧始以公子宋主社稷羣臣之愿告子家丧及坏隤而宋先入正棺两楹而宋即位国无君者半年余意如盖行君事矣太子不立公子不召意如身行人君之事与国无异辞莽浞之恶可动也而反覆踌躇不敢动谓畏王法之诛耶京师之卑为己久畏同盟之讨耶诸国之柄皆下移畏国人之不我与耶民知有季氏不知有君殆非一日然则意如敢于擅废立不敢于攘大位果何所畏而然耶吾夫子讲道于洙泗之上无非为扶植纲常计衞以正名为先齐以君君臣臣为本季子然问由求告之以弑父与君亦不从季康子问杀无道就有道告之以焉用杀八佾之舞泰山之旅皆明斥而深谯之凛凛乎秋霜烈日之不可犯其所以戢乱臣贼子之萌不待春秋作而后见此意如所以睥睨大位久而不敢动也曹操垂涎汉鼎终其身不敢簒论者归之东都节义之力盖有见乎此
　　秋七月癸巳葬我君昭公
　　桓公薨于齐防至自齐自丙子至丁酉才兼旬干侯虽晋境其去鲁几何昭公防至乃阅三时之久季孙固无心乎归其防也防至逾月即葬其礼杀矣逐君而客死死又废其嫡旅防久不至至又薄其葬且欲沟絶墓兆而恶其諡意如罪通天矣方且夸示得意用立武宫故事立所不宜立之宫以伸祷赐之报欺天人而诬宗庙小人而无忌惮哉
　　九月大雩
　　立炀宫
　　冬十月陨霜杀菽
　　十月纳禾稼黍稷重稑禾麻菽麦菽之登其时也前是大雩为旱祷旱暵之余毛泽俱尽而菽仅存其熟必晩又陨霜杀之民食何望乎季孙之恶通天而莫之讨怨讟勃郁乖盭薫蒸故民被旱霜相仍之祸
　　二年春王正月
　　夏五月壬辰雉门及两观灾
　　秋楚人伐吴
　　冬十月新作雉门及两观
　　诸侯之宫外门曰臯门朝门曰应门内有路门天子之宫加库雉观绵诗则诸侯无雉门明矣鲁有雉门又设两观僭也鲁之僭难于尽书春秋每因事而书灾始两观延燎雉门门阙所以出号令布典章季氏大恶未讨号令典章扫地矣故天示变以儆惧之人言不恤天灾不畏方加其度作而新之其心固以逐君为能僭上为常也异时夫子诛少正卯于两观之下使早执国政必有以处意如矣
　　三年春王正月公如晋至河乃复
　　权臣钳制其君之术行乎一有举动之初则威约所及无不惟意之从推童牛之牿而反用之也公嗣立以来未尝一迹渉境上始朝于晋即拒其来使之防然防气而归大国有以恐于外则权臣易以制于内其范献子为季氏地欤吁昭公以见拒而不克立公又何所恃而立哉
　　二月辛卯邾子穿卒
　　夏四月
　　秋葬邾庄公
　　冬仲孙何忌及邾子盟于防
　　四年春王二月癸巳陈侯吴卒
　　三月公防刘子晋侯宋公蔡侯衞侯陈子郑伯许男曹伯莒子邾子顿子胡子滕子薛伯伯小邾子齐国夏于召陵侵楚
　　同盟平丘之后晋侯不防诸侯已二十余年至是楚与吴越之争方拏刘文公志于攘夷尊夏而中兴周乗王室之定与晋协谋纠合十有八国为此防以图伐楚诸侯幸濶典之修而乐于相保无一人有异志自桓文迭伯以来未有如是之盛也然侵楚即还自是大防同遂絶笔其故何哉晋六卿嗜利自私植党角立定公弱不能制内忧方深何暇嗣伯之问是防刘子主之晋不得已从之故谋方合而随沮已殆之疾暂苏垂灭之灯强明其能久耶春秋谨录而详序之所以着伯业之终且悲刘文公有志而莫遂
　　夏四月庚辰蔡公孙姓帅师灭沈以沈子嘉归杀之沈蕞尔国其去来何闗诸夏之轻重晋以不防召陵使蔡伐之诸侯之防未旋轸蔡已灭沈执杀其君怙势作威倚法以削何其毒之烈也晋嗾獒而蔡假虎罪有归矣故书灭沈于防召陵盟臯鼬之间
　　五月公及诸侯盟于臯鼬
　　防于夷仪而同盟于重丘防于平丘而同盟于平丘防盟盖一事也召陵既防公又及诸侯盟于臯鼬是盟公志也公内受制于彊臣外见拒于大国凛然惧无以自立故因诸侯之防汲汲求为是盟以假重操心危矣夫君子正位居体不求为可重之道而欲倚人以为重人何能为我重哉
　　伯成卒于防
　　六月葬陈恵公
　　公在防未至而防陈葬季孙专之也事无钜细皆其所专春秋特因事而见
　　许迁于容城
　　秋七月公至自防
　　刘卷卒
　　天之所兴则必为国而生贤天之所废亦必夺贤者以空其国刘文公合诸侯于召陵谋伐楚十有八国翕然响应虽沮于晋荀寅之取货侵楚即还使尚亡恙后举或可图也奈何天不祐周防至而卷卒矣因春秋录文公卒葬未尝不悲孔明之用心
　　葬悼公
　　楚人围蔡
　　晋士鞅衞孔圉帅师伐鲜虞
　　蔡以一裘故拘于楚者三年归而从晋于防灭沈于行楚于是肆忿以围之其势亟矣晋之捄蔡宜若救焚拯溺之急乃与衞共伐鲜虞鲜虞何罪而屡伐哉避强而陵弱舎急而趋缓晋之无志于诸侯可知已
　　葬刘文公
　　冬十有一月庚午蔡侯以吴子及楚人战于柏举楚师败绩楚囊瓦出奔郑
　　自下者人髙之自后者人先之吴急蔡难惟蔡是以而春秋进之以子以其患难相救有中国之道也且以愧晋也凡师能左右之曰以吴方彊蔡能左右之何故盖掎鹿虽贵于共踣连鸡尤难以俱飞吴子身在军行而开阖进退一听于蔡怨深则报必惨势急则力自倍遂使蔡得以逞憾于楚而败其师虽蔡以吴实吴以蔡也世道溷浊士检凋防晋大夫如韩宣子范献子犹不免以贿自累而楚大夫之贿者如公子壬夫追舒及申皆以杀其身令尹子常之所闻也纵欲不惩嗜贿滋甚以求肃爽而止唐成公以求佩裘而止蔡昭侯蔡怨既深挟吴致死楚师告败且入郢矣知不能逃三公子之诛于是出奔于郑见利则趋不顾国仇见害则避不恤国祸为大臣而若此社稷何赖焉前书楚败绩后书吴入郢所以蔽囊瓦之罪严矣哉
　　庚辰吴入郢
　　鞭平王之尸妻昭王之母皆狄道也故吴以号举败楚则进而子之入郢则退而国之狂圣易念中外异书栽培倾覆皆其自取圣人之所以为天也凡师入国都如入入许入曹入滑皆以国见兹入不曰楚而曰郢楚不能国矣子囊遗言筑郢城囊瓦复増修以自固非无先事之备也而政以贿成刑以谗用贪功而甘受舒鸠人之诱忌能而不用沈尹戌之谋行之以修怨济之以不仁及国有难则去而违之大臣若此此吴所以长驱深入如渉无人之境城何足恃哉信乎无仁贤则国空虚
　　五年春王三月辛亥朔日有食之
　　夏归粟于蔡
　　救灾恤难与国之常今蔡受楚围鲁归之粟岂季平子为政果以周亟为心哉蔡为晋灭不防召陵之沈用吴败战于柏举之楚两大国所与气势翕赫故用是以结之不然忍于其君而不忍于与国之饥有是理乎
　　于越入吴
　　吴方入郢越已入吴螳螂捕蝉不知黄雀之在后也楚越吴之彊使非其自为牵制中国当益微矣然吴之入郢不称子楚为吴入不称楚越之入吴又以于越称之虽吴越自相攻中国之幸而封豕长蛇互吞迭噬圣人所深恶也
　　六月丙申季孙意如卒
　　卿大夫之卒着日其礼有加也仲遂负弑君之大恶而日卒意如负逐君之大恶亦日卒人君徳其援立之恩而厚送终之礼故谨録之况王法不行伯讨不加与盗跖脍人肝于太山而死于牖下均为天之未定圣人能无感于中乎
　　秋七月壬子叔孙不敢卒
　　冬晋士鞅帅师围鲜虞
　　六年春王正月癸亥郑防速帅师灭许以许男斯归许叔入许之后迁于叶又迁于白羽又迁于容城转徙流落之余其存者几灭盖易尔然灭后十年复见于楚子围蔡之役虽灭即复矣屡灭屡复可信大岳之后所冯者厚【按春秋之世许凡四迁鲁昭九年许又曽迁夷原文未及】
　　二月公侵郑公至自侵郑夏季孙斯仲孙何忌如晋避危而趋安者人臣择利之心好专而恶分者同列忌功之意鲁为晋侵郑以讨胥靡之役非无卿大夫可将而公自将盖晋命不可违郑亦非脆敌故以敌诿君不防则晋怒归公防则制胜由己择利而行也郑俘之献二卿偕往功不得而专焉亦足以知季仲相忌而不相下矣
　　秋晋人执宋行人乐祁犂
　　晋前执衞石买今执宋乐祁犂皆以行人书不失行人之职也祁犂聘于晋献杨楯于赵简子而不及范献子故见谗而执范赵固皆利于贿而楯为兵器二子方阴有相吞之志争尤急而怒尤烈也晋定公执与国之行人以快权臣之私忿不君可知矣
　　冬城中城
　　谷梁以为三家张公修城以自固公寄命虎口力安及此其实三家城之也阳虎专政欲去三桓而代之侵郑之役陷季桓子报币之行困孟懿子彼知不免于祸故自晋还即城此以自衞虎亦随盟公及三桓于周社盟国人于亳社诅于五父之衢盖我诈尔虞相防闲也
　　季孙斯仲孙忌帅师围郓
　　齐尝取郓以居昭公昭客死干侯郓为齐有故二子帅师围之未几齐以郓阳闗来归阳虎乃居之以为政陪臣益彊乱由是起纪纲不立政事不修而急于取邑得马安知其非祸哉围郓之后斯屡疲民以逞皆何忌从臾之故忌去何以示贬微其辞若阙文然公羊以为讥二名二名多矣胡独于此讥之
　　七年春王正月
　　夏四月
　　秋齐侯郑伯盟于咸
　　齐人执衞行人北宫结以侵衞齐侯衞侯盟于沙管仲以其君覇晏子以其君显显未易图也况于伯乎凡伯之兴必有义举以激人心之趋非徒威所能济也盟鄟陵以来晏子以晋失诸侯相景公图嗣伯志非不鋭而行非其道召陵之防不亲至又挟郑刼衞同为叛晋之盟国夏帅师伐我且先归郓以居阳虎使为内应岂义举乎此所以志大心劳而功愈邈
　　大雩
　　齐国夏帅师伐我西鄙
　　九月大雩
　　冬十月
　　八年春王正月公侵齐公至自侵齐二月公侵齐三月公至自侵齐
　　兵无常胜故胜不可狃公狃于侵郑之胜连月再侵齐皆自行而再告至春秋重为公危之季孙专鲁阳虎专季氏内难将起如燎之火不可遏而身去社稷逺趋敌境一进无功遂至于再轻佻何如哉
　　曹伯露卒
　　夏齐国夏帅师伐我西鄙
　　公防晋师于瓦公至自瓦
　　齐伐我晋赵鞅士鞅荀寅救我未及境齐师去公进至衞地之瓦而防之鲁君防外大夫非一此独以防师见而不言所以防非讳之也志公举动之轻也一再侵齐翩然身往已犯危地矣晋政下移三卿皆有无君之志何有于我公以千乘之尊越竟造其军中不以礼防而以师防可不为之寒心乎凡此皆见圣人惓惓爱君之意
　　秋七月戊辰陈侯柳卒
　　晋赵鞅帅师侵郑遂侵衞
　　葬曹靖公
　　九月葬陈怀公
　　季孙斯仲孙何忌帅师侵衞
　　冬衞侯郑伯盟于曲濮
　　天下有伯则诸侯依伯而立天下无伯则列国人自为守及同舟之势迫延燎之情危则相援相保以为安此郑衞所以合盟于曲濮也晋失嗣伯之道齐搂郑盟咸刼衞盟沙于是赵鞅有郑衞之侵鲁二子亦为晋侵衞二国方急宜成于晋而晋政多门内难将作有不足恃者乃自相保聚为此盟自是晋盟防絶不讲者二十余年人心去晋不可以复收矣
　　从祀先公盗窃寳玉大弓
　　从祀先公盗窃寳玉大弓阳虎将去三桓顺祀先公而祈焉是一説也阳虎始以昭公之主从祀大庙以着季氏之罪取媚于国人又一説也然以陪臣专政肆为不道何暇于祈何待于取媚特以季孙家甲之众难于坐执因假先公之祀就拘于侍祠之时耳寳玉大弓皆祖庙之守藏每大祭则出而陈之既事藏之今祀先公悉陈于庭虎既拘季孙遂并刼弓玉而去莫之敢校然则从祀先公盗窃寳玉大弓虽二事实一事也夫去三桓则三家为虎有取国之寳器则鲁亦虎囊橐中物少须杀季孙于蒲圃次第而图之其志已暴白矣楚子问周鼎王莽取汉玺盗贼之谋大畧相似圣人目击时事而畧日月且不及季孙之执阳虎之窃是乃所谓危行言孙抑微其辞以存国体也














<经部,春秋类,洪氏春秋说>
　　钦定四库全书
　　春秋説卷二十八　　　　宋　洪咨夔　撰定公下
　　九年春王正月
　　夏四月戊申郑伯虿卒
　　得宝玉大弓
　　大璜封父龟天子之器也越棘大弓天子之戎器也传记宝玉大弓不同其为鲁镇器一耳有国者守是世传之镇器而为盗有将何以保社稷事宗庙况前日窃之不见其主名今日得之不知其自来是荡无纪纲法制听其自取信其自归也阳虎初窃弓玉其志固将并三家以及鲁蒲圃之杀不遂阳关之叛已迫知无益于用而归之失者复得岂特喜镇器之还危者复安盖深幸国祸之定
　　六月葬郑献公
　　秋齐侯卫侯次于五氏
　　齐僖公欲图伯而与卫侯胥命于蒲景公欲图嗣伯而与卫侯次于五氏行非其道果何以济哉
　　秦伯卒冬葬秦哀公
　　鲁会其葬也秦静观诸夏之纷扰仅以卒葬见
　　十年春王三月及齐平夏公会齐侯于夹谷公至自夹谷
　　阳货有从事失时之问而对以将仕前是夫子未尝仕于季氏专鲁虎专季氏之时也虎既败奔三家方幸免于难定公得以用夫子夫子亦得以行乎季孙此如大病之余凛凛然惧死之及饮食起居之节不得不惟医之听既愈则拒医而死已矣鲁自围郓以来齐再伐我我亦再侵齐忽内事外祸难随作迨夫子为司寇始賛其上一意安静和平之是务而降心下气以与齐平内难既靖外争又弭于是礼乐刑政凡所以经理其国者皆次第举行国势之立人心之定日异而月不同以此挞坚甲折遐冲有余用矣夹谷之会夫子摄相事兵莱人刑优施而齐侯归田以谢过岂非有文事有武备之功哉知以谋之仁以守之勇以行之天下之达徳备矣
　　晋赵鞅帅师围卫
　　齐人来归郓讙龟隂田
　　立之斯立道之斯行绥之斯来动之斯和天徳也人力一毫不与焉齐前以郓归我阳虎居之及虎既败遂挈郓讙龟隂之田以奔齐以景公千驷之骄晏子豚肩之吝田岂轻以归我哉一敬足以胜百邪一诚足以制百伪观感之下彼盖不期其归而自来归也此与虞芮质厥成文王蹶厥生同意然归田之义方行归乐之谋己动忠信不足而变诈有余春秋所以人齐
　　叔孙州仇仲孙何忌帅师围郈秋叔孙州仇仲孙何忌帅师围郈
　　善制变者静观羣动而察其几几微杪忽之间吾能先见其所以然之故投袂而起发无不中矣公山弗扰以费叛堕费之几也侯犯以郈叛堕郈之几也是时夫子用于鲁道化之行不疾而速齐人且章章归疆而郈叛于国内何哉郈盖叔孙氏之私邑也大夫専诸侯之国陪臣専大夫之家级夷廉圯相观而恶理势之所必至然使大夫不亲受陪臣之祸私邑未易堕公室未易彊也二家合力围郈师再举不能克夫子盖已黙得可堕之几矣
　　宋乐大心出奔曹
　　宋公子地出奔陈
　　冬齐侯卫侯郑游速会于安甫
　　景公得晏子为之辅其志未尝不欲伯也晩节不会召陵气出盟主之上已而郑叛晋则与郑盟于咸卫叛晋则与卫盟于沙至此遂合郑卫为安甫之会且以归田致郈结我为黄之盟寻又会宋于洮乗晋之替而搂诸侯谋非不善也而齐竟不复伯所以图伯者非其道也夫五伯假之亦必以义济权然后可以长齐盟方昭公为季氏逐祈哀请命于齐者累嵗使能兴师问逐君之罪则与国莫不响应伯何难哉失此可伯之机乃始掇拾诸侯于磔裂涣散之中晏子之智末矣
　　叔孙州仇如齐
　　宋公之弟辰暨仲佗石彄出奔陈
　　十有一年春宋公之弟辰及仲佗石彄公子地自陈入于萧以叛
　　宋景公以乐溷之譛失乐大心以向魋之嬖失公子地而一弟二卿皆随之而奔君不君也弟辰及仲佗石彄公子地叛于萧乐大心自曹而至同其叛臣不臣也究观本末公初无意于逐弟弟亦无意于去国特二卿强之而出故书暨其入萧以叛则辰于怫郁无聊之中倡为不轨二卿从之乐大心参焉故书及助寡而亲戚叛穷乖而家人睽公之失道可知矣然兄弟防于墙外御其侮天理未尝冺也式相好矣毋相犹矣人欲不可肆也而世之失同气之驩者皆始于小嫌终成大隙使辰于迋地之小嫌能忍则出奔入叛大隙何自而成亦何至冐天下之大戒为万世之大僇哉前连书出奔罪在公后特书及叛罪在辰佗彄地大心则从叛者也陈曹则助叛者也故为君臣父子兄弟皆不可不知春秋
　　夏四月
　　秋宋乐大心自曹入于萧
　　冬及郑平叔还如郑涖盟
　　忿起争桑舆尸血刃憾弭灌驩然犹旧人心惟危不能无血气之争危者平之春秋之所甚贵也然郑人来渝平平非所以为平也宋人及楚人平平非其所宜平也公及齐侯平莒及郯莒人不肯平非出于本心不可强之平也惟彼此有厌乱之志内外无宿怨之情春融氷泮万险皆夷则民之幸国之福也鲁与齐郑迩年交侵非有大过特一念不自克耳夫子用于鲁以一视同仁为心以皇建其极为政此疆彼界皆吾赤子何忍投之锋镝之下故所以谋吾国格吾君而行乎季孙者以平为先务虽降心下气卑辞隆礼以及齐平又及郑平叔还又如郑涖前定之盟不敢惮也书及平不书公可见国人之心皆乐乎平矣易曰不克讼复即命渝安贞吉是平以之
　　十有二年春薛伯定卒夏葬薛襄公
　　叔孙州仇帅师堕郈
　　衞公孟彄帅师伐曹
　　季孙斯仲孙何忌帅师堕费
　　秋大雩
　　冬十月癸亥公会齐侯盟于黄
　　十有一月丙寅朔日有食之
　　公至自黄
　　十有二月公围成公至自围成
　　自昔圣贤之为天下必有经纶之学经之而后纶之非直致也明矣故处事有道立事有机成事有权机至权应与时偕行纵横万变不出乎道功满一世而人不知射隼髙墉君子得可为之时于王庭小人有难安之势用此道也夫子为鲁司宼仲由为季氏宰圣贤共治莫盛于此时其曰家不藏甲邑无百雉之城固礼之大经也而转移有机括施行有端绪必非直致者盖人之常情涉危然后思安履祸然后图福三家但知专国而不悟絜矩之非其道陪臣已专其家使非身受陪臣之害安肯为国堕其彊盛之邑迨阳虎欲去三桓而公山弗扰以费叛圉人既杀郈宰公若而侯犯以郈叛季孙叔孙身受其害而邑有可堕之机矣然欲堕虽动于其心而堕不出其手犹恐中阻或为后悔故听叔孙帅师自堕郈季孙自与仲孙帅师自堕费撼齿于既摇则不骇碎甑于手堕则无怨声气不揺形迹俱冺而彊公室弱私家之势已立中庸所谓不见而章不动而变无为而成者此也所谓四时错行日月代明小徳川流大徳敦化与天地同其大者此也若堕成则盖有待焉非畏成之彊也公狃于两邑之堕不思成未有变非可遽堕乃率然躬帅师围之公敛处父遂得以保障为孟孙谋公之轻于举动大抵如此故至以危之知至自围成之危公则知堕成非夫子所急也昭昭矣明年摄相而鲁大治制国不过千乘都城不过百雉家富不过百乘凡所以为世道之坊必将次第举行天下不难治也成何足虑哉惜乎女乐至而膰肉辍一息有不可留者此道之将行将废所以归之命
　　十有三年春齐侯衞侯次于垂葭
　　夏筑蛇渊囿
　　大搜于比蒲
　　筑囿大搜皆在夫子去鲁之后中军既舎季孙意如尝大讲比蒲昌间之搜使斯民习知有私室而不知有国故昭公之逐执氷以踞恬不为怪至此两都既堕公亲帅师围成成虽弗克民知有君矣故斯与叔孟一再合兵简习以收前日之柄而民非公有公不复自将矣然则夫子用舎进退之异实系公私强弱之分
　　衞公孟彄帅师伐曹
　　秋晋赵鞅入于晋阳以叛冬晋荀寅士吉射入于朝歌以叛
　　自昔国家祸乱莫非养而成激而动晋政下移六卿以贿为政始相忌继相恶定公拱黙于上听其自为胜负是养乱也养乱如养痈需时而溃一旦赵鞅以私憾围邯郸杀午午党荀寅士吉射伐赵氏鞅奔晋阳知文子韩简子魏襄子奉公以伐旬范寅吉射奔朝歌相继据其邑以叛势有所激也天下有道征伐自天子出天下无道征伐自诸侯出降而从大夫出则无道甚矣况家自有兵人自为政动干戈于邦内而君不与闻叛状已着其入晋阳朝歌以叛特平日无君之心所呈露尔春秋略曲直之辨而探其心皆不知有君于是槩蔽之以叛三卿叛上于数月之顷养成祸乱其责抑有归矣
　　晋赵鞅归于晋
　　皇极之世人无有淫朋无有比徳朋比之俗成则天下无公是非惟视所与多寡强弱以为胜负内植党以助邪谋外结援以张逆势而国非其国矣晋三卿相先后而叛以王法绳之皆不能逭于诛韩简子魏襄子与荀范恶而党于赵乃为赵鞅请而归之讨荀范则不遗余力是同罪异罚也荀范挟齐鲁衞郑之助以抗其上终不能胜韩魏赵之彊晋于是为三家分矣信乎人臣有党非国家之福
　　薛弑其君比
　　举国以弑非谓国人皆当诛也其君尽失国人之心而国人皆不知有君也有一仗大义以讨贼则主名见矣
　　十有四年春衞公叔戍来奔衞赵阳出奔宋
　　人心皆有所明有所蔽则明者蚀而色之蔽为多闺门之情亲衽席之爱密不自觉也仲叔圉治賔客祝鮀治宗庙王孙贾治军旅衞灵公虽无道而能保其国疑有知人之明者一为南子所蔽公叔戍欲去夫人之党反以愬而逐未几其子蒯瞆亦以南子逐一嵗之间奔者四五虽不能无取逐之端大略皆此故也艳妻煽方处可不戒哉
　　二月辛巳楚公子结陈公孙佗人帅师灭顿以顿子牂归
　　夏卫北宫结来奔
　　五月于越败吴于檇李吴子光卒
　　以诈遇诈诈有时而穷以力遇力力有时而穷穷则我之施于人者人得以反诸我矣楚之诈力中国莫能制也而穷于吴吴之诈力楚人莫能当也而穷于越越之败吴即吴所以败顿胡沈蔡陈许之术吴轻剽而越深阻故越得以制其穷也况阖闾畜专诸以屠僚用子胥以鞭郢处心忍矣而身死于兵亦天理之穷必复欤
　　公会齐侯衞侯于牵公至自会
　　秋齐侯宋公会于洮
　　天下之恶一也恶可容于鲁则亦可容于晋恶可容于晋则亦可容于列国有国者不可不思其反也昭公见逐于彊臣晋实主之竟以客死及晋有叛臣牵之会谋救范中行氏洮之会亦范氏故范献子外交列国而齐鲁宋卫方仇晋故相率为其子谋犹晋主逐君之季氏也然是时公制于三桓齐制于陈氏宋之叛臣犹巢窟于萧卫父子争国祸乱将起乃助朝歌之叛以不忠不义劝其臣独不自为地乎
　　天王使石尚来归脤
　　大宗伯脤膰以亲兄弟之国诸侯助祭于天子天子均福于诸侯交相为亲也入春秋以来鲁未尝助周祭周亦未尝赐鲁胙一旦天子有事于文武使命士归俎实而恵术行焉公何修而得此吁盖有由矣齐伯而赐胙秦彊而致胙希濶之礼初不徒施鲁自用夫子为大司宼相礼夹谷齐人归疆再明年而堕两都又明年诛少正卯与闻国政三月而商贾信于市男女别于涂绥来动和之效日异而月不同虽以女乐之归而行余风未冺夫子犹谓鲁为可变故施异礼以亲之使夫子得卒摄相之业必将率诸侯骏奔于清庙而天子所以锡鲁者亦将复周公鲁公之盛矣惜乎色斯举之速也
　　卫世子蒯聩出奔宋卫公孟彄出奔郑
　　家道穷必乖故受之以睽君心惑于所嬖而父子天性之爱不能以相保岂特一卫灵为然南子通于宋朝蒯聩不堪娄猪艾豭之辱必有形于辞色者南子于是譛而逐之公孟彄蒯瞆党亦相继出奔灵公惑于所蔽而骨肉离此所以胎祸乱也子虽无去父之道而行犹可免以待天性之复故蒯瞆不失其为世子
　　宋公之弟辰自萧来奔
　　大搜于比蒲邾子来会公
　　三家搜而公临之邾隠公就会公于比蒲以鲁连讲大搜之礼果为何事殆有意乎吞邾是以来而觇之且示尊鲁欲弥缝其阙也明年来朝又来奔防再明年而仲孙伐邾未几季孙叔孙仲孙帅师同伐邾取漷东沂西田邾事鲁益勤鲁图邾益急书来防见邾有疑惧之心
　　城莒父及霄
　　哲夫成城哲妇倾城圣人以女乐去是自撤其金汤也亟城何益哉是嵗无冬非阙文也昭公见逐于彊臣公立不以正无其始也夫子摄相国内大治而君臣荒淫眡朝废礼无其终也无始故不书正无终故不书冬【按洪氏以无冬为贬説本何休家翁云圣人岂以去位之故而削冬不纪耶辨最明晰原文非是】
　　十有五年春王正月邾子来朝
　　鼷鼠食郊牛牛死改卜牛
　　晋其角进之穷也姤其角遇之穷也角为一体之尊而穷于上易犹危之况隂类戕之乎鲁郊牛先卜而后在涤故所卜皆在郊礼五月之前季孙行父用事鼷鼠食郊牛角牛死夫角之见食居上者已失其为尊况举体皆食非一处且至于死是大为小所吞也国命其能永乎成免牛不郊公君臣不悟改卜牛而夏郊可见不畏于天甚于成
　　二月辛丑楚子灭胡以胡子豹归
　　春秋书灭国始于齐人灭谭终于楚子灭胡大抵皆不仁之为也而楚以封豕长蛇贪惏无厌之欲行之故所灭为尤多胡顿本楚之召陵之会始从晋胡又乘吴之入楚尽俘楚邑之近胡者固有取灭之道而楚以期嵗之间连灭两国其不仁为何如春秋举楚以爵岂许其灭哉前灭顿者二大夫今灭胡楚子自行甚之也豹勇于俘大国怯于死社稷何哉
　　夏五月辛亥郊
　　壬申公薨于髙寝
　　庄宣成三公薨于路寝僖公薨于小寝文公薨于台下襄公薨于楚宫公薨于髙寝路寝正也余非正而宫寝之制可推见于此
　　郑罕达帅师伐宋
　　齐侯衞侯次于渠蒢
　　邾子来奔防
　　秋七月壬申姒氏卒
　　八月庚辰朔日有食之
　　九月滕子来会葬
　　前乎昭公后乎哀公皆不堪彊臣之辱死于外公寄命季氏之手十有五年垂首帖耳不敢一语异遂获薨于髙寝而以礼葬此邾滕所以为公幸接武而来也夫奔丧会葬诸侯事天子之礼两国以非礼施而鲁安受之世衰道微陵僣非一春秋必谨书不敢畧者所以示万世之防
　　丁巳葬我君定公雨不克葬戊午日下昃乃克葬慎终之礼臣子所当尽心有一不敬则死其君亲矣宣公葬小君敬嬴雨不克葬庚寅日中而克葬谷梁氏谓防不以制今葬千乘之君而无御雨之备卜有定日而至易辰日昃方窆匆匆竣事季氏于慎终之礼不敬甚矣始不克葬末乃克葬幸其得葬也
　　辛巳葬定姒
　　姒氏定公妾哀公母嗣位未逾年未正夫人之位卒葬之礼皆略之故不书夫人小君公諡定姒氏亦諡定从夫也襄公妾母曰定姒今亦曰定姒盖不嫌与祖姑同諡矣
　　冬城漆
　　邾庶其以漆来奔有年矣今而城之将有事乎邾也邾奔丧属迩已动陵偪之谋季氏用心之险如此














　　钦定四库全书
　　春秋说卷二十九　　　　宋　洪咨夔　撰哀公上
　　元年春王正月公即位
　　昭公不堪季氏之偪而客死定公甘心季氏之陵而令终然则定胜乎曰昭躁定偷悻悻而死与厌厌而生其失君道一也公嗣定而立前有悻悻为躁之鉴后有厌厌为偷之惩宜思所以自防者而偷不知惩躁不知鉴始安渫辱而苟存终危陵偪而轻动寖微寖灭之势于是乎成矣夫子在定哀间非不知势移而运去其存几何犹灼然以为可变脉未尽絶也方去鲁之衞季氏以冉有有功悔用圣人之不尽眷焉思之于是自衞归鲁公能乘季氏之思扳援以自辅则真儒已试之效可立致乃纳约自牖徒闻于问答之详日中见沬莫着于施行之实田恒弑君沐浴请讨岂特为齐计正所以为鲁计也而诿之三子公之不足与有为决于此矣异时欲去三桓君臣多间奔衞适越与昭同科一传而悼公如小侯卑于三桓之家以知有圣人而不能用也即位虽得其正盍求所以保厥位者哉
　　楚子陈侯随侯许男围蔡
　　骄逸者伐国之斧斤戒惧者兴邦之药石葛藟臲卼动悔有悔困所以能出困也吴入郢秦救之楚頼以仅存至舟师陵师连败于吴楚大惕惧亡令尹子西喜曰乃今可为矣于是乎迁郢于鄀改纪其政以定楚国越十年而灭顿灭胡以至围蔡凡前日背我而他从乘约而肆侮无不酬者而楚之彊犹昔无敌国外患必亡独孤臣孽子必逹天以入郢警楚伤惩羮之余宜转祸为福之易也是役合围诚不恕然使疆于江汝之间而还蔡盖降矣降而不取惟迫使迁何以不以待顿胡者待之蔡之叛楚盖以子常一裘之憾激之使然追咎其所由来故力可以灭而不灭也许复见又以着楚之能兴灭继絶【按何休范甯皆以为许斯自复其国惟杜预以为楚复封许原文盖从杜说】
　　鼷鼠食郊牛改卜牛夏四月辛巳郊
　　定公薨于夏五月定姒卒于秋七月两大防距今未期僭郊可寝也而不寝故鼷鼠食牛以示警食角之变成公为之废郊而定公郊公不成之循而定之循初政已不畏于天其何以善后夫郊之用辛欲人君斋戒自新也凡辛卜上辛新而又新也成以辛丑郊定以辛亥郊公以辛巳郊用辛而无以新其德欲上当天心难矣
　　秋齐侯衞侯伐晋
　　国必自伐而后人伐之晋世主夏盟秦狄之外无敢伐之者今齐衞以其国难方殷合师致伐伯统絶矣世变穷矣景公灵公身在祸乱之中不自知乃为叛臣范氏伐盟主之晋胡不反观萧墙之内乎
　　冬仲孙何忌帅师伐邾
　　二年春王二月季孙斯叔孙州仇仲孙何忌帅师伐邾取漷东田及沂西田癸巳叔孙州仇仲孙何忌及邾子盟于句绎
　　邾迩于鲁事鲁最谨而鲁常有吞噬之志奔防之辙未安伐邾之师已举以仲孙独出无功季孙叔孙又同帅师伐之不遗余力曩尝取邾田自漷水今取漷东田及沂西田寸攘尺畧不尽不止也三卿同伐而二卿盟非季孙以田逊叔仲而亷于取也空国而出虑或得以乘其后故先入且视邾子为掌握中物不必身要之盟而后为得也观此可知季孙权谋出于叔仲之上
　　夏四月丙子衞侯元卒
　　滕子来朝
　　晋赵鞅帅师纳衞世子蒯聩于戚
　　君臣父子之分明人极所恃以立也父有过子为之隐而不敢证几谏而不敢犯况敢控短长角胜负攘其所有以为己利乎蒯聩以南子之谮出奔灵公尝欲立公子郢郢请改图未尝有命废世子也灵公即世国人相与逆世子于宋而立之岂不名正言顺顾乃立亡人之子辄辄幸于得国不思子无拒父之道而枭獍逓食遂兴无穷之争罪有归矣蒯聩始奔于宋今纳于戚皆系之衞世子世子岂辄所得而废哉衞君待子而为政曰必也正名乎曰求仁而得仁又谁怨观此可以知夫子所以处之者矣晋赵鞅不诚于拯乱解纷而为惠不终故其纳止于戚不返于其国也
　　秋八月甲戌晋赵鞅帅师及郑罕达帅师战于铁郑师败绩
　　一战而彼已皆以帅师见两恶之相遇也赵鞅与范中行氏先后俱叛鞅以韩魏之助得归旧恶固在也何能御郑之助叛臣范中行叛于朝歌大恶不容贷也而齐输之粟郑罕达送之弃君助臣自取败绩又岂知义者之为乎春秋以送者御者之罪惟钧故特书之
　　冬十月葬衞灵公
　　十有一月蔡迁于州来蔡杀其大夫公子驷
　　按左氏哀元年蔡请迁于吴至是蔡迁于州来据此则是归过于驷之不时迁当书蔡杀其大夫公子驷蔡迁于州来不应迁在杀前也迁在杀前则是驷主迁州来之谋既迁悔其失计而杀之也蔡世事楚尝为楚灭而复封之昭侯不忍一裘之辱召吴师以入郢楚报柏举之役力可以灭蔡而不灭又使疆于江汝之间虽曰迫之使从社稷仅存亦楚赐也是楚犹可依也今乃背世事之楚入暂合之吴其能终抚我乎此主迁之驷所以见杀也举国以杀盖当国者悔而杀之故驷得以官族见
　　三年春齐国夏衞石曼姑帅师围戚
　　晋纳蒯聩于戚石曼姑挟齐围之为辄故也君臣父子纲常之首人之所以异于禽兽者以此晋范中行氏入朝歌以叛而齐输之粟弃君助臣也衞辄拒世子蒯聩之入而齐有戚之围弃父助子也逆人伦背天理惟私意之快齐独无君臣父子乎宜其有陈氏之祸也石曼姑非得齐不能围戚故以齐主兵
　　夏四月甲午地震
　　五月辛卯桓宫僖宫灾
　　孔子在陈闻火曰其桓僖乎何以知其为桓僖也亲尽庙当毁也何以知天意必于当毁未毁之庙而灾之也三家张而公室微也三家皆出于桓而季氏得政于僖累世专国日以彊盛逐君置君皆出其手鲁且寖微寖灭矣故地震示变为未足又表之于桓僖之宫也桓僖异宫火同时起初非延烧故不书及非为适等也二宫虽皆祖庙岂无尊卑之别乎
　　季孙斯叔孙州仇帅师城啓阳
　　宋乐髠帅师伐曹
　　秋七月丙子季孙斯卒
　　夫子用于鲁一举而齐人归郓讙隂之田再举而费郈堕三举而少正卯诛国内大治使非季孙无忮忌之心则晏婴子西之所以拒人者将复见于鲁公安得而用之夫子非行乎季孙虽有绥来动和之道亦安得而施之管仲九合之功归之鲍叔圣人负帝王之学其得畧见毫髪以信万世斯之力也女乐一至境变志改是亦中人之常情迨其将死乃叹此国几兴以吾获罪于孔子故不兴且戒其子若相鲁必召仲尼犹有贻厥孙谋之意惜乎康子不知以无违为孝随堕公之鱼之谮也人皆有是非之心缉之以天理则明者广蚀之以人欲则明者昏悔纵情之无益知放心之当求则明者还桓子动心忍性于阳虎之变故用圣人虽不克终死以遗后其明者还乎然则季氏自友以来凡五世桓子其小异者
　　蔡人放其大夫公孙猎于吴
　　赏刑曰君威福惟辟顺之则治易之则乱百世不与易也公子驷举国以杀盖当国者杀之公孙猎举人以放则微而在下者相与共逐之非有朝廷之命也杀大夫不出于君放大夫又不出于朝无政日甚君何有焉自霜而氷明年盗杀昭侯由来渐矣
　　冬十月癸卯秦伯卒
　　王蓄德伯蓄谋彊国蓄力火宿而愈明水潴而愈深蓄之而不轻出其成必大何天之衢亨蓄之功也入春秋以来晋见最晚主夏盟最乆秦与晋相先后而见征伐防同与诸侯接者无几晋悼末年秦人伐晋救郑之后秦兵不出至此七十余年虽尝一出救楚随即敛戢而晋楚两国之离合胜负不知其几纷纷籍籍秦若防闻知者惟君卒始以赴见蓄全力以观天下之变待诸侯之敝也十二国合而七七国并而秦岂一日一人之蓄哉老子曰知其雄守其雌为天下谿又曰与兮若冬渉川犹兮若畏四隣俨兮其若容涣兮若氷之将释秦盖得之兹故于惠公之卒而有感
　　叔孙州仇仲孙何忌帅师围邾
　　四年春王二月庚戌盗弑蔡侯申蔡公孙辰出奔吴宣十七年蔡侯申卒昭侯是其孙而与髙祖同名非误也无其祖也无其祖何能有国此所以为楚灭也昭侯迁州来将如吴诸大夫恐其又迁也承公孙翩逐而射之入于家人而卒弑君者翩也书盗何哉易曰负且乘致冦至负也者小人之事也乘也者君子之器也小人而乘君子之器盗思夺之矣上慢下暴盗思伐之矣侯以一裘之吝楚人释憾遂至丧国背楚迁吴君柄尽去杀大夫与放大夫皆非已出未几见弑非上慢下暴之招乎故书盗以为万世人君负乘致冦之戒翩恶随讨不待书而已着也辰姓霍皆弑君之党故或逐或杀两年之间公族大夫丧者五人葛藟何以为本根之庇乎
　　葬秦惠公
　　宋人执小邾子
　　夏蔡杀其大夫公孙姓公孙霍
　　晋人执戎蛮子赤归于楚
　　伯业兴则御异域之权自我出伯政衰则与异域分其权伯统絶则折而从异域愈降愈下也晋主夏盟非一世攘异域以奬王室自城濮之战始平公君臣偷安一旦以诸侯授楚甘出其下自是頽波不可复挽今楚讨诸国之叛既克夷虎乃谋北方而围蛮蛮子赤奔晋隂地晋非惟不能存顾使士蔑设诈执以楚时有范中行之难虑楚人之乘其衅惟恐与之不速也温之防晋人执曹伯归之于京师以示有所尊执蛮子归于楚非京师楚乎晋不知有周而待楚以京师之礼蛮何足计晋之伯业扫地矣人晋所以贬之
　　城西郛
　　六月辛丑亳社灾
　　丧国之社屋之不受天阳也薄社北牖使隂明也殷都于亳武王克纣班其社于诸侯以为亡国之戒鲁不知以亡国为戒君弱臣彊凛凛乎社稷阽危之在朝夕故灾见亳社以大警之公犹不之惧耶观问社于宰我不为无惧特陵迟之势已成委之无可奈何而已善善不能用恶恶不能去此郭之所以亡公知有圣人不能用欲无亡得乎
　　秋八月甲寅滕子结卒
　　冬十有二月葬蔡昭公
　　葬滕顷公
　　五年春城毗
　　夏齐侯伐宋
　　晋赵鞅帅师伐衞
　　秋九月癸酉齐侯杵臼卒冬叔还如齐闰月葬齐景公谷梁氏不正其闰丧事不数也公羊氏丧以闰数丧数略也三年之丧二十五月而毕故再朞之丧二年也九月七月之丧三时也五月之丧二时也三月之丧一时也凡丧之节应歳时之气也三年之丧再期于再期之中以闰数则期不再矣是不能三年也列国丧娶丧防丧师不能通丧者皆是而独于此托闰月以着丧期之缩礼壊不可尽纪因事以正之也故闰月不告所以正废闰之失闰月防葬所以正用闰之非圣人之心天也天命流行初未尝一息间断圣人出而为三纲五常之宗主岂以世衰道防而听礼之自为不正哉此所以建诸天地而不悖质诸鬼神而无疑百世以俟圣人而不惑
　　六年春城邾瑕
　　城漆而明年伐邾取其田城瑕而明年入邾虏其君其城以偪邾同而所以偪异漆者庶其来奔之邑我先得之而后城之瑕者邾邑我未之取而径城之并吞弱小大国数圻此固怙彊倚众者之常未闻地非我有而径城者鲁之彊梁益甚目中已无邾矣
　　晋赵鞅帅师伐鲜虞
　　吴伐陈
　　夏齐国夏及高张来奔
　　盗国者必骨肉乖乱而后行其谋弑君者必肘腋尽去而后动于恶景公舍羣公子属嬖妾之子荼于国惠子髙昭子使立之荼既立矣陈乞伪事髙国而交鬬于诸大夫使谋先发而髙国奔髙国既奔阳生入而荼弑使髙国不奔阳生未可入荼未可弑也荼不弑国不乱陈不可得齐也逐髙国而荼弑齐国世乱而田氏有齐矣不畏强御义形于色者杀而后君弑大抵然也二子受君之属不能存其子又不能死可谓具臣矣
　　叔还防吴于柤
　　秋七月庚寅楚子轸卒
　　更事熟涉变深则血气老而心志定定而后明生焉性命之理得矣昭王知救陈必死而不已于行知云变可移而不事于禜知河为疾祟而不越望以祭知前世争国之祸以国逊羣公子而其子章立夫死生之际亦大矣志气清明理趣昭彻不畏死而求生不徼福以起祸然则栢举之役动心忍性増益其所不能不既多乎按左氏轸卒于城父不书不以行卒赴也
　　齐阳生入于齐齐陈乞弑其君荼
　　齐之乱景公舍长立少实为之而君臣父子兄弟之际皆堕陈乞之术不自觉彼其欲立阳生而请立荼于君以为谖欲去髙国而交鬭诸大夫以为僞欲盟大夫而称受命鲍子以为诬欲弑孺子而言君举不信羣臣以为激心枭獍而情鬼蜮其为术诚巧矣朱毛既与阳生杀荼野幕之下宜坐首恶而春秋乃以弑归之乞雷霆从天而下平生隐慝人所不能知者天悉白之乱臣贼子虽欲逭大罪何所容其巧乎况阳生立而陈乞随弑荼阳生亦何所逃罪于天地之间其不称公子犹齐小白入于齐天伦泯矣
　　冬仲孙何忌帅师伐邾
　　宋向巢帅师伐曹












　　钦定四库全书
　　春秋説卷三十　　　　　宋　洪咨夔　撰哀公下
　　七年春宋皇瑗帅师侵郑
　　晋魏曼多帅师侵衞
　　夏公会吴于鄫
　　伯统既絶列国相刃相轧若蚊蟁蜂虿纷拏而澒洞未知所底止也而鲁之图邾为尤亟吴夫差入越败齐之余欲伯中国叔还首会之于柤来征百牢明知弃礼过物不敢校卑屈甚矣屈于吴将求伸于邾也故会鄫未至而公入邾尊强虐小自谓计得而吴师不旋踵已迫于我齐亦取二邑所得毫芒所丧丘山康子之谋鲁又出桓子下矣苟子之不欲虽赏之不窃康子以欲召盗此其大者
　　秋公伐邾八月己酉入邾以邾子益来
　　鲁频年伐邾公未尝出今季康子欲伐邾飨大夫以谋之孟孙意异而公亲伐公为康子役也邾不御寇长驱深入处其公宫且以邾子益献于亳社虐小不道前此安有是哉执当书以归而书以来微其辞以晦虐邾之迹也季氏得政五世师多亲帅惟康子未尝帅师盖先是伐邾取田三卿皆出桓子以身在外虑人之乗其间是以先归而二卿盟康子有见于此故常身守而公将非以柄归之公也身处其安公履其危师虽从公而已实制之以尊主之名行卑君之实以空国之虑为保家之计术愈巧谋愈深太宰嚭谓国君道长而大夫不出门破其心矣季氏专国始以得兵为重中以擅兵为彊末以遥制兵柄为安有国者乌可不谨其微哉
　　宋人围曹冬郑驷帅师救曹
　　兵法十则围之宋之围曹非将卑师少而人之方伐又围甚之也郑救曹以帅师书急于拯难不嫌于动大众然亦非众不能救也救则存不救则灭春秋所以善郑而恶宋
　　八年春王正月宋公入曹以曹伯阳归
　　内作色荒外作禽荒有一于此未或不亡色与禽岂遽能亡人之国哉有所好乐则小人乗而投之曲木附曲木以类而进国斯相与共亡之矣曹背晋奸宋以致讨前年伐去年围伯阳宜知戒惧而与公孙彊习为田弋之荒宜其入而虏也传谓宋灭曹经不书灭入人国都以其君归不待书灭而罪已着如公入邾以邾子益来邾亦何尝灭哉
　　吴伐我
　　凢伐我皆书鄙疆场被兵也吴伐我不书鄙兵薄国都也季康子专国以欲召盗入邾之役俘其君处其公宫师昼夜掠刻核太甚矣茅夷鸿道吴以复邾雠都邑受伐国如斿缀隣邦环视无寸镞尺兵之援一动之惨众怒之犯也内势方迫外援莫至景伯虽欲不为城下之盟得乎或以在廷诸臣无能以一言退敌兵三十里而盟为鲁憾曽不知是盟不在于失谋而在于失礼吴索百牢拱手而与礼不能秉盟何能却哉伐我一辞我之致宼吴之猾夏皆见焉春秋可谓微而显
　　夏齐人取讙及阐归邾子益于邾
　　有所慕而为善有所畏而不为恶常人之情也势迫机危智穷力屈然后改圗以纾祸此岂其情也哉鲁施无道于邾吴为邾讨至为城下之盟齐与邾有甥舅之好遂伐取二邑鲁惧两彊之合而念所以召寇者在益于是归之于邾谓能知过自新不可也外迫之也春秋深幸其归者邾子不归鲁难不已归邾子可以纾祸也邾未归而齐取邑邾已归而齐归邑疑若为义不为利者然亦岂齐之情哉鲁成于吴必将挟吴以临齐急归所取亦以纾祸也其后公连会吴伐齐虽得邑前憾犹未平欤是知归邾子归讙阐皆出于不得已故其辞同
　　秋七月
　　冬十有二月癸亥杞伯过卒
　　齐人归讙及阐
　　九年春王二月葬僖公
　　宋皇瑗帅师取郑师于雍丘
　　即鹿无虞必吝观我朶頥必凶郑罕达外求邑以处其嬖偏师轻举围宋雍丘宋皇瑗反从而围之外围合而里兵出腹背夹攻全军覆没若取诸其怀之易也书取于雍丘以见用兵之奇
　　夏楚人伐陈
　　秋宋公伐郑
　　冬十月
　　十年春王二月邾子益来奔
　　人必有所惩艾有所戒惧有所愧耻而后能弃旧以图新乐祸乱而纵细娱玩忧患而忘大辱则终于迷复凶而已鲁师及门犹闻钟声益既以是为俘虏侥幸返国宜知少悛而无道犹故卒失国出奔奔岂无他国而甘心适献亳社之鲁不复知人间有愧耻事矣大愚者终身不灵故其来其归其奔皆足以着其罪
　　公会吴伐齐三月戊戌齐侯阳生卒
　　怨不可长雠不可稔躬自厚而薄责人则兵可弭鲁施不恕于邾齐因取我二邑鲁归邾君齐亦以邑归我释仇续好之机也鲁不自反连年会吴伐齐挟南蛮以撼诸夏隳亲防而长豺狼季康子之恶不可讳已况晋侵齐于阳生卒之后鲁至公于葬悼公之前闻丧宜还而不还与晋伐丧之罪同也左氏齐人弑悼公赴于师两传不言弑是卒与伐会非弑明矣吴人以谲为兵三日哭于军门之外而舟师自海入齐假讨弑以动人心而左氏信之也春秋坦然明白安有以弑为卒自为迂晦哉观葬悼公则疑可决矣
　　夏宋人伐郑
　　晋赵鞅帅师侵齐
　　五月公至自伐齐
　　葬齐悼公
　　衞公孟彄自齐归于衞
　　薛伯夷卒秋葬薛恵公
　　冬楚公子结帅师伐陈吴救陈
　　救未有不善故善救无中外之间陈即吴故楚子期伐陈吴延州来季子救陈谓二君不务徳而力争民何罪乃还吴可谓义札可谓贤矣然既善吴救乃以号举何哉中国无伯楚伐吴救自争一陈故举号以抑勾吴之盛存中国之体坤上六嫌于无阳之意也
　　十有一年春齐国书帅师伐我
　　吴伐我薄国都矣齐伐我又薄国都鲁连年搜兵城筑而寇来荡无阑防之固三家之心内离人莫与守故御诸竟不能而次于雩门之外战于郊势良迫矣使非冉有倡其勇未必不再为城下之盟也孔门诸子有用之学类如此伐我不着所及之地为国讳
　　夏陈辕颇出奔郑
　　五月公会吴伐齐甲戌齐国书帅师及吴战于艾陵齐师败绩获齐国书
　　致宼者齐导寇者鲁鲁会葬齐悼之后齐既易世前怨可释国子乃帅师深入以伐我宜其召寇也吴方骤胜鲁连嵗会之以伐齐虽不与艾陵之战而为吴乡导其用心惨于战矣春秋书会伐以着鲁导寇之罪书及战以着齐致宼之罪吴以国举抑可知矣书败书获又以着国子误国之罪
　　秋七月辛酉滕子虞母卒冬十有一月葬滕隠公衞世叔齐出奔宋
　　不迩声色不殖货利仲虺颂成汤之盛徳不过如此甚哉人欲之难克也是年陈辕颇方以贪出奔衞世叔齐又以淫出奔利急则义缓色盛则徳衰故皆足败其家亡其身君子可不戒诸
　　十有二年春用田赋
　　禹贡厥赋厥田各不等周礼九赋敛财贿大府以其入待用谓之财贿赋非出于田明矣鲁既有诸赋今复使出于田是三农九谷之地亦敛其财贿以供内外百费之须也时城筑无虚嵗兵行无寜日彊吴来索百牢无厌之求无节之奉非复如事晋时所以国用日繁二犹不足变先王之法以厉民虽焚林竭泽不顾也且税亩曰初作丘甲曰初田亦剏始用赋不曰初何哉税亩丘甲之时犹以作俑有惕然不自安之意今直用之如积久已行之法恬不为异夫变法以厉民而安之不以为异周公之典具在亦末如之何也已此所以冺其初也虽然季氏富于周公而为之聚敛求也安得不任其责
　　夏五月甲辰孟子卒
　　鲁迫于彊吴且欲倚之为重故不顾礼义而娶同姓君而知礼孰不知礼陈司败讥夫子盖以为君隠也迨其卒夫子乃以防小君之礼与吊岂故为是招君之过哉孟子伉俪昭公则尝母其国尝母其国乌可无一日之丧而藐然常人视之乎故不赴不祔则可季孙不絻则不可绖而吊放绖而拜圣人必有以权轻重之宜矣其曰孟子托言宋子之长若惠公元妃孟子云
　　公会吴于槖臯
　　秋公会卫侯宋皇瑗于郧
　　宋向巢帅师伐郑
　　冬十有二月螽
　　十有三年春郑罕达帅师取宋师于嵒
　　佳兵不祥之器其事好还况懐报人之志者其谋深宋皇瑗取郑师于雍丘之后继伐郑者再郑不切切与校静以俟机会之来及向巢围嵒逾年师老矣郑达救之遂取宋师于嵒外围合而里兵出腹背夹攻全军覆没犹前日郑师之在雍丘也我以此施彼以此报孟子所谓非自杀之一间耳故春秋书取无异辞以示作不顺施不恕之戒
　　夏许男成卒
　　公会晋侯及吴子于黄池
　　天道阳居大夏主嵗功隂常积于空虚不用之处此春秋尊中国卑外域之意也晋合诸大夫会吴于钟离而吴始通再合诸侯会吴于戚于柤而吴遂张但知假吴以制楚不思吴亦一楚也柏举之役阖闾五战入郢伐我之役夫差一举盟城下艾陵之役又大败齐师获其五将日张之势如暴涨稽天疾动地汹涌轰豗浩不可遏凢诸侯之事晋者悉转而事吴晋方内离外叛不暇与校亦不能动吴之心黄池之会汲汲俛首以从之公往会焉天下大势沦胥于荆蛮者七八扶植纲常为世砥柱圣人不得不任其责也是役吴主会既进吴称子以见其强而以公会晋侯正所主于吴之上单平子以周卿士会而不书齐卫滕薛莫敢不至而不序与楚屈建主会而冠以赵武且不序诸侯之大夫同吴楚虽彊无得奸吾中国之正而中外大分不以世变纷纭而遂移其有功于人极信不在禹抑洪水周公惩荆舒之下也
　　楚公子申帅师伐陈
　　于越入吴
　　黄池之会齐晋前驱鲁卫骖乘滕薛侠毂而趋吴莫彊焉会未告至而越已入吴乘其骄捣其虚也楚方彊中国莫之制天以吴制之吴方彊中国莫之制天以越制之天之扶植中国何尝不用其至而一时君臣上下但知倚天幸而不思所以当天心委天运而不求所以永天命拱手以诸夏之权禅楚又以禅吴且骎骎以禅越天独奈之何哉春秋为扶天常立人极而作中外消长之故必谨其微而详其变庄十年荆败蔡之后方有楚安有所谓吴成七年入州来以后方有吴安有所谓越三者先后相乗盛衰相续皆足以病中国而未尝并见于一年今吴会黄池楚伐陈越入吴数月之间鼎立横行于中国荆蛮之强莫此为甚圣人忧患斯世之心宜何如哉
　　秋公至自会
　　晋魏曼多帅师侵衞
　　葬许元公
　　九月螽
　　冬十有一月有星孛于东方
　　盗杀陈夏区夫
　　十有二月螽
　　彗孛凢三见孛于北斗孛于大辰皆非小变也而孛于东方在众星皆没大明将升之旦未有烈于此时也蝝蜚螟螽蠭午竝起或自天而雨皆非小灾也而十三月之间螽之为民害者三未有数于此时也变之烈灾之数且见于一年春秋谨书之见忧患斯世之切
　　十有四年春西狩获麟
　　天下有道麟鳯至麟趾见于风雅之始获麟见于春秋之终周家终始以仁治天下故仁兽以类至也周道衰鳯鸟不至河不出图王者复起殆絶望于斯世一旦麟获于大野之狩安知畴昔之所絶望者不有所可望于是二百四十二年拨乱反正之笔托之以终盖自尧舜禹以来五百嵗而汤作汤以来五百嵗而文武作文武以来五百有余嵗宜有圣人出而续尧舜禹汤文武之传然乱不极治不兴天下之乱极于哀而麟至麟为王者之瑞其果有王者作乎有王者作天下其有不治乎且天下未有伯之时王命尚行于诸侯吴楚亦未横于中国天下有伯而王室卑吴楚横迨其无伯遂相继擅夏盟楚张而吴起吴彊而越奋先后相乗未尝竝见惟哀十三年吴会黄池楚入陈于越入吴三雄角峙众蛊丛聚夷夏大变至此而极况方旦而星孛累月而频螽天人之变亦至此而极乱极思治方切切于忧世之心而麟出以着王者将兴之符安得不为斯世幸为斯文感耶在诗正风熄而变风作匪风思周下泉思治变风极矣而豳七月次之春秋以获麟终即此意也虽然圣人之生达而在上所以福天下穷而在下所以福万世夫子抱帝王之学四代礼乐百圣文献使获推行于天下则龙马可出鳯凰可仪鸑鷟可鸣驺虞可应尧舜禹汤文武之盛天下将复见之奈何有其道无其位吾为东周虽犹反手周公不梦竟成絶响不得已删诗定书繋易正礼乐以垂后世望将来而春秋着之行事权衡王道柱石人极尤为恳切而明白盖天所以续尧舜禹汤文武不传之统在此不在彼也吁麟非一时之瑞乃万世之瑞欤



