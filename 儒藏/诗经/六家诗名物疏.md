　　钦定四库全书　　　　经部三
　　诗名物疏　　　　　　诗类
　　提要
　　【臣】等谨案诗名物疏五十五卷明冯复京撰复京字嗣宗常熟人是书因宋蔡元度诗名物疏而广之征引颇为赅博每条之未间附攷证如被之僮僮郑笺以被为髲髢集传以为编发复京则据周礼追师谓编则列发为之次则次第发长短为之所谓髲髢定集传之误混为编又如郑风缁衣集传以为缁衣羔裘大夫燕居之服复京则据贾公彦周礼疏以为卿士朝于天子服皮弁服其适治事之馆改服缁衣郑笺所谓所居私朝即谓治事之馆其议论皆有根柢惟所称六家乃谓齐鲁毛韩郑笺朱传则古无是名而自复京臆创之且毛郑本属一家析而为二亦乖于传经之支派要其大端可取固毋庸以一眚掩也乾隆四十三年五月恭校上
　　总纂官【臣】纪昀【臣】陆锡熊【臣】孙士毅
　　总　校　官　【臣】　陆　费　墀












　　六家诗名物疏原序
　　孔子所雅言者诗书执礼而已论语于书礼不数数独诗至十二举而不以为烦岂非可与言者之难哉当时学诗者惟子贡子夏为圣人所深取二子之言诗以世儒观之如収经而引其足也不知书礼意尽于言而诗不尽于言二子于其虚圆防妙不可控搏者而以意逆之明乎非世儒所可几矣夫诗有实有虚虚者其宗也而以穿凿实之实者其名物也而以孤陋虚之欲通经学古以逰圣人之樊岂可得哉诗自毛郑上下其凡六家半轶不传今立于学宫者其解诗皆解他书之法也既非风人之趣若夫草木鸟兽诸名物之类非援据不明非参伍不覈頋徃徃置而不言则比兴之义微矣陆玑作疏良有意于此郑樵氏以支离目之迨自为昆虫草木略也谓以儒生而识田野之物农圃而兼诗书之理可无余憾矣然仅仅三百六十以应周天之数语焉而不详亦奚取焉海虞冯君复京童习是经久而有得取疏略而广之缀集昔闻参以新义自鸟兽草木而外如象纬堪舆居食被服音乐兵戎名见于经者种种具焉足以补陆郑之遗而起其废疾至诗人之意则存而不论俟读者虚心而自得之此于孔门之言诗不庶几近之也哉近世竺干之学其徒有教有宗教可以义诠而宗不可语解窃谓诗之可晤而不可传也盖与宗门同风然则君之此编其可释者释之学者所知也不可释者阙之学者所未易知也万厯乙已九日琅琊焦竑弱侯撰






　　六家诗名物疏原序
　　六家诗名物疏叙例
　　一六义奥趣五际防文先儒驾说扬防已详今之所诠名物而已
　　一诗人之作摭流景于目前心曲于形表孔子曰多识于鸟兽草木之名比类而言几乎上穷景纬下括舆图中偹人事予今具释列为三十二门门各若干事诗之名物殚于此矣
　　一汉世说诗者齐鲁毛韩分镳竝驱洎乎郑笺续缀毛説孤行朱传晚成学官犆立古今名家不越乎此其诂中名物诠释如左虽三氏沦亡而羣书错引固可得而偹论也其他如欧之本义王之新说苏吕钱董诸家虽式存遗牒未列学官各剙新竒无烦翰墨
　　一篇首小序或云西河手剙或云国史编题甚则髙子加其枝指卫宏成其虵足既非古经故不存今疏
　　一分门着疏有总有别总则觕陈梗槪别则曲致发挥何者如礼是总名吉凶诸仪为礼之别乐是总名声容诸器为乐之别若礼乐备书则数帙未竟若仪器稍缺则一物全疎所以错意立文详畧各异推之诸类亦犹是也
　　一六经之文齐定宣圣三雅之释竝禀姬公斯纪载之冠冕文章之潭窔此疏之设本为明经以经解经辟犹以水投水虽欲无合其可得乎故详加搜辑鲜或缺遗子史文集则简汰浮华导指要若夫鸟兽草木产穷荒絶徼之区灵怪鬼神出虞初奚坚之志无禆经学未遑缕数
　　一诗人咏物据謡俗以属篇先哲解经縁师门而聚讼所以种类纷揉训故蹖驳予不揆梼昧辄附管窥庶或助锦带之挥麈解青衿之疑网若离经畔正逞已葢人乃是木零捐本狐毙忘丘旣笃论之攸讥良予心之所惧也
　　一典册浩汗援据纷纭刋除既病于不该采掇复虞于丛委故所述之书或芟烦就简或移后从前或著论櫽括其言或他章错综其义盖编次惟取省文考练尚宜探本
　　一古多竒字兼有借音诚恐披观骇目讽诵聱牙辄于籍端随加翻切若字同用异则必两载以示防或声别义均则从一音以便读
　　一自姬汉以来儒学成林缥缃充栋予材非赡敏思谢渊沈而欲广前说之波澜拯诸家之失队力小任重不亦惑乎然而勉希十驾自励三余虽同华子之病忘窃效甯生之笃学少习是经旁通诸籍少究指归因縁互证爰抽腹笥以示门人久之时术之徒编缀成集问字之客用传好事非有心于著述致未纯于体例譌谬良多挂漏不免将来涉者倘加补正则甚幸云


　　六家诗名物疏叙例
　　六家诗名物疏引用书目
　　申公鲁故　齐后氏故　韩婴内传薛君章句　韩诗外传　卜子夏小序　毛苌传　郑笺　郑谱王肃毛诗注　王肃毛诗杂义驳　刘桢毛诗义问王基毛诗驳　韦昭毛诗答杂问　孙毓异同评　蔡谟毛诗疑字议　崔霛恩集注　刘芳义疏　陆玑艸木虫鱼疏　毛诗草虫经　孔頴逹正义　陆徳明释文　徐铉草木虫鱼图　欧阳修本义　二程新解苏辙集解　王安石新经义　蓝田二吕説　董逌广川诗诂　丘氏说　李□详解　林之竒解　郑樵诗传　刘彛说　胡寅说　陈飞说　朱熹集传　吕祖谦家塾读诗记　徐氏说　傅氏说　范处义解頥新语　范处义补传　曹氏説　陈傅良说　戴溪续读诗记　钱文子诗诂　黄櫄解　李如圭说　辅广説　濮一之説　严粲诗辑　王应麟诗考　王应麟诗地里考　项安世说　罗中行説　朱公迁疏义梁寅疏　诗经大全　季本释　季本字义　冯时可诗臆
　　凡诗六十部
　　易归藏　周易京房传　易郑注　易王弼注　易荀爽九家注　孔頴逹正义　元包经传
　　凡周易七部
　　尚书伏生传　孔安国传　欧阳说　郑注　顾彪正义　孔頴逹正义　蔡沈传　尚书逸篇　尚书大传郑注　汲冡周书　刘向洪范五行传论
　　凡尚书十一部
　　周礼杜子春注　周礼郑众注　周礼马融注　周礼郑注　周礼干寳注　周礼崔霛恩注　周礼贾公彦正义　仪礼郑注　仪礼贾公彦正义　仪礼杨复圗　丧服变除　大戴礼记　夏小正传　礼记郑注　蔡邕月令章句　礼记皇侃义疏　礼记熊安生义疏　礼记郑小同礼义　礼记孔頴逹正义　礼记方氏注　礼记陈澔集说　逸礼王度记　中霤礼王居明堂礼　礼统　礼记外传　郑禘祫志
　　阮谌礼图　崔霛恩三礼义宗　通礼义纂　聂崇义三礼图　陆佃三礼图　陈祥道礼书
　　凡礼三十三部
　　乐经　乐元起　释知匠古今乐录　扬雄琴清英琴书　琴操　段安节乐府杂录　陈乐书　刘次荘乐府集　郭茂倩乐府
　　凡乐十部
　　春秋左传贾逵注　左传服防注　左传杜预集解杜预春秋释例　杜预春秋世谱　春秋盟防圗　郑箴膏肓　左传孔頴逹正义　左传傅逊属事　国语韦昭注　公羊传何休学　公羊传疏　董仲舒春秋繁露　谷梁传范甯注　谷梁传扬士勋疏　京相璠春秋土地名　赵匡阐防纂类
　　凢春秋十七部
　　孝经郑注　孝经唐太宗御注
　　凡孝经二部
　　论语马融注　包咸注　何晏集解　邢昺疏　逸论语　孔子家语王肃注　孔丛子
　　凡论语七部
　　孟子赵岐注　孙奭疏　朱熹集注
　　凡孟子三部
　　尔雅樊光注　李廵注　孙炎注　某氏注　犍为文学注　郭璞注　邢昺疏　小尔雅　张揖广雅　陆佃埤雅　罗愿尔雅翼　扬雄方言　刘熈释名　韦昭辨释名
　　凡尔雅十四部
　　三苍　杜林仓颉训诂　埤苍　服防通俗文　史游急就篇　束皙发蒙记　许愼説文　吕忱字林　杨承庆字统　顾野王玉篇　何承天纂文　文字归孙愐唐韵　徐锴说文繋传　丁度集韵　王安石
　　字说　毛晃韵　刘渊韵　黄公绍韵会　韵府羣玉章黼韵　章黼直音
　　凡小学二十二部
　　刘向五经通义　班固等白虎通　许愼五经异义郑驳异义　郑志　王肃圣证论　五经要义　陆徳明经典释文　顔师古匡谬正俗　五经图　陈锡经言枝指
　　凡经解十一部
　　河图龙文　河图括地象　河图帝通纪　河圗帝览嬉　河图稽耀钩　河图挺佐辅　雒书霛凖听　雒书甄耀度　易是类谋郑注　易干凿度　易稽览图　尚书中　书帝命验　书刑徳放　书考霛耀诗含神雾　诗推度灾　礼斗威仪　礼稽命徴
　　礼含文嘉　乐汁图徴　乐动声仪　春秋元命包春秋命厯序　春秋说题辞宋均注　春秋考异邮春秋运斗枢　春秋保干图　春秋感精符　春秋孔演图　春秋文耀钩　春秋濳潭巴　春秋汉含孶春秋佐助期　春秋内事　孝经援神契　孝经钩命决　论语摘襄圣　论语撰考谶　论语比考谶　论语隂嬉谶
　　凡谶纬四十一部
　　凡经类二百三十八部
　　史记徐广注　史记司马贞索隐　司马贞补三皇纪史记张守节正义　前汉书应劭注　前汉书晋灼
　　注　前汉书顔师古注　司马彪续汉书　范后汉书　刘昭补后汉志　陈夀三国志　张勃吴录　晋书地道记　唐太宗晋书　晋中兴书　沈约宋书萧子显南齐书　姚思防陈书　魏收后魏书　顔师古隋书　欧阳脩唐书　元史
　　凡正史二十二部
　　竹书纪年　穆天子传　战国防　粤絶书　赵吴越春秋　鱼豢典畧　谯周古史考　环济要畧　帝王世纪　华阳国志　袁宏后汉纪　史通　大事记郑樵通志　通鉴外纪　路史
　　凡杂史十六部
　　王隆汉官解诂　应劭汉官仪　卫宏汉旧仪　挚虞决疑要注　魏台杂访议　董巴舆服志　封禅记蔡邕独断　周迁舆服杂事　徐广车服杂注　齐职仪　大唐六典
　　凡职仪十二部
　　春秋井田记　赵岐三辅决録　汉武内传　刘向列女传　管辂别传　葛洪西京杂记
　　凡杂记传六部
　　山海经　山海经图赞　地说书　地镜图　昆仑图桑钦水经　郦道元水经注　三辅黄图　三辅故
　　事　晋宫阙铭　陆机洛阳记　潘岳闗中记　辛氏三秦记　周处风土记　郭縁生述征记　戴延之西征记　太康地记　元康地记　盛之荆州记　周地图记　国都城记　十道记　阚骃十三州志　沈懐逺南越志　嵇含南方艸木状　万震南州异物志晋安海物异名记　交州记　林邑记　江乘地记任豫益州记　庾仲雍江记　郭义恭广志　括地
　　志　云南记　古今山川记　名山记　陆鸿渐顾渚山记　乐史寰宇记　刘恂岭表録异　郭之美罗浮山记　范成大桂海虞衡志　王存九域志　欧阳忞舆地广记　方舆记　泰山记　建寕记　永嘉郡记邹山记　杨奂东游记　北征记　一统志　方舆
　　胜览　渤海圗论　宁波志
　　凡地志五十五部
　　世本王侯大夫谱　宋衷世本　古今姓纂　万姓统谱
　　凡谱系四部
　　凡史类一百十五部
　　晏子　曾子　子思子　荀子杨倞注　子华子　桓寛盐鐡论　扬雄大经　扬雄法言　王符濳夫论王逸正部论　袁子正论　杨泉物理论　顔氏家
　　训　朱子语录　朱子语类
　　凡儒家十五部
　　老子道徳经　文子　列子　庄子司马彪注　庄子音义　庄子吕吉甫注　荘子循本　参同契　抱朴子内篇　玉防记　苻子　黄庭经　眞诰　陶景登眞隐诀　养生要集　神仙传　关令内传
　　凡道家十七部
　　管子　商子　韩非子
　　凢法家三部
　　刘劭人物志
　　凢名家一部
　　墨子
　　凢墨家一部
　　鬼谷子
　　凡纵横家一部
　　范子计然　汜胜之农书　崔寔四民月令　贾思勰齐民要术　宗懔荆楚歳时记　魏王花木志　戴凯之竹谱　养鱼经　韩谔四时纂要　书　桐谱笋谱　芍药谱　王盘农书
　　凡农家十四部
　　鬻子　尸子　吕氏春秋髙诱注　鹖冠子　青史子鄹子　淮南子髙诱注　贾谊新书　刘向新序
　　刘向説苑　桓子新论　仲长子昌言　王充论衡应劭风俗通　蒋济万机论　杜恕笃论　张华博物志　续博物志　崔豹古今注　瑞应图　中兴徴祥説　抱朴子外篇　刘子新论　卢氏杂説　沈如筠异物志　宋齐丘化书　感应类从谱　赞宁物类相感志　沈括笔谈　杨亿谈苑　宣和博古图　孙奕示儿编　赵辟公杂说　墨客挥犀　聼声考详篇刘存事始　説原　隂阳自然变化论　程大昌考古编　格物总论　格物要论　天主物簿　古今事物类考　云峤类要　苑洛语录　听雨纪谈　丹铅总录　逌旃琐言　留青日札　焦氏笔乘　华戎花木鸟兽考
　　凡杂家五十一部
　　神异经　感应经　师旷禽经　冲波传　洞冥记干寳搜神记　陶濳搜神记　王子年拾遗记　世说新语　中记　任昉述异记　吴均续齐谐记　异苑　朝野佥载　酉阳杂爼　续酉阳杂爼　刘公嘉话録　王仁裕玉堂闲话　孙光宪北梦琐言　焦潞穷神秘苑　杜光庭録异记　南部新书　太平广记
　　凡小説家二十三部
　　黄帝书　黄帝风经　周髀经　张衡霛宪图　浑天仪注　甘石星经　列星图　荆州星占　韩杨天文要集　乙已占　天官占　玉厯通政经　焦林大斗记　一行日议　徐整长厯　淮南万毕经　枕中记典术　焦氏易林　京房易飞候　易通统卦验
　　图　翼奉风角要候　遁甲经　白泽图　师旷占经　相鹤经　相马经　相牛经　相玉书　相贝经　九章算术
　　凡天文厯数三十二部
　　司马法　六韬　大公金匮　孙武子　握竒经　尉缭子
　　凡兵法六部
　　素问　霛枢经　明堂鍼灸　彭祖养性经　本艸经吴普本草　陶隐居本草注　靁公炮炙论　嵩阳
　　子说　日华子本草　葛洪方　李英公本草　神仙服食经　唐本草注　孟诜食疗本草　蜀本图经陈藏器本草拾遗　本草衍义　药性论
　　凡毉方十九部
　　凡子类一百八十三部
　　王逸楚词注　皇览　脩文殿御览　梁元帝纂要艺文类聚　北堂书抄　初学记　三教珠英　杜佑通典　册府元　太平御览　文献通考　文苑英华　文选李善注　唐文粹　百川学海　山堂肆考合璧事类　古文苑　古诗　杂碑集　玉海　天
　　中记
　　凢总集二十三部
　　宋玉集　司马相如集　冯衍集　崔骃集　蔡邕集曹植集　王粲集　嵇康集　薛综集　左思三都
　　赋注　二陆集　潘岳集　徐爰射雉赋注　孙楚集陶潜集　傅咸集　成公绥集　江淹集　桺恽集岑文本集　杨烱集　韩【此下原阙】




　　六家诗名物疏书目
　　钦定四库全书
　　六家诗名物疏提要上
　　释天
　　露【召南行露篇】　　　雷【殷其靁篇】
　　星【小星篇】　　　　　三【小星篇　心宿】五【小星篇　桺宿】　　参【小星篇】
　　昴【小星篇】　　　　　日【邶柏舟篇】
　　月【柏舟篇】　　　　　风【緑衣篇】
　　雨【燕燕篇】　　　　　终风【终风篇】
　　防【终风篇】　　　　　霾【终风篇】
　　曀【终风篇】　　　　　凯【凯风篇】
　　谷风【谷风篇】　　　　天【北门篇】
　　北风【北风篇】　　　　雪【北风篇】
　　云【鄘君子偕老篇】　　帝【君子偕老篇】
　　定【定之方中篇】　　　灵雨【定之方中篇】
　　蝃蝀【蝃蝀篇】　　　　苍天【王黍离篇】
　　明星【郑女曰鸡鸣篇】　霜【魏葛屦篇】
　　三星【唐绸缪篇】　　　飘桧【匪风篇】
　　霆【小雅南有嘉鱼什采芑篇】
　　伯【吉日篇　房星】　　昊天【节南山什节南山篇】日食【十月之交篇】　　行【十月之交篇】
　　月食【十月之交篇】　　电【十月之交篇】
　　旻天【雨无正篇】　　　箕【巷伯篇】
　　頺【谷风什谷风篇】　　汉【大东篇】
　　织女【大东篇】　　　　牵牛大【东篇】
　　长庚【大东篇】　　　　毕【大东篇】
　　斗【大东篇】　　　　　上天【小明篇】
　　同云【信南山篇】　　　霡霂【信南山篇】
　　霰【甫田什頍弁篇】　　大风【大雅荡什桑柔篇】帝【商颂长发篇】
　　释神
　　游女【周南汉广篇】　　神【小雅鹿鸣什伐木篇】鬼【节南山什何人斯篇】
　　田祖【甫田什甫田篇】
　　羣公先正【大雅荡什云汉篇】
　　旱魃【云汉篇】
　　释时序
　　夙【召南采蘩篇】　　　夜【采蘩篇】
　　宵【小星篇】　　　　　春【野有死麕篇】
　　日【邶终风篇】　　　　旦匏【有苦叶篇】
　　冬【谷风篇】　　　　　朝【鄘蝃蝀篇】
　　秋【卫氓篇】　　　　　歳【氓篇】
　　夕【王君子于役篇】　　月【君子于役篇】
　　辰【齐东方未明篇】　　莫【东方未明篇】
　　夏【魏葛生篇】　　　　昬【陈东门之扬篇】
　　年【曹鸣鸠篇】　　　　昼【豳七月篇】
　　阳【小雅鹿鸣什采薇篇】
　　戊【南有嘉鱼什吉日篇】
　　庚【吉日篇】　　　　　午【吉日篇】
　　晨【鸿防什庭燎篇】　　似【斯干篇】
　　正【斯干篇　昼也】　　冥【斯干篇　夜也】正月【节南山什正月篇】
　　朔【十月之交篇】　　　辛【十月之交篇】
　　卯【十月之交篇】　　　辰【小弁篇】
　　暑【谷风什四月篇】　　寒【小明篇】
　　除【小明篇】
　　释地
　　周行【周南卷耳篇】　　逵【兔罝篇】
　　野【召南野有死麕篇】　土【邶日月篇】
　　隰【简兮篇】　　　　　牧【静女篇】
　　乡【鄘桑中篇】　　　　田【定之方中篇】
　　郊【干旄篇】　　　　　都【干旄篇】
　　防【卫氓篇】　　　　　泮【氓篇】
　　穴【王大车篇】　　　　里【郑将仲子篇】
　　巷【叔于田篇】　　　　墠【东门之墠篇】
　　阪【东门之墠篇】　　　域【唐葛生篇】
　　原【陈东门之枌篇】　　墓【墓门篇】
　　畆【豳风七月篇】　　　微行【七月篇】
　　场【七月篇】　　　　　町畽【东山篇】
　　垤【东山篇】　　　　　牧【小雅鹿鸣什出车篇】新田【南有嘉鱼什采芑篇】
　　菑【采芑篇】　　　　　中乡【采芑篇】
　　地【鸿防什斯干篇】　　邻【节南山什正月篇】莱【十月之交篇】　　　陈何【人斯篇】
　　甸【谷风什信南山篇】　疆理【信南山篇】
　　场【信南山篇】　　　　圉【大雅荡什桑柔篇】
　　隧【桑柔篇】　　　　　畬【周颂臣工什臣工篇】三十里【噫嘻篇】　　　畛【闵予小子什载芟篇】坰【鲁颂坰篇】
　　释国邑
　　周【周南】　　　　　　南【周南】
　　召【召南】　　　　　　齐【何彼秾矣篇】
　　邶【邶风】　　　　　　国【击鼓篇】
　　漕【撃鼔篇】　　　　　陈【击鼓篇】
　　宋【击鼓篇】　　　　　寒泉【凯风篇】
　　浚【凯风篇】　　　　　中路泥中【附黎谷风篇】
　　卫【泉水篇】　　　　　干【泉水篇】
　　须【泉水篇】　　　　　鄘【鄘风】
　　邦【君子偕老篇】　　　沬【桑中篇】
　　桑中【桑中篇】　　　　上宫【桑中篇】
　　楚【定之方中篇】　　　堂【定之方中篇】
　　许【载驰篇】　　　　　邢【卫硕人篇】
　　谭【硕人篇】　　　　　顿丘【氓篇】
　　复关【氓篇】　　　　　王【王风互见车攻篇东】申【王扬之水篇】　　　甫【扬之水篇】
　　留【丘中有麻篇】　　　郑【郑风】
　　清【清人篇】　　　　　彭河上消轴【清人篇】
　　鲁【齐南山篇】　　　　鲁道【南山篇】
　　魏【魏风】　　　　　　唐【唐风】
　　沃【唐扬之水篇】　　　鹄【扬之水篇】
　　秦【秦风】　　　　　　邑【小戎篇】
　　渭阳【渭阳篇】　　　　东门【陈东门之枌篇】东门池【东门之池篇】　防【防有鹊巢篇】
　　株林【株林篇】　　　　桧【桧风】
　　曹【曹风】　　　　　　周京【曺下泉篇】
　　郇【下泉篇】　　　　　豳【豳风】
　　四国【破斧篇管蔡商奄】
　　周道【小雅鹿鸣什四牡篇】
　　方【出车篇】
　　焦获【南有嘉鱼什六月篇】
　　镐方【六月篇】　　　　泾阳【六月篇】
　　太原【六月篇】　　　　荆【采芑篇】
　　东【车攻篇　东都】　　甫草【车攻篇】
　　敖【车攻篇】　　　　　宗周【节南山什正月篇】
　　褒【正月篇】　　　　　向【十月之交篇】
　　王都【雨无正篇】　　　暴【何人斯篇】
　　艽野【谷风什小明篇】　镐【鱼藻什鱼藻篇】
　　谢【黍苗篇】　　　　　商【大雅文王什文王篇】
　　殷【文王篇】　　　　　挚【大明篇】
　　京【大明篇　周之小地】　　　　莘【大明篇】
　　牧野【大明篇】　　　　虞芮【緜篇】
　　二国【皇矣篇　夏商】　密【皇矣篇】
　　阮徂共【皇矣篇】　　　旅【皇矣篇】
　　夏【皇矣篇】　　　　　崇【皇矣篇】
　　丰【文王有声】　　　　邰【生民什生民篇】百泉溥原【公刘篇】　　隰原【公刘篇】
　　郿【荡什崧高篇】　　　韩【韩弈篇】
　　屠【韩奕篇】　　　　　燕【韩奕篇】
　　壑【韩弈篇】　　　　　程【常武篇】
　　徐【常武篇】　　　　　鲁山川【鲁颂閟宫篇】
　　附庸【閟宫篇】　　　　舒【閟官篇】
　　大东【閟宫篇】　　　　常【閟宫篇】
　　许【閟宫篇】　　　　　九有【商颂鸟篇】
　　畿【鸟篇】　　　　　四海【鸟篇】
　　有娀【长发篇】　　　　九围【长发篇】
　　韦【长发篇】　　　　　顾【长发篇】
　　昆吾【长发篇】　　　　夏【长发篇】
　　楚【殷武篇】
　　释山
　　崔嵬【周南卷耳篇】　　冈【卷耳篇】
　　砠【巻耳篇】　　　　　林【兔罝篇】
　　山【召南殷其靁篇】　　石【邶柏舟篇】
　　旄丘【旄丘篇】　　　　丘【旄丘篇】
　　言【泉水篇】　　　　　虚【鄘定之方中篇】景山【定之方中篇】　　京【定之方中篇】
　　阿丘【载驰篇】　　　　阿【卫考槃篇】
　　陆【考槃篇】　　　　　峱【齐还篇】
　　南山【南山篇】　　　　岵【魏陟岵篇】
　　屺【陟岵篇】　　　　　首阳【唐采苓篇】
　　阪【秦车邻篇】　　　　终南【秦终南篇】
　　纪【终南篇】　　　　　堂【终南篇】
　　宛丘【陈宛丘篇】　　　南山【曹候人篇】
　　东山【豳东山篇】　　　阜【小雅鹿鸣什天保篇】陵【天保篇】
　　【节南山什十月之交篇】
　　崒【十月之交篇】　　　畆丘【巷伯篇】
　　丘阿丘隅【鱼藻什绵蛮篇】
　　岐【大雅文王什緜篇】　旱【旱麓篇】
　　麓【旱麓篇】　　　　　鲜原【皇矣篇】
　　巘【生民什公刘篇】　　夕阳【公刘篇】
　　朝阳【卷阿篇】　　　崧【荡什崧髙篇】
　　岳【崧髙篇】　　　　梁山【韩弈篇】
　　堕【周颂闵予小子什般篇】
　　泰山【鲁颂閟宫篇】　【閟宫篇】
　　蒙【閟宫篇】　　　　鳬【閟宫篇】
　　绎【閟宫篇】　　　　徂来【閟宫篇】
　　新甫【閟宫篇】　　　景【商颂鸟篇】
　　释水
　　河【周南关雎篇　北方流水之通名】
　　洲【关雎篇】　　　　谷【葛覃篇】
　　汉【汉广篇】　　　　江【汉广篇】
　　方【汉广篇　泭也】　汝【汝坟篇】
　　坟【汝坟篇】　　　　沼【召南采蘩篇】
　　沚【采蘩篇】　　　　涧【采蘩篇】
　　濵【采苹篇】　　　　行潦【采苹篇】
　　汜【江有汜篇】　　　渚【江有汜篇】
　　沱【江有汜篇】　　　　泉【邶凯风篇】
　　氷【匏有苦叶篇】　　　泾【谷风篇】
　　渭【谷风篇】　　　　　梁【谷风篇　鱼梁】泉水【泉水篇　卫竹竿篇泉源即此】
　　淇【泉水篇】　　　　　泲【泉水篇】
　　祢【泉水篇】　　　　　肥泉【泉水篇】
　　河【新台篇　大河也】　水【新台篇】
　　奥【卫淇奥篇】　　　　厉【有狐篇】
　　浒【王葛藟篇】　　　　涘【葛藟篇】
　　漘【葛藟篇】　　　　　薮【郑大叔于田篇】
　　溱【褰裳篇】　　　　　洧【褰裳篇】
　　汶【齐载驱篇】　　　　汾【魏汾沮洳篇】
　　沮洳【汾沮洳篇】　　　干【伐檀篇】
　　涟沦伐【檀篇】　　　　湄【秦蒹葭篇】
　　坻【蒹葭篇】　　　　　池【陈东门之池篇】防【防有鹊巢篇】　　　泽【泽陂篇】
　　陂【泽陂篇】　　　　　下泉【曹下泉篇】
　　川【小雅鹿鸣什天保篇】
　　漆沮【南有嘉鱼什吉日篇】
　　海【鸿雁什沔水篇】　　臯【鹤鸣篇】
　　渊【鹤鸣篇】
　　污【节南山什十月之交篇】
　　汍泉【谷风什大东篇】　淮【鼓钟篇】
　　三洲【鼓钟篇】　　　　梁【甫田什甫田篇】洛【瞻彼洛矣篇】　　　槛泉【鱼藻什采菽篇】
　　滮池【白华篇】　　　　波【渐渐之石篇】
　　洽【大雅文王什大明篇】
　　阳【大明篇】　　　　　淢【文王有声篇】
　　丰水【文王有声篇】　　沙【生民什鳬鹥篇】
　　潨【鳬鹥篇】　　　　　亹【鳬鹥篇】
　　流泉【公刘篇】　　　　皇涧过涧【公刘篇】
　　芮【公刘篇】　　　　　鞠【公刘篇】
　　浦【荡什常武篇】　　　雝【周颂臣工什振鹭篇】翕河【闵予小子什般篇】
　　释体
　　腹【周南兎罝篇】　　　心【兔罝篇】
　　趾【麟趾篇】　　　　　定【麟趾篇】
　　身【邶燕燕篇】　　　　嚏【终风篇】
　　手【击鼔篇】　　　　　耳【旄丘篇】
　　首【静女篇】　　　　　籧篨【新台篇】
　　戚施【新台篇】　　　　髪【鄘君子偕老篇】清扬【君子偕老篇】　　顔【君子偕老篇】
　　齿【相防篇】　　　　　体【相防篇】
　　肤【卫硕人篇】　　　　领【硕人篇】
　　眉【硕人篇】　　　　　目【硕人篇】
　　扬【齐猗嗟篇】　　　　名【猗嗟篇】
　　俨【陈泽陂篇】　　　　股【豳七月篇】
　　口【鸱鸮篇】　　　　　肱【小雅鸿雁什无羊篇】舌【节南山什雨无正篇】
　　血【雨无正篇】　　　　毛【小弁篇】
　　足【小弁篇】　　　　　防尰【巧言篇】
　　面【何人斯篇】　　　　掌【谷风什北山篇】敏【大雅生民什生民篇】
　　背【行苇篇】　　　　　肺【荡什桑柔篇】
　　肠【桑柔篇】　　　　　喉【烝民篇】
　　释亲属
　　女【周南闗雎篇】　　　师氏【葛覃篇】
　　父【葛覃篇】　　　　　母【葛覃篇】
　　仆【巻耳篇】　　　　　子【螽斯篇】
　　孙【螽斯篇】　　　　　姓【麟趾篇　孙也】
　　族【麟趾篇】　　　　　宗【召南采苹篇】
　　士【摽有梅篇】　　　　兄【邶柏舟篇】
　　弟【邶柏舟篇】　　　　妻【匏有苦叶篇】
　　友【匏有苦叶篇】　　　昬【谷风篇】
　　诸姬【泉水篇】　　　　姑【泉水篇】
　　姊【泉水篇】　　　　　媛【鄘君子偕老篇】
　　姻【蝃蝀篇】　　　　　妹【卫硕人篇】
　　姨【硕人篇】　　　　　私【硕人篇】
　　媒【氓篇】　　　　　　妇【氓篇】
　　童子【艽兰篇】　　　　昆【王葛藟篇】
　　兄弟【郑扬之水篇　婚姻之称】
　　甥【齐猗嗟篇】　　　　良人【唐绸缪篇】
　　夫【秦黄鸟篇】　　　　舅【渭阳篇】
　　賔【小雅鹿鸣什鹿鸣篇】
　　朋【常棣篇】　　　　　帑【常棣篇】
　　诸父【伐木篇】　　　　诸舅【伐木篇】
　　兄弟【伐木篇】　　　　客【南有嘉鱼什吉日篇】鳏【鸿雁什鸿雁篇】　　寡【鸿雁篇】
　　诸兄【黄鸟篇】　　　　诸父【黄鸟篇】
　　妣【斯干篇】　　　　　祖【斯干篇】
　　男【斯干篇】　　　　　亚【节南山什节南山篇】君妇【谷风什楚茨篇】　曽孙【信南山篇】
　　适【大雅文王什大明篇】
　　嫔【大明篇】　　　　　主【生民什行苇篇】考【荡什烝民篇】　　　太祖【常武篇】
　　叔父【鲁颂閟宫篇】
　　释姓
　　姓【周南麟趾篇】　　　姬【召南何彼秾矣篇】
　　孙【邶击鼔篇】　　　　姜鄘【桑中篇】
　　弋【桑中篇】　　　　　庸【桑中篇】
　　子车【秦黄鸟篇】　　　氏【渭阳篇】
　　子仲【陈东门之枌篇】　原【东门之枌篇】
　　子【衡门篇】　　　　　夏【株林篇】
　　百姓【小雅鹿鸣什天保篇】
　　尹【节南山什节南山篇】
　　家【节南山篇】　　　　姒【正月篇】
　　畨聚橛楀【十月之交篇】
　　艶妻【十月之交篇】　　吉【鱼藻什都人士篇】任【大雅文主什大明篇】
　　释爵位
　　公【周南兎罝篇】　　　侯【兔罝篇】
　　王【汝坟篇】　　　　　伯【召南甘棠篇九命之伯及方伯】王姬【何彼秾矣篇】　　君【邶燕燕篇】
　　民【谷风篇】　　　　　牧【静女篇　田官也】君【鄘鹑之奔奔篇　小君也】
　　倌人【定之方中篇】
　　大夫【载驰篇　详见小雅雨无正篇】
　　东宫【卫硕人篇】　　　庶士【硕人篇　送女者】
　　氓【氓篇】　　　　　　伯【伯篇　州里之伯】公路公行【魏汾沮洳篇】
　　公族【汾沮洳篇】　　　寺人【秦车邻篇】
　　候人【曺候人篇】　　　伯【下泉篇　牧下二伯】田畯【豳七月篇】　　　公予【七月篇】
　　天子【小雅鹿鸣什出车篇】
　　仆夫【出车篇】
　　元老【南有嘉鱼什采芑篇】
　　祈父【鸿雁什祈父篇】　爪士【祈父篇】
　　大人【斯干篇】　　　　牧人【无羊篇】
　　师【节南山什节南山篇】
　　臣仆【正月篇】　　　　占梦【正月篇】
　　卿士【十月之交篇】　　司徒【十月之交篇】宰【十月之交篇】　　　膳夫【十月之交篇】内史【十月之交篇】　　趣马【十月之交篇】师氏【十月之交篇】　　三有事【十月之交篇】正大夫【雨无正篇】　　三事大夫【雨无正篇】邦君诸侯【雨无正篇】　御【雨无正篇】
　　熊罴裘【谷风什大东篇　冥氏穴氏】
　　僚【大东篇】　　　　　祝【楚茨篇】
　　诸宰【楚茨篇】　　　监【賔之初筵篇】
　　史【宾之初筵篇】　　爵【鱼藻什角弓篇】
　　司空【大雅文王什緜篇】
　　皇【文王有声篇】　　帝【生民什生民篇】
　　后稷【生民篇】　　　百辟【假乐篇】
　　相【荡什桑柔篇】　　庶正【云汉篇】
　　伯【崧髙篇　七命之伯】
　　私人【崧髙篇】　　　侯氏【韩弈篇】
　　昏【召旻篇】
　　保介【周颂臣工什臣工篇】
　　客【振鹭篇】　　　　家【闵予小子什访落篇】庶士【鲁颂閟宫篇】　客【商颂那篇】
　　阿衡【长发篇】


　　六家诗名物防提要上
<经部,诗类,六家诗名物疏>
　　钦定四库全书
　　六家诗名物疏提要中
　　释饮食
　　酒【邶柏舟篇】　　　食【王丘中有麻篇】
　　粲【郑缁衣篇】　　　飱【魏伐檀篇】
　　盬【唐鸨羽篇】　　　馌【豳七月篇】
　　春酒【七月篇】　　　糇【小稚鹿鸣什伐木篇】
　　酤【伐木篇】　　　　饎【天保篇】
　　饮【天保篇】　　　　脍【南有嘉鱼什六月篇】
　　醴【吉日篇】　　　　饔【鸿防什祈父篇】
　　殽【节南山什正月篇】浆【谷风什大东篇】
　　燔【楚茨篇】　　　　炙【楚茨篇】
　　清酒【信南山篇酒　郁鬯　五齐三酒】
　　菹【信南山篇】　　　齐【甫田什甫田篇】
　　核【賔之初筵篇】　　饴【大雅文王什緜篇】清酒【旱麓篇】　　　醓醢【生民什行苇篇】
　　脾【行苇篇】　　　　　臄【行苇篇】
　　脯【鳬鹥篇】　　　　　积【公刘篇】
　　餴【泂酌篇】　　　　　羮【荡什荡篇】
　　毛炰【鲁颂閟官篇】　　胾【閟宫篇】
　　释服饰
　　私【周南葛覃篇】　　　衣【葛覃篇王后六服也】
　　被【召南采蘩篇】　　　衾【小星篇】
　　裯【小星篇】　　　　　帨【野有死麕篇】
　　里【邶緑衣篇】　　　　裳【緑衣篇】
　　裘【旄丘篇】　　　　　充耳【旄丘篇】
　　髦【鄘柏舟篇】　　　　副【君子偕老篇】
　　笄【君子偕老篇】　　　珈【君子偕老篇】
　　翟【君子偕老篇】
　　瑱【君子偕老篇　详见邶充耳】
　　揥【君子偕老篇】　　　展【君子偕老篇】
　　弁【卫淇奥篇　皮弁也】
　　褧衣【硕人篇】　　　　緫角【氓篇】
　　佩【竹竿篇】　　　　　带【芄兰篇】
　　琚【木篇】　　　　　毳衣【王大车篇】
　　缁衣【郑缁衣篇】　　　豹饰【羔裘篇】
　　袪【遵大路篇】　　　　衿【子衿篇】
　　巾【出其东门篇】　　　屦【齐南山篇】
　　冠【南山篇】　　　　　緌【南山篇】
　　弁【甫田篇　韦弁爵弁】
　　要【魏葛屦篇】　　　　□【葛屦篇】
　　素【唐扬之水篇】　　　朱襮【扬之水篇】
　　褎【唐羔裘篇】　　　　七衣【无衣篇】
　　六衣【无衣篇】　　　　锦衣狐裘【秦终南篇】
　　黻衣【终南篇】　　　　袍【无衣篇】
　　泽【无衣篇】　　　　　狐裘【桧羔裘篇黄衣狐篇】
　　素冠【素冠篇】　　　　素衣【素冠篇】
　　素韠【素冠篇】　　　　韠【素冠篇】
　　麻衣【曺蜉蝣篇】　　　赤芾【候人篇】
　　骐弁【鸤鸠篇】　　　　裳衣【豳东山篇韦弁服】
　　缡【东山篇】　　　　　衮衣【九罭篇】
　　赤舄【狼防篇】
　　命服【小雅南有嘉鱼什采芑篇】
　　葱珩【采芑篇】　　　　金舄【车攻篇】
　　裼【鸿雁什斯干篇】　　蓑【无羊篇】
　　笠【无羊篇】　　　　　熊罴裘【谷风什大东篇】韎韐【甫田什瞻彼洛矣篇】
　　黼【鱼藻什采芑篇】　　邪幅【采菽篇】
　　缁撮【都人士篇】　　　厉【都人士篇】
　　襜【采緑篇】　　　　　冔【大雅文王什文王篇】丝衣【周颂闵予小子什丝衣篇】
　　释室
　　室家【周南桃夭篇】　　城【免罝篇】
　　宫【召南采蘩篇　庙也】
　　牖【采苹篇】　　　　　屋【行露篇】
　　狱【行露篇】　　　　　墉【行露篇】
　　畿【邶谷风篇】　　　　庭【简兮篇】
　　门【北门篇】　　　　　新台【新台篇】
　　台【新台篇】　　　　　墙【鄘墙有茨篇】
　　中冓【墙有茨篇】　　　宫【定之方中篇】
　　朝【卫硕人篇】　　　　垝垣【氓篇】
　　背【伯篇】　　　　　埘【王君子于役篇】桀【君子于役篇】　　　房【君子阳阳篇】
　　馆【郑缁衣篇】　　　　园【将仲子篇】
　　堂【丰篇　附枨】　　　阙【子衿篇】
　　闉【出其东门篇】　　　阇【出其东方篇】
　　着【齐着篇】　　　　　闼【东方之日篇】
　　樊【东方未明篇】　　　圃【东方未明篇】
　　防【魏伐檀篇】　　　　囷【伐檀篇】
　　廷内【唐山有枢篇】　　隅【唐绸缪篇】
　　户【绸缪篇】　　　　　梁【秦小戎篇】
　　板屋【小戎篇】　　　　夏屋【权舆篇】
　　市【陈东门之枌篇】　　衡门【衡门篇】
　　中唐【防有鹊巢篇】
　　堂【桧羔裘篇　路寝之堂】
　　宇【豳七月篇】　　　　向【七月篇】
　　凌隂【七月篇】
　　公堂【七月篇　党序　大学】
　　宗【南有嘉鱼什湛露篇　路寝　　详见斯千】
　　庖【车攻篇】　　　　　堵【鸿防什鸿防篇】
　　宅【鸿防篇】　　　　　楹【斯干篇】
　　正【斯干篇】　　　　　冥【斯干篇】
　　寝【斯干篇】　　　　　岸【节南山什小宛篇】寝【巧言篇　庙寝】　　阶【巧言篇】
　　杨园【巷伯篇】　　　　仓【谷风什楚茨篇】
　　庾【楚茨篇】　　　　　祊【楚茨篇】
　　防【楚茨篇】　　　　　庐【信南山篇】
　　茨【甫田什甫田篇】　　屏【桑扈篇】
　　翰【桑扈篇】　　　　　廐【鸳鸯篇】
　　陶复【大雅文王什緜篇】
　　穴【緜篇】　　　　　　臯门应门【緜篇】
　　冢土【緜篇】　　　　　灵台【灵台篇】
　　囿【灵台篇】　　　　　辟雝【灵台篇】
　　壸【生民什旣醉篇】　　庐【公刘篇】
　　屋漏【荡什抑篇】　　　绎【常武篇　驿也】廪【周颂臣工什丰年篇】
　　百室【闵予小子什良耜篇】
　　基【丝衣篇】　　　　　泮水【鲁颂泮水篇】桷【閟宫篇】
　　释器
　　筐【周南卷耳篇】　　　罍【卷耳篇】
　　觥【卷耳篇】　　　　　罝【兔罝篇】
　　筥【召南采苹篇】　　　锜【采苹篇】
　　釡【采苹篇】　　　　　鉴【邶柏舟篇】
　　□【柏舟篇】　　　　　笱【谷风篇】
　　爵【简兮篇】　　　　　彤管【静女篇】
　　网【新台篇】　　　　　箦【卫淇奥篇】
　　槃【考槃篇】　　　　　罛【硕人篇】
　　觽【芄兰篇】　　　　　罗【王兎爰篇】
　　罦罿【兔爰篇】　　　　升【唐椒聊篇】
　　匊【椒聊篇】　　　　　枕【葛生篇】
　　簋【权舆篇】　　　　　鬵【桧匪风篇】
　　耜【豳七月篇】　　　　牀【七月篇】
　　笾【伐柯篇】　　　　　豆【伐柯篇】
　　九罭【九罭篇】　　　　罶【小雅鹿鸣什鱼丽篇】罩【南有嘉鱼什南有嘉鱼篇】
　　汕【南有嘉鱼篇】　　　簟【鸿防什斯干篇】缾【谷风什蓼莪篇】　　匕【大东篇】
　　杼【大东篇】　　　　　柚【大东篇】
　　【小明篇】　　　　　俎【楚茨篇】
　　毕【甫田什鸳鸯篇】　　筵【賔之初筵篇】
　　煁【鱼藻什白华篇】　　石【白华篇　乘石】纲纪【大雅文王什棫朴篇】
　　瓉【旱麓篇】　　　　　登【生民什生民篇】
　　几【行苇篇】　　　　　斝【行苇篇】
　　大斗【行苇篇】　　　　槖囊【公刘篇】
　　依【公刘篇】　　　　　匏【公刘篇】
　　壶【荡什韩弈篇】　　　卣【江汉篇】
　　钱【周颂臣工什臣工篇】
　　鏄【臣工篇】　　　　　铚【臣工篇】
　　栉【闵予小子什良耜篇】
　　鼐鼎鼒【丝衣篇】　　　牺尊【鲁颂閟宫篇】
　　大房【閟宫篇】　　　　寻尺【閟宫篇】
　　防【商颂殷武篇　椹也】
　　释布帛
　　絺绤【周南葛覃篇】　　丝【召南羔羊篇】
　　紽緎緫【羔羊篇】　　　组【邶简兮篇】
　　锦【卫硕人篇】　　　　布【氓篇】
　　缟【郑出其东门篇】　　素【唐扬之水篇】
　　绣【扬之水篇　附绡】　鬷【陈东门之枌篇】褐【豳七月篇】
　　白【小雅南有嘉鱼什六月篇　帛也】
　　綅【鲁颂閟宫篇】
　　释寳玉
　　金【周南巻耳篇】　　　玉【召南野有死麕篇】琇莹【卫淇奥篇】　　　锡【淇奥篇】
　　圭【淇奥篇】　　　　　璧【淇奥篇】
　　遂【芄兰篇　佩璲也】　琼【木篇】
　　瑶【木篇】　　　　　玖【木篇】
　　璊【王大车篇】　　　　琼华琼莹琼英【齐着篇】瑰【秦渭阳篇】
　　百朋【小雅南有嘉鱼什菁莪篇】
　　璋【斯干篇】　　　　　璲【谷风什大东篇】鍜【大雅生民什公刘篇】
　　介圭【荡什崧髙篇】　　琛【鲁颂泮水篇】
　　球【商颂长发篇　镇圭　大圭　贽玉】
　　共【长发篇】
　　释礼
　　归寕【周南葛覃篇】　　归【周南桃夭篇】
　　在公【召南小星篇】　　丧【邶谷风篇】
　　方【简兮篇　祭山川也】
　　锡爵【简篇】　　　　饮饯【泉水篇】
　　揆日【鄘定之方中篇】　礼【相防篇】
　　唁【载驰篇】　　　　　洒扫【魏山有枢篇】献羔【豳七月篇】
　　飨【七月篇　　党正饮酒　大饮烝】
　　承筐【小雅鹿鸣什鹿鸣篇】
　　燕【鹿鸣篇】　　　　　饫【常棣篇】
　　陈馈【伐木篇】　　　　吉【天保篇】
　　蠲【天保篇】　　　　　禴祠烝尝【天保篇】夜饮【南有嘉鱼什湛露篇】
　　飨【彤弓篇】　　　　　右【彤弓篇】
　　酬【彤弓篇】　　　　　会【车攻篇】
　　同【车攻篇】　　　　　祷【吉日篇】
　　朝【鸿防什沔水篇】　　宗【沔水篇】
　　明【黄鸟篇　　盟也】　诅【节南山什何人斯篇】享祀【谷风什楚茨篇】　妥【楚茨篇】
　　侑【楚茨篇】　　　　　絜牛羊【楚茨篇】
　　剥【楚茨篇】　　　　　亨【楚茨篇】
　　肆【楚茨篇】　　　　　将【楚茨篇】
　　祭【楚茨篇】　　　　　神保【楚茨篇】
　　献酬交错【楚茨篇】　　祝告【楚茨篇】
　　孝孙徂位【楚茨篇】　　送尸【楚茨篇】
　　彻【楚茨篇】　　　　　燕私【楚茨篇】
　　稽首【楚茨篇】　　　　啓毛取血膋【信南山篇】社【甫田什甫田篇】　　方【甫田篇】
　　农夫庆【甫田篇　蜡也】
　　射【賔之初筵篇　互见郑大叔于田篇】
　　子孙奏能【賔之初筵篇】
　　室人【賔之初筵篇】
　　祼将【大雅文王什文王篇】
　　嘉【大明篇】　　　　　文定厥祥【大明篇】
　　亲迎【大明篇】　　　　造舟【大明篇】
　　问【緜篇】　　　　　　槱【棫朴篇】
　　在宫【思齐篇　养老之礼】
　　类【皇矣篇】　　　　　祃【皇矣篇】
　　禋祀【生民什生民篇　郊禖】
　　肇祀【生民篇】　　　　惟【生民篇】
　　軷【生民篇】　　　　　洗爵奠斝【行苇篇】
　　序宾【行苇篇】　　　　孝子【既醉篇　举奠】公尸【鳬鹥篇　绎祭尸　二丘尸　　七祀尸】
　　彻【公刘篇】　　　　　郊【荡什云汉篇】
　　奠瘗【云汉篇】　　　　宗【云汉篇】
　　祈年【云汉篇　祈谷　祈来年】
　　受命【韩弈篇】　　　　觐【韩弈篇】
　　入觐【韩弈篇】　　　　赠【韩弈篇】
　　显相【周颂清庙什清庙篇】
　　将享【我将篇　明堂】　时迈【时迈篇】
　　祀【臣工什雝篇　禘祫】
　　饮酒【鲁颂泮水篇】　　献馘献囚【泮水篇】共【商颂长发篇】　　　享【殷武篇】
　　王【殷武篇】
　　释乐
　　琴【周南关雎篇】　　　瑟【关雎篇】
　　钟【关雎篇　互见小雅鼓钟篇磬】
　　鼓【关雎篇】　　　　　歌【召南江有汜篇】
　　万【邶简篇】　　　　舞【简篇】
　　籥【简篇】　　　　　簧【王君子阳阳篇笙也】翿【君子阳阳篇】　　　敖【君子阳阳篇】
　　謡【魏园有桃篇】　　　缶【陈宛丘篇】
　　笙【小雅鹿鸣什鹿鸣篇】
　　壎【节南山什何人斯篇】
　　篪【何人斯篇】　　　　鼛【谷风什鼓钟篇】
　　笙磬【鼓钟篇】　　　　音【鼓钟篇】
　　雅【鼓钟篇】　　　　　南【鼓钟篇】
　　乐【楚茨篇】
　　鼓【甫田什甫田篇　土鼓】
　　簴业【大雅文王什灵台篇】
　　贲【灵台篇】　　　　　镛【灵台篇】
　　蒙瞍【灵台篇】　　　　咢【生民什行苇篇】夏【周颂清庙什时迈篇】
　　筦【执竞篇】　　　　　应【臣工什有瞽篇】
　　田【有瞽篇】　　　　　县鼓【有瞽篇】
　　鞉【有瞽篇】　　　　　柷【有鼓篇】
　　圉【有瞽篇】　　　　　箫【有瞽篇】
　　置【商颂那篇】　　　　磬【那篇　玉磬】
　　释兵【附射器】
　　干【周南兔罝篇　盾也】
　　鼓【邶击鼓篇　兵鼓】　兵【击鼔篇】
　　干【鄘干旄篇　旗竿】　旄【干旄篇】
　　旟【干旄篇】　　　　　旌【干旄篇】
　　容【卫芄兰篇　容刀】　韘【芄兰篇　决　沓】
　　殳【伯篇】　　　　　田【郑叔于田篇】
　　狩【叔于田篇】　　　　掤【大叔于田篇】
　　鬯【大叔于田篇】　　　弓【大叔于田篇】
　　介【清人篇】　　　　　矛【清人篇】
　　英【清人篇】　　　　　乔【清人篇】
　　中军【清人篇】　　　　斧【齐南山篇】
　　侯【猗嗟篇】　　　　　正【猗嗟篇】
　　矢【猗嗟篇】　　　　　猎【魏伐檀篇】
　　拔【秦驷驖篇】　　　　厹矛【小戎篇】
　　錞【小戎篇】　　　　　伐【小戎篇】
　　闭【小戎篇】　　　　　师【无衣篇】
　　戈【无衣篇】　　　　　防【无衣篇】
　　祋【曹人篇】　　　　斨【豳七月篇】
　　行【东山篇】　　　　　枚【东山篇】
　　锜【破斧篇】　　　　　銶【破斧篇】
　　柯【伐柯篇】　　　　　弭【小雅鹿鸣什采薇篇】
　　服【采薇篇】　　　　　旐【出车篇】
　　旂【出车篇】
　　彤弓【南有嘉鱼什彤弓篇】
　　常【六月篇】　　　　　织文【六月篇】
　　白斾【六月篇】　　　　钲【采芑篇】
　　旅【采芑篇】　　　　　振旅【采芑篇】
　　征伐【采芑篇】　　　　苗【车攻篇】
　　拾【车攻篇】　　　　　射夫【车攻篇】
　　徒【车政篇　辇者】　　棘【鸿防什斯干篇】鸾刀【谷风什信南山篇】
　　六师【甫田什瞻彼洛矣篇】
　　鞞【瞻彼洛矣篇】　　　琫珌【瞻彼洛矣篇】的【賔之初筵篇】
　　敦弓【大雅生民什行苇篇】
　　鍭【行苇篇】　　　　　戚【公刘篇】
　　扬【公刘篇】　　　　　绥章【荡什韩奕篇】櫜【周颂清庙什时迈篇】
　　铃【臣工什载见篇】　　胄【鲁颂閟宫篇】
　　旒【商颂长发篇】
　　六家诗名物疏提要中
　　钦定四库全书
　　六家诗名物疏提要下
　　释舟车
　　两【召南鹊巢篇】　　　车【何彼秾矣篇】
　　舟【邶柏舟篇】　　　　軓【匏有苦叶篇式前之軓】
　　轨【匏有苦叶篇　毂末之轨　车辙之轨】
　　辔【简兮篇】　　　　　牵【泉水篇】
　　驾【泉水篇】　　　　　重较【卫淇奥篇】
　　幩【硕人篇】　　　　　翟茀【硕人篇】
　　帷裳【氓篇】　　　　　楫【竹竿篇】
　　刀【河广篇】　　　　　大车【王大车篇　革路】簟茀【齐载驱篇】　　　辐【魏伐檀篇】
　　轮【伐檀篇】　　　　　役车【唐蟋蟀篇】
　　輶车【秦驷驖篇】　　　鸾【驷驖篇】
　　镳【驷驖篇】　　　　　小戎【小戎篇】
　　收【小戎篇】　　　　　辀【小戎篇】
　　游环【小戎篇】　　　　胁驱【小戎篇】
　　隂【小戎篇】　　　　　靷【小戎篇】
　　鋈续【小戎篇】　　　　文茵【小戎篇】
　　毂【小戎篇】　　　　　觼【小戎篇】
　　軜【小戎篇】　　　　　俴驷【小戎篇】
　　镂膺【小戎篇】　　　　路车【渭阳篇】
　　戎车【小雅鹿鸣什采薇篇】
　　鞗革【南有嘉鱼什蓼萧篇】
　　和【蓼萧篇】　　　　　元戎【六月篇】
　　钩膺【采芑篇】　　　　軧【采芑篇】
　　衡【采芑篇】　　　　　田车【车攻篇】
　　辅【节南山什正月篇】　服【谷风什大东篇牝服】
　　箱【大东篇】　　　　　鞅【北山篇】
　　辇【鱼藻什黍苖篇】　　栈车【何草不黄篇】钩援【大雅文王什皇矣篇】
　　临【皇矣篇】　　　　　冲【皇矣篇】
　　三单【生民什公刘篇】　绥【荡什韩奕篇】
　　镂锡【韩奕篇】　　　　鞃【韩奕篇】
　　幭【韩奕篇】　　　　　金厄【韩奕篇】
　　千乘【鲁颂閟宫篇】
　　释色
　　頳【周南汝坟篇】　　　白【召南野有死麕篇】
　　绿【邶緑衣篇】　　　　黄【緑衣篇】
　　赭【简篇】　　　　　赤【北风篇】
　　黑【北风篇】　　　　　皙【鄘君子偕老篇】
　　朱【卫硕人篇】　　　　缁【郑缁衣篇】
　　青【子衿篇】　　　　　綦【出其东门篇】
　　丹【秦终南篇】　　　　【豳七月篇】
　　释艺业
　　钓【召南何彼秾矣篇】　贾【邶谷风篇】
　　卜【鄘定之方中篇】　　筮【卫氓篇】
　　射【郑大叔于田篇】　　御【大叔于田篇】
　　弋【女曰鸡鸣篇】　　　绩【陈东门之枌篇】
　　农【豳七月篇】　　　　耘【小雅甫田什甫田篇】
　　耔【甫田篇】　　　　　三事【大雅荡什常武篇】
　　织【瞻卬篇】　　　　　耕【周颂臣工什噫嘻篇】
　　释夷
　　玁狁【小雅鹿鸣什采薇篇】
　　西戎【出车篇】　　　　蛮【南有嘉鱼什采芑篇】有北【节南山什巷伯篇】
　　髦【鱼藻什角弓篇】　　混夷【大雅文王什緜篇】鬼方【荡什荡篇】　　　蛮方【抑篇】
　　百蛮【韩奕篇】　　　　追貊【韩奕篇】
　　北国【韩奕篇】　　　　淮夷【江汉篇】
　　狄【瞻卬篇】　　　　　氏【商颂殷武篇】
　　释兽
　　马【周南卷耳篇】　　　兕【卷耳篇】
　　兎【兎罝篇】　　　　　驹【汉广篇】
　　麟【麟趾篇】　　　　　羔【召南羔羊篇】
　　羊【羔羊篇】　　　　　麕【野有死麕篇】
　　鹿【野有死麕篇】　　　尨【野有死麕篇】
　　豝【驺虞篇】　　　　　驺虞【驺虞篇】
　　豵【驺虞篇】　　　　　狐【邶旄丘篇】
　　虎【简篇】　　　　　象【鄘君子偕老篇】騋【定之方中篇】　　　牛【王君子于役篇】黄【郑大叔于田篇】　　鸨【大叔于田篇】
　　豹【郑羔裘篇】　　　　肩【齐还篇】
　　狼【还篇】　　　　　　卢【卢令篇】
　　骊【载驱篇】　　　　　貆【魏伐檀篇】
　　特【伐檀篇】　　　　　白颠【秦车邻篇】
　　驖【秦驷驖篇】　　　　辰牡【驷驖篇】
　　四马【驷驖篇】　　　　猃【驷驖篇】
　　歇骄【驷驖篇】　　　　骐【小戎篇】
　　馵【小戎篇】　　　　　駵【小戎篇】
　　騧【小戎篇】　　　　　駮【晨风篇】
　　貉【豳七月篇】　　　　貍【七月篇】
　　皇【东山篇】　　　　　驳【东山篇】
　　骆【小雅鹿鸣什四牡篇】
　　骃【四牡篇】　　　　　羜【伐木篇】
　　鱼【采薇篇】　　　　　兽【南有嘉鱼什车攻篇】
　　麀【吉日篇】　　　　　麌【吉日篇】
　　祁【吉日篇　麎也】　　熊【鸿防什斯干篇】
　　罴【斯干篇】　　　　　犉【无羊篇】
　　牲【无羊篇】　　　　　毚兔【节南山什巧言篇】
　　犬【巧言篇】　　　　　豺【巷伯篇】
　　骍牡【谷风什信南山篇】
　　牺【甫田什甫田篇】　　骍黑【大田篇】
　　羖【賔之初筵篇】　　　猱【鱼藻什角弓篇】豕【渐渐之石篇】　　　牂【苕之华篇】
　　騵【大雅文王什大明篇】
　　逹【生民什生民篇】　　羝【生民篇】
　　牢【公刘篇】　　　　　浅【荡什韩奕篇】
　　猫【韩奕篇】　　　　　貔【韩奕篇】
　　白马【周颂臣工什有客篇】
　　驈【鲁颂駉篇】　　　　骓【駉篇】
　　駓【駉篇】　　　　　　骍【駉篇】
　　驒【駉篇】　　　　　　雒【駉篇】
　　騢【駉篇】　　　　　　驔【駉篇】
　　鱼【駉篇】　　　　　　駽【有駜篇】
　　白牡骍刚【閟宫篇】　　骏厖【商颂长发篇】
　　释鸟
　　雎鸠【周南关雎篇】　　黄鸟【葛覃篇】
　　鹊【召南鹊巢篇】　　　巢【鹊巢篇】
　　鸠【鹊巢篇　鸤鸠也】　雀【行露篇】
　　燕【邶燕燕篇】　　　　雉【雄雉篇】
　　鴈【匏有苦叶篇】　　　流离【旄丘篇】
　　翟【简篇】　　　　　乌【北风篇】
　　鸿【新台篇】　　　　　鹑【鄘鹑之奔奔篇】
　　鸠【卫氓篇】　　　　　鸡【王君子于役篇】鳬【郑女曰鸡鸣篇】　　鸨【唐鸨羽篇】
　　晨风【秦晨风篇】　　　鹭【陈宛丘篇】
　　鸮【墓门篇】　　　　　鹈【曹候人篇】
　　鵙【豳七月篇】
　　鸱鸮【鸱鸮篇　鹪鹩　周颂桃虫即此鸺鹠】
　　鹳【东山篇】　　　　　鵻【小雅鹿鸣什四牡篇】
　　脊令【常棣篇】　　　　鸟【伐木篇】
　　隼【南有嘉鱼什采芑篇】
　　鹤【鸿防什鹤鸣篇】　　翚【斯干篇】
　　桑扈【节南山什小宛篇】
　　鸒【小弁篇】　　　　　鹑【谷风什四月篇雕也】
　　鸢【四月篇】　　　　　鸳鸯【甫田什鸳鸯篇】
　　鷮【车牵篇】　　　　　鹙【鱼藻什白华篇】鹰【大雅文王什大明篇】
　　鹥【生民什鳬鹥篇】　　鳯凰【卷阿篇】
　　释鳞介
　　鲂【周南汝坟篇】　　　鱼【汝坟篇】
　　鳣【卫硕人篇】　　　　鲔【硕人篇】
　　鳏【齐敝笱篇】　　　　鱮【敝笱篇】
　　龙【秦小戎篇】　　　　鲤【陈衡门篇】
　　鳟【豳九罭篇】　　　　鲿【小雅鹿鸣什鱼丽篇】
　　鲨【鱼丽篇】　　　　　鳢【鱼丽篇】
　　鰋【鱼丽篇】
　　嘉鱼【南有嘉鱼什嘉鱼篇】
　　鼈【六月篇】　　　　　虺【鸿雁什斯干篇】
　　蛇【斯干篇】　　　　　【节南山什小旻篇】
　　贝【巷伯篇】　　　　　鼍【大雅文王什灵台篇】台【生民什行苇篇】　　濳【周颂臣工什潜篇】鲦【潜篇】
　　释虫
　　螽斯【周南螽斯篇】　　草虫【召南草虫篇】
　　阜螽【草虫篇】　　　　防【行露篇】
　　蝤蛴【卫淇奥篇】　　　螓【硕人篇】
　　蛾【硕人篇】　　　　　苍蝇【齐苍蝇篇】
　　虫【苍蝇篇】　　　　　硕防【魏硕防篇】
　　蟋蟀【唐蟋蟀篇】　　　盬【鸨羽篇】
　　蜉蝣【曹蜉蝣篇】　　　【豳七月篇】
　　蜩【七月篇】　　　　　莎鸡【七月篇】
　　蠋【东山篇】　　　　　伊威【东山篇】
　　蟏蛸【东山篇】　　　　熠燿【东山篇】
　　蝪【小雅节南山什正月篇】
　　螟蛉【小宛篇】　　　　蜾臝【小宛篇】
　　蜮【何人斯篇】　　　　螟【甫田什大田篇】
　　螣【大田篇】　　　　　蟊【大田篇】
　　贼【大田篇】　　　　　青蝇【青蝇篇】
　　虿【鱼藻什都人士篇】
　　蜂【周颂闵予小子什小毖篇】
　　释木
　　灌木【周南葛覃篇】　　樛木【樛木篇】
　　桃【桃夭篇】　　　　　华【桃夭篇】
　　乔木【汉广篇】　　　　薪【汉广篇】
　　楚【汉广篇】　　　　　条枚【汝坟篇】
　　甘棠【召南甘棠篇】　　梅【摽有梅篇】
　　朴【野有死麕篇】　　唐棣【何彼秾矣篇】李【何彼秾矣篇】　　　柏【邶柏舟篇】
　　棘【凯风篇】　　　　　榛【简篇】
　　栗【鄘定之方中篇】　　椅【定之方中篇】
　　桐【定之方中篇】　　　梓【定之方中篇】
　　漆【定之方中篇】　　　桑【定之方中篇】
　　葚【卫氓篇】　　　　　桧【竹竿篇】
　　松【竹竿篇】　　　　　木【木篇】
　　木桃木李【木篇】　　蒲【王扬之水篇　蒲栁】杞【郑将仲子篇杞柳也】　　　檀【将仲子篇】
　　舜【有女同车篇】　　　扶苏【山有扶苏篇】
　　萚【防篇】　　　　　柳【齐东方未明篇】棘【魏园有桃篇　详见邶风棘】
　　枢【唐山有枢篇】　　　榆【山有枢篇】
　　栲【山有枢篇】　　　　杻【山有枢篇】
　　椒【椒聊篇】
　　杜【杖杜篇　详见召南甘棠】
　　栩【鸨羽篇】　　　　　杨【秦车邻篇】
　　条【终南篇】　　　　　梅【终南篇　柟也】栎【晨风篇　互见唐风栩】
　　駮【晨风篇】
　　棣【晨风篇　互见召南唐棣】
　　檖【晨风篇】　　　　　枌【陈东门之枌篇】女桑【豳七月篇】　　　郁【七月篇】
　　薁【七月篇】　　　　　枣【七月篇】
　　樗【七月篇】　　　　　桑土【鸱鸮篇】
　　杞【小雅鹿鸣什四牡篇　枸杞也】
　　常棣【常棣篇】　　　　鄂不【常棣篇】
　　杞【南有嘉鱼什南山有台篇　狗骨也】
　　枸【南山有台篇枳枸也】　　　楰【南山有台篇】
　　谷【鸿防什鹤鸣篇】　　蒸【无羊篇】
　　坏【节南山什小弁篇】
　　获【谷风什大东篇】　　桋【四月篇】
　　茑【甫田什頍弁篇】　　女萝【頍弃篇】
　　附【鱼藻什角弓篇】　　棫【大雅文王什緜篇】
　　朴【棫朴篇】　　　　　楛【旱麓篇】
　　菑【皇矣篇】　　　　　翳【皇矣篇】
　　栵【皇矣篇】　　　　　柽【皇矣篇】
　　椐【皇矣篇】　　　　　檿【皇矣篇】
　　柘【皇矣篇】　　　　　梧【生民什卷阿篇】本【荡什荡篇】　　　柔木【抑篇】
　　苞【商颂长发篇】　　蘖【长发篇】
　　释谷
　　麦【鄘桑中篇】　　　黍【王黍离篇】
　　稷【黍离篇】　　　　苗【黍离篇】
　　穗【黍离篇】　　　　麻【丘中有麻篇】
　　稼【魏伐檀篇】　　　穑【伐檀篇】
　　禾【伐檀篇】　　　　稻【唐鸨羽篇】
　　梁【鸨羽篇】　　　　菽【豳七月篇】
　　苴【七月篇】　　　　重穋【七月篇】
　　百谷【七月篇】　　　藿【小雅鸿防什白驹篇】
　　粟【黄鸟篇】　　　　种【甫田什大田篇】
　　颖【大雅生民什生民篇】
　　秬【生民篇】　　　　秠【生民篇】
　　穈【生民篇】　　　　芑【生民篇】
　　粮【公刘篇】　　　　疏粺【荡什召旻篇】
　　来牟【周颂清庙什思文篇】
　　秭【周颂臣工什丰年篇】
　　稙穉【鲁颂閟宫篇】
　　释草
　　荇菜【周南关雎篇】　　葛【葛覃篇】
　　卷耳【卷耳篇】　　　　藟【樛木篇】
　　芣苢【芣苢篇】　　　　蒌【汉广篇】
　　蘩【召南采蘩篇】　　　蕨【草虫篇】
　　薇【草虫篇】　　　　　苹【采苹篇】
　　藻【采苹篇】　　　　　茅【野有死麕篇】
　　葭【驺虞篇】　　　　　蓬【驺虞篇】
　　棘【邶凯风篇】　　　　匏【匏有苦叶篇】
　　葑【谷风篇】　　　　　菲【谷风篇】
　　荼【谷风篇　苦菜也】　荠【谷风篇】
　　苓【简篇】　　　　　荑【静女篇】
　　茨【鄘墙有茨篇】　　　唐【桑中篇】
　　蝱【载驰篇】
　　绿【卫淇奥篇　小雅采緑即此】
　　竹【淇奥篇　篇蓄　竹　緑竹】
　　瓠犀【硕人篇】　　　　菼【硕人篇】
　　芄兰【芄兰篇】　　　　支【芄兰篇】
　　苇【河广篇　详见召南葭】
　　谖【伯篇】　　　　　草【伯篇】
　　蒲【王扬之水篇】　　　蓷【中谷有蓷篇】
　　萧【采葛篇】　　　　　艾【采葛篇】
　　英【郑有女同车篇】　　荷华【山有扶苏篇】龙【山有扶苏篇】　　　茹藘【东门之墠篇】荼【出其东门篇茅华也】　　　蕳【溱洧篇】
　　勺药【溱洧篇】　　　　莠【齐甫田篇】
　　莫【魏汾沮洳篇】　　　藚【汾沮洳篇】
　　刍【唐绸缪篇】　　　　蘝【葛生篇】
　　蒹【秦蒹葭篇　详见卫风菼】
　　荍【陈东门之枌篇】　　纻【东门之池篇】
　　菅【东门之池篇】　　　棘【墓门篇　详见邶】苕【防有鹊巢篇苕饶】　　　鹝【防有鹊巢篇】
　　菡蓞【泽陂篇】　　　　苌楚【桧隰有苌楚篇】
　　稂【曹下泉篇】　　　　蓍【下泉篇】
　　萑【豳七月篇】　　　　葽【七月篇】
　　葵【七月篇】　　　　　【七月篇】
　　壶【七月篇】　　　　　韭【七月篇】
　　荼【鸱鸮篇　萑苕】　　果臝之实【东山篇】苹【小雅鹿鸣什鹿鸣篇　萍　藾萧】
　　蒿【鹿鸣篇】
　　芩【鹿鸣篇】　　　　　卉【出车篇】
　　台【南有嘉鱼什南山有台篇】
　　莱【南山有台篇】　　　莪【菁莪篇】
　　芑【采芑篇】　　　　　蓫【鸿雁什我行其野篇】葍【我行其野篇】　　　莞【斯干篇】
　　蔚【谷风什蓼莪篇】　　芹【鱼藻什采菽篇】
　　蓝【采緑篇】　　　　　白华【白华篇】
　　苕【渐渐之石篇　陵苕】
　　瓞【大雅文王什緜篇】　堇【緜篇　堇菜　乌头】药【生民什板篇】　　　蔌【荡什韩奕篇】
　　笋【韩奕篇】　　　　　苴【召旻篇】
　　蓼【周颂闵予小子什小毖篇】
　　荼【良耜篇　委叶】　　茒【鲁颂泮水篇】
　　释杂物
　　羽【周南螽斯篇】　　　尾【汝坟篇】
　　燬【汝坟篇】　　　　　角【麟趾篇】
　　皮革【召南羔羊篇】　　缗【何彼秾矣篇】
　　脂【邶泉水篇】　　　　膏【卫伯篇】
　　沐【伯篇】　　　　　火【郑大叔于田篇】
　　环【齐卢令篇】　　　　鋂【卢令篇】
　　鞹【载驱篇】　　　　　翼【唐鸨羽篇】
　　行【鸨羽篇　翮也】　　绲【秦小戎篇】
　　甓【陈防有鹊巢篇】　　咮【曹候人篇】
　　绹【豳七月篇】　　　　胡【狼跋篇】
　　简【小雅鹿鸣什出车篇】
　　庭燎【鸿雁什庭燎篇】　错【鹤鸣篇】
　　爪【祈父篇】　　　　　革【斯干篇】
　　瓦【斯干篇】　　　　　燎【节南山什正月篇】
　　墐【小弁篇】　　　　　砥【谷风什大东篇】绋【鱼藻什采菽篇】　　蹢【渐渐之石篇】
　　契【大雅文王什緜篇】　鍜【生民什公刘篇】
　　昄【卷阿篇】　　　　　楅衡【鲁颂閟宫篇】




　　六家诗名物疏提要下
<经部,诗类,六家诗名物疏>
　　钦定四库全书
　　六家诗名物疏巻一　　　明　冯复京　撰国风周南一
　　周
　　释名云周地在岐山之南其山四周也○郑谱云周召者禹贡雍州岐山之阳地名今属右扶风美阳县地形险阻而原田肥美○博物志云周自后稷至于文武皆都闗中号为宗周○史记正义大王居周原因号曰周○郡国志美阳有周城○一统志陜西鳯翔府岐山县在府城东五十里古岐周地周原在岐山县东北四十里诗曰周原膴膴即此○郑谱云文王受命作邑于丰乃分岐邦周召之地为周公旦召公奭之采地孔氏云文王既迁于丰岐邦地空故分赐二公○括地志周公故城在岐山县北九里
　　南
　　序云闗雎麟趾之化王者之风故繋之周公南言化自北而南也鹊巢驺虞之徳诸侯之风也故系之召公○韩诗説云二南地在南郡南阳之间○书西伯戡黎注云文王为雍州之伯南兼梁荆○史记云太史公留滞周南张晏注洛阳而谓周南者自陜以东皆周南之地朱传云南方之国即今兴元府京西湖北等路诸州按南郡今湖广襄阳荆州二府地南阳府今属河南布政司宋兴元府今陜西汉中府京西湖北等路今湖广地即江汉汝坟之域也又一说以南为乐音不主自北而南之说程氏曰鼓钟之诗曰以雅以南季札观乐有舞南籥者二南之籥也文王世子有胥鼓南则南之为乐信矣又路史曰初禹娶涂山之女作歌曰候人兮猗实始为南音周世有贤内助故诗人以后妃夫人之徳为二南之首盖取效于涂山关雎篇
　　雎鸠
　　尔雅云雎鸠王瞗郭注雕类今江东呼之为鹗好在江渚山边食鱼○禽经云王瞗瞗鸠鱼鹰也亦曰白鹥亦名白鷢○毛氏曰鸟挚而有别笺云摰之言至也谓王雎之鸟雌雄情意至然而有别○韩诗说云诗人言雎鸠贞洁慎匹以声相求隐蔽乎无人之处○陆玑疏云瞗鸠大小如鸱深目目上骨露幽州人谓之鹫而扬雄许愼皆曰白鷢似鹰尾上白○风土记云说诗义者或说瞗鸠为白鷢白鷢鹯属于义无取盖苍鷃大如白鷢而色苍其鸣戞和顺又游于水而息于洲常只不双○徐铉草木虫鱼圗云瞗鸠常在河洲之上为俦偶更不移处○陆农师云鹗性好峙所谓鹗立义取诸此俗云瞗鸠交则双翔别则立而异处是谓摰而有别传云鸷鸟不防是也○朱传云水鸟状类鳬鹥今江淮间有之生有定偶而不相乱偶常并游而不相狎朱子语录云常见淮人说淮上有之状如鸠差小而长常是雌雄两两相随不相失然亦不曾相近湏隔丈来地所谓挚而有别也○严粲云左传郯子五鸠备见诗经瞗鸠氏司马此诗是也祝鸠氏司徒鹁鸠也四牡嘉鱼之鵻是也鸣鸠氏司空布谷也曹风之鸤鸠是也爽鸠氏司冦大明之鹰是也鹘鸠氏司事鸒鸠也非班鸠小宛之鸣鸠与氓食桑葚之鸠是也○杜预左传注云瞗鸠挚而有别故为司马主法则○列女传曲沃□曰妾闻男女之别国之大节故以瞗鸠起兴夫瞗鸠之鸟犹未尝见乗居而匹处也○隂阳自然变化论云瞗鸠不再匹○淮南子云闗雎兴于鸟君子美之为其雌雄之不乖居也按释雎鸠者郭云雕类许云似鹰陆云如鸱俱以为鸷鸟盖鸟之鸷者不淫亦足以方淑女之徳矣惟朱子以类鳬鹥者释之昔欧阳子固尝疑猛鸷之物不可以比后妃之淑善仲晦询之淮人而为是说未为无据但恐江淮所有当年未入诗人之目耳又按通志曰王瞗鳬类多在水边尾有一防白故扬雄云白鹰旧说雕类误矣然白鷢复似鹰而非鳬也尔雅云瞗鸠王雎白鷢各自一种风土记疑为苍鷃近代冯元敏云王雎状似鸳鸯与瞗鸠二物亦未定其然否也钱氏诗诂以为杜鹃尤妄
　　河【北方流水之通名】
　　朱传云河北方流水之通名○荘子音义北人名水皆曰河○李吉甫云河北得水便名为河塞北得水便名为海
　　按河即四渎之河也太姒生于洽阳正在河西临河之境故诗起兴于河洲之鸟盖本其所生而言也况雍州东据大河以周人咏周水颇极亲切而必以流水通名释之何邪
　　洲
　　尔雅曰水中可居曰洲李廵注四方皆有水中央独可居○韩诗章句曰河之洲蔽隐无人之处○说文云尧遭洪水民居水中髙土故曰九州诗曰在河之州作洲非○方言洲三辅谓之淤○释名云洲聚也人及鸟物所聚息之处
　　女
　　尔雅疏广雅云女如也白虎通曰言如人也徐锴曰女子从父之教从夫之命故曰如○礼记曰女子十年不出姆教婉娩聼从执麻枲治丝茧织絍组紃学女事以共衣服观于祭祀纳酒浆笾豆菹醢礼相助奠
　　荇菜
　　尔雅云莕接余其叶苻○毛传云后妃供荇菜以事宗庙○陆疏云接余白茎叶紫赤色正员径寸余浮在水上根在水底与水深浅等大如钗股上青下白防其白茎以苦酒浸之肥美可按酒○本草云鳬葵味甘冷即莕菜别本注云生水中菜似莼茎澁根极长江南人多食云是猪莼误也按猪莼丝莼与鳬葵各一种○罗愿云荇菜今陂泽多有叶卷渐开虽圎而稍羡不若莼之极圎也皆随水髙低平浮水上花则出水黄色六出今宛陵陂湖中弥覆顷畆日出照之如金俗名金莲子状既似莼又猪好食或因是亦得猪莼之名顾但非莼菜耳○严粲云参差训不齐今池州人称荇为莕公须盖细荇乱生有若须然诗人之辞不苟矣○顔氏家训云河北人不识荇博士皆以参差者是苋菜可笑之甚
　　琴
　　琴书曰昔者至人伏羲王天下削桐为琴○说文云琴禁也神农所作○尔雅云大琴谓之离郭璞曰或曰琴大者二十七未详长短○乐书云琴长八尺一寸正度也大者为宫而居中央君也商张右旁其余大小相次不失其次序则君臣之位正矣○广雅云伏羲氏琴长七尺二寸神农氏琴长三尺六寸六分上有五曰宫商角徴羽文王增二曰少宫少商○琴操云伏羲作琴长三尺六寸六分象三百六十日也广六寸象六合也又上曰池言其平下曰濵言其服前广后狭象尊卑上圆下方法天地○风俗通云雅琴者乐之统也君子所常御不离于身非若钟鼓陈于宗庙列于簴悬也以为大小得中而声音和大声不諠哗而流漫小声不湮灭而不闻适足以和人意气感发善心也故琴之为言禁雅之为言正也言君子守正以自禁也今琴长四尺五寸法四时五行七者法七星也○山海经曰帝俊生晏龙是为琴瑟○扬雄琴清英曰昔者神农造琴以定神齐淫僻去邪欲反其天真者也舜弹五之琴而天下治尧加二以合君臣之恩也○书曰琴瑟以咏○周官曰云和之琴瑟于圜丘奏之空桑之琴瑟于方丘奏之龙门之琴瑟于宗庙奏之小师掌教歌瞽蒙掌鼓琴瑟○明堂位云大琴大瑟中琴小瑟四代之乐器也乐记曰丝声哀哀以立防防以立志君子聼琴瑟之声则思志义之臣○国语云瓦丝尚宫○史记驺忌子曰大浊以春温者君也小防折以清者相也攫之深醳之愉者政令也钧谐以鸣大小相益回邪而不相害者四时也○陈乐书云丝饰物以成声其卦则离其方则南其时则夏其音尚宫其律防賔其风景其音哀夏至之气也
　　按明堂位有大琴中琴之文然则长八尺一寸者大琴之度也长三尺六寸六分者中琴之度也制之长短虽不同不过五七而已郭氏云大琴二十七未知何据陈旸又云声不过五小琴五中琴倍之十大琴四倍之二十深辟七之琴以为存之有害古制其称十二十于古罕用而七则古今相传未可废也古又有雅琴雅瑟颂琴颂瑟之名岂以其声之合雅颂邪
　　瑟
　　尔雅云大瑟谓之洒徒鼓瑟谓之步○三礼圗云雅瑟长八尺一寸广一尺八寸二十三其常用者十九其余四谓之蕃蕃赢也颂瑟长七尺二寸广尺八寸二十五尽用也○世本云庖羲氏作瑟瑟洁也使人精洁于心淳一于行也五十○黄帝书云泰帝使素女鼓瑟而悲帝禁不止故破五十为二十五○吕氏春秋云古朱襄氏之治天下也多风阳气畜积万物散解故士逹作为五之瑟以来隂气以定羣生又云瞽瞍拌五之瑟作十五之瑟命之曰大章舜立仰延乃拌瞽瞍之所为瑟益之八为二十三○白虎通云瑟者啬也闲也所以惩忩窒欲正人之徳也有君父之节臣子之法○乡饮酒礼二人皆左何瑟后首挎越燕礼小臣左何瑟面鼓执越○乐记曰清庙之瑟朱而疏越○书大传曰大琴练逹越大瑟朱达越○熊氏云瑟两头有孔其在底下者名越若用之祭祀则练其疏其越○蔡邕云瑟前其柱则清却其柱则浊○乐书云五十大瑟也二十五中瑟即颂瑟也五十五小瑟也
　　钟
　　尔雅云大钟谓之镛其中谓之剽小者谓之栈○释名云钟空也内空受气多故声大○説文云钟秋分之音物钟成也○白虎通云钟之为言动也隂气用事万物动成○世本云埀作钟○山海经曰炎帝之孙伯陵生鼓延是始为钟○吕氏春秋云黄帝命伶伦与营援铸十二钟以和五音○礼记云钟声铿铿以立号号以立横横以立武君子聴钟声则思武臣又云埀之和钟○周礼云磬师掌击编钟钟师掌金奏鏄师掌金奏之鼓桃氏为刅六分其金而锡居一谓之钟鼎之齐鳬氏为钟两栾谓之铣【钟口两角】铣间谓之于【唇上袪】于上谓之鼓鼓上谓之钲钲上谓之舞舞上谓之甬甬上谓之衡【甬衡钟柄】钟镮谓之旋旋虫谓之干钟带谓之篆篆间谓之枚枚谓之景于上之攠谓之隧钟已厚则石已薄则播【声散】侈则柞【声大外】弇则鬰长甬则震是故大钟十分其鼔间以其一为之厚小钟十分其钲间以其一为之厚钟大而短则声疾而短闻钟小而长则声舒而逺闻○左传伶州鸠云钟音之器也小者不窕大者不槬则和于物○国语单穆公云先王之制钟也大不出钧重不过石律度量衡于是乎生小大器用于是乎出○五经要义云周礼钟磬皆编悬之二八十六而在一簴谓之堵钟声各一堵谓之肆○三礼图云特悬者谓之鏄○韩诗外传云古者天子左右五钟将出则撞黄钟之钟而钟皆应之○乐汁图徴云君子铄金为钟四时九乳是以撞钟以知君钟调则君道得宋均注云九乳法九州也○岑文本钟铭云夫金之为徳冠五材以称珤钟之为器谐八音而表节成物兼于军国致用适于洪纎故习戎者用之以警众司厯者俟之以考辰○乐书云金生于土而别于土其卦则兊其方则西其时则秋其风阊阖其声尚羽其音则铿立秋之气也
　　按钟有编钟郑氏云十六枚同在一簴段安节云每架十二按周礼此磬师教眡了击之者也有不编者钟师自击之十二辰零钟若书传云左右五钟也在东曰笙钟在西曰颂钟荀卿云悬一钟而尚拊此堂上之钟盖亦不编又有缦乐燕乐之钟此钟鼓乐之其燕乐与
　　鼓
　　风俗通云鼓不知谁所作鼓者郭也春分之音万物郭皮甲而出故谓之鼓○白虎通云鼓震音烦气其本乃在万物之始○吕氏春秋曰倕作鼙鼓鼗○五经要义曰鼓所以检乐为羣音之长○周礼云鼓人掌教六鼓四金之音声以节声乐以和军旅以正田役教为鼓而辨其声用以雷鼓鼓神祀以灵鼓鼓社祭以路鼓鼓鬼享以鼖鼓鼓军事以鼛鼓鼓役事以晋鼓鼓金奏以金錞和鼓以金镯节鼓以金铙止鼓以金铎通鼓大司乐王大食三宥令奏钟鼓乐师凢国之小事飨食诸矦令奏钟鼓眡了賔射奏钟鼓小师掌教鼓又云韗人为臯陶【为鼓木名】凢冐鼔必以啓蛰之日良鼓瑕如积环鼓大而短则其声疾而短闻鼓小而长则其声舒而逺闻○礼记曰防守拊鼓又云鼓鼙之声讙讙以立动动以进众君子聼鼓鼙之声则思将帅之臣○易通卦验云冬至鼓用马革圎径八尺一寸夏至鼓用牛皮圆径五尺七寸○唐乐志云鼔者冬至之音○荀卿云鼓象地○乐书云革去故以为器而羣音首焉其卦则坎其方则北其时则冬其风广莫其律黄钟其声一其音讙冬至之气也
　　葛覃篇
　　葛
　　毛传云葛所以为絺绤女功之事烦辱者○罗氏云葛生山泽间其蔓延盛者牵其首以至根可二十歩禹贡卉服注云草服葛越葛花藤皆可醒酒又鸡齐一名鹿藿一名黄斤其生延蔓生食甜脆亦可蒸食有粉今之食葛非为絺绤者也○周官云掌葛掌以时徴絺绤之材于山农凢葛征徴草贡之材于泽农○周书云葛小人得其叶以为君子得其材以为絺绤以为君子朝廷夏服
　　谷
　　尔雅云水注川曰谿注谿曰谷○说文云泉通川曰谷○老子云谷得一以盈谷无以盈将恐竭
　　黄鸟
　　尔雅云皇黄鸟郭注俗呼黄离留亦名搏黍又云仓庚商庚又云鵹黄楚雀又云仓庚黧黄也注其色黧黒而黄因以名云○陆防云黄鸟黄鹂留也或谓之黄栗留幽州人谓之黄鸎一名仓庚一名商庚一名黧黄一名楚雀齐人谓之搏黍当葚时来在桑间应节趋时之鸟也或谓之黄袌○礼记曰仲春之月仓庚鸣○陆氏曰仓庚鸣于仲春其羽之鲜明在夏鸣则生故诗曰有鸣仓庚爰求柔桑○罗氏曰此鸟之性好双飞故鹂字从丽又曰鹂必匹飞鵙必单栖而东山之末章以比之子于归者也又诗鸟鸣嘤嘤按禽经称鸎鸣嘤嘤殆诗所谓鸟也今荆州每冬月于田中得土坚圆如卵者破之则鸎在其中无复毛羽盖以土自裹伏候春始破土而出出谷迁乔之事恐似此矣○禽经云燕以狂防鸎以喜啭○格物总论云鸎黑尾嘴尖红脚青遍身甘草黄色羽及尾有黒毛相间三四月鸣声音圎滑
　　灌木
　　尔雅云木族生为灌孙炎注族丛也○说文云木冒也冒地而生东方之行○易云巽为木坎其于木也为坚多心艮其于木也为坚多节离其于木也为科上槁【科空也】○尚书云兖州厥木维条扬州厥木维乔又云木曰曲直曲直作酸○春秋元命包云木者阳精生于隂故水者木之母也木之为言触气动跃也其字八推十为木八者隂合十者阳数○礼斗威仪云君乘木而王者其政升平则草木丰盛○淮南子云乔如生榦木干木生庶木
　　絺绤
　　小尔雅云葛之精者曰絺粗者曰绤○月令孟夏天子始絺○曲礼云为天子削巾以絺诸矦巾以绤郊特牲云葛带榛杖丧杀也玉藻云浴用二巾上絺下绤又云振絺绤不入公门○王子渊云服絺绤之凉者不苦盛夏之鬰燠有其具者易其备也○礼书云燕礼公尊幂用绤若锡大射幂用锡若絺士虞幂用絺士昬乡饮酒特牲幂皆用绤盖君尊幂冬夏异臣卑幂冬夏同
　　师氏
　　毛传云师女师也古者女师教以妇徳妇言妇容妇功祖庙未毁教于公宫三月祖庙旣毁敎于宗室○昏礼云姆纚笄绡衣在其右注曰姆妇人五十无子出而不复嫁能以妇道教人者若今时乳母矣○公羊传伯姫曰妇人夜出不见傅母不下堂何休曰选老大夫为傅老大夫妻为姆孔氏云礼重男女之别大夫不宜教女子大夫之妻当从夫氏不当随女而适人事无所出其言非也○内则云异为孺子室于宫中择于诸母与可者必求其寛裕慈惠温良恭敬慎而寡言者使为子师其次为慈母其次为保母皆居于室○白虎通云礼昏经曰教于公宫三月妇人学一时足以成矣与君无亲者各教于宗庙妇之室国君取大夫之妾士之妻老无子者而明于妇道又禄之使教宗室五属之女大夫士皆有宗族自于宗子之室学事人也
　　私
　　传云私燕服也疏云六服之外唯有纚笄绡衣○士昏礼注云纚縚髪笄今时簪也纚亦广充幅长六尺宵读为绡绮属也衣以绡为领因以为名
　　按左传其衵服注近身衣也此私殆是衵与
　　衣
　　白虎通曰衣者隐也裳者鄣也所以隐形自鄣蔽也○释器云衣裗谓之防黼领谓之襮缘谓之纯□谓之褮衣眦谓之襟衱谓之裾衿谓之袸衣蔽前谓之襜○世本曰胡曹作衣○易曰黄帝尧舜垂衣裳而天下治盖取诸乾坤○释名云凢服上曰衣衣依也人所依以庇寒暑也○笺云衣谓袆衣以下至褖衣○周礼内司服掌王后之六服袆衣揄狄阙狄鞠衣展衣褖衣素纱郑注云袆衣从王祭先王揄狄祭先公阙狄祭羣小祀鞠衣以告桑展衣以礼见王见賔客褖衣以御于王
　　归宁
　　春秋左传曰杞伯姬来归宁也○释例云归宁者女子旣嫁有时而归问父母之宁否父母没则使卿归问兄弟
　　父
　　白虎通曰父矩也以度教子也○释名云父甫也始生已也
　　母
　　广雅云母牧也育养子也○释名云母冒也含生已也





　　六家诗名物疏卷一
　　钦定四库全书
　　六家诗名物疏卷二　　　明　冯复京　撰国风周南二
　　卷耳篇
　　卷耳
　　尔雅云卷耳苓耳郭璞云广雅枲耳亦云胡枲江东呼常枲或曰苓耳形如鼠耳丛生似盘○陆疏云叶青白色似胡荽白叶细茎蔓生可煮为茹滑而少味四月中生子如妇人耳中珰今或谓之耳珰幽州人谓之爵耳○罗愿云幽冀谓之襢菜其实如防耳而苍色上多刺好着人衣一名葹离骚以喻小人所谓薋菉葹以盈室是也一名羊负来博物志云洛中有人入蜀胡枲着羊毛蜀人种之据此物既称胡枲必是胡物但国风尔雅所载则其来已久○本草经曰枲耳实味苦甘温叶味苦辛久服益气耳目聪明强志轻身陶隐居曰此是常思菜伧人昔食之以叶覆麦作黄衣者方用亦甚稀按古释卷耳者皆以为即苍耳惟郑夹漈云诗云采采卷耳以其可茹也即今卷菜如连钱者是若苍耳但堪入药不可食予谓陶隐居既云伧人所食何谓但堪入药乎其以卷菜为卷耳又未知何据也
　　筐
　　方言曰淇卫之间谓之牛筐○仪礼公食大夫簋实实于筐聘礼夫人使大夫饩賔上介米八筐众介米六筐○礼记云具曲植籧筐又曰熬君八筐大夫六筐士四筐○说文方曰筐圜曰○韩诗曰顷筐欹箱也○三礼图云大筐以竹受五斛大夫以盛米致馈于聘賔小筐以竹受五升以盛米○礼书云有顷筐有懿筐有小筐有大筐顷筐其浅者也懿筐其深者也大筐实五斛小筐实绩熬簋实而已筐者正也其深浅大小虽殊而制皆方
　　周行
　　吕氏曰周行大道也东莱云毛氏以为周之列位自左氏以来其传旧矣然以经解经则不若吕氏之说也○尔雅云路旅途也路场猷行道也○周礼遂人凢治野遂上有径沟上有畛洫上有涂浍上有道川上有路注云径容牛马畛容大车涂容乗车一轨道容二轨路容三轨又云遗人掌道路之委积量人书天下之涂数司险掌九州之图以周知其山林川泽之阻而达其道路设国之五沟五涂候人各掌其方之道治合方氏掌达天下之道路野庐氏掌达国之道路至于四畿比国郊及野之道路匠人云王城经涂九轨环涂七轨野涂五轨环涂以为诸矦经涂野涂以为都经涂○礼记曰道路男子由右妇人由左车从中央又云季春开通道路母有鄣塞○左传云司空以时平易道路○罗长源云据遂人职自径至路凢五涂莫枝于逵莫大于路涂一曰旅亦谓之行所谓旅树防行者
　　崔嵬
　　尔雅云石戴土谓之崔嵬○传云土山之戴石者○谷风传云山巅也
　　按传与尔雅之说正相反下文释砠其失亦同
　　马
　　说文云马怒也武也马一嵗曰二歳曰驹三歳曰駣八歳曰髙六尺曰骄七尺曰騋八尺曰龙○易曰牝马地类行地无疆又云干为良马○周礼校人掌王马之政辨六马之属种马戎马齐马道马田马驽马天子十有二闲六种邦国六闲四种家四闲二种凢大祭祀会同毛马而颁之凢军事物马而颁之其属有趣马巫马牧师廋人圉师圉人之官○尔雅云絶有力駥膝上皆白惟四骹皆白驓四蹢皆白首前足皆白騱后足皆白翑前右足白啓左白踦后右足白骧左白駵马白腹騵骊马白跨驈白州驠尾本白騴尾白駺馰防白顚白达素县面防皆白惟駹駵白驳黄白騜駵马黄脊騝骊马黄脊騽青骊駽青骊驎驒青骊繁鬛騥骊白襍毛駂黄白杂毛駓隂白襍毛骃苍白襍毛骓彤白襍毛騢白马黑鬛骆白马黑唇駩黑喙騧一目白瞷二目白鱼又云宗庙齐毫戎事齐力田猎齐足○左传云凢马日中而出日中而入又云兾之北土马之所生○春秋说题辞云地精为马十二月而生应隂纪阳以合功故人驾马任重致逺利天下月度疾故马善走○春秋考异邮云隂合于八八合阳九八九七十二二为地地主月月精为马月数十二故马十二月而生人乗马以理天下王者驾马故其字以王为马头○相马经云马头欲得方目欲得朋脊欲强腹欲张四下欲长眼欲髙鼻孔欲大口中欲得赤膝骨圆而长耳欲得相近而前竪小而厚凢相马之法先除三羸五驽乃相其余又云马生下堕地无毛行千里举一脚行五百里兰筋竪者千里马膝如圑麴千里三军莫逐但知所发不知所宿也一筋从中出谓之兰筋中者目上防如井字○埤雅曰旧説相马望之大就之小筋马也望之小就之大肉马也前视见目防视见肉后视见足骏马也毛束皮皮束筋筋束肉肉束骨五者兼备天下之马也○荘子徐无鬼曰吾相马直者中绳曲者中钩方者中矩圆者中防是国马也而未若天下马也天下马有成材若卹若失若丧其一若是者超轶絶尘不知其所又云马陆居则食草饮水喜则交颈相靡怒则分背相踶○马援上铜马式表云行天莫如龙行地莫如马马者兵甲之本国之大用安宁则以别尊卑之序有变则以济逺近之难
　　金
　　尔雅云黄金谓之璗其美者谓之镠白金谓之银其美者谓之镣鉼金谓之钣锡谓之鈏纯泽谓之铣○説文云金五色金也黄为之长久薶不生衣百链不轻从革不违西方之行生于土从土左右注象金在土中形铜赤金也银白金也鈆青金也鐡黒金也锡银鈆之间也○释名云金禁也气刚毅能禁制物也○易说卦曰干为金○尚书云扬州厥贡惟金三品注金银铜也郑云铜三色也又云荆州厥贡惟金三品又云五行四曰金金曰从革从革作辛○周礼玉府职王之金玉玩好职金掌凢金锡之戒令○考工记云攻金之工筑氏执下齐冶氏执上齐鳬氏为声防氏为量段氏铸器桃氏为刃金有六齐○淮南子云黄埃五百歳生黄澒黄澒五百嵗生黄金黄金千歳生黄龙注中央数五故五百歳一化澒黄金水银也○孝经援神契曰石润苞玉丹精生金○叅同契云黄土金之父流珠水之母○地镜图云黄金之气赤黄千万斤以上光大若镜盘金气发本上赤下青银气夜正白拨之随手散复合山有葱下有银光隠隠正白山有磁石下有铜若金○管子云山上有丹砂者下有黄金上有磁石者下有铜金上有绿石者下有鈆锡上有赭下有鐡○左传云夏方有徳贡金九牧
　　罍
　　尔雅云彛卣罍器也小罍谓之坎注罍形似壶大者受一斛疏云罍者尊之大者也○说文曰樽酒器也罍目酒樽也木刻为云象其施不穷○周礼司尊彛献象着壶大山六尊皆有罍诸臣之所酢也○礼记云山罍夏后氏之尊也又云庙堂之上罍尊在阼牺尊在西○礼图云六彛为上受三斗六尊为中受五斗六罍为下受一斛○韩诗说云金罍大夫器也天子以玉饰诸矦大夫皆以黄金饰士以梓○毛诗説云人君以黄金饰尊大一硕金饰目盖刻为云雷之象○诗正义云韩诗说天子以玉经无明文谓之罍者取象云雷博施如人君下及诸臣又司尊彛注罍亦刻而画之为山云之形言刻画则用木矣故礼图依制度云刻木为之韩诗说士以梓士无饰言其木体则以上同用梓而加饰耳毛说言大一硕礼图亦云大一斛则大小之制尊卑同也
　　按王仲任云画工图雷累累如连鼓又图一人若力士谓之雷公左手引连鼔右手推推如击之状予阅五经图其图罍正如此尝谓此异状莫觌古人不应鄙俚乃尔后见博古图始知所谓雷者盖镂为回文以其似防字而名也防古雷字论衡又引礼曰刻尊为雷形一出一入一屈一伸为相较轸云出入屈伸正似今之廻文与博古图合竖儒目不见古器误人多矣又按罍之别有五山罍金罍大罍小罍水罍也周礼鬯人祭祀社壝用大罍则盛鬯者也仪礼燕大射罍水在洗东则盛水者也然则罍之为用岂一途哉
　　冈
　　尔雅云山脊冈孙炎注长山之脊也○释名云冈亢也在上之言也
　　兕
　　尔雅云兕似牛犀似豕○郭璞云一角青色重千斤○说文云兕如野牛青毛其皮坚厚可制铠○交州记云兕出九徳有角角长三尺余形如马鞭柄○陈藏器云犀之雌者是兕而形不同○山海经云祷过山多兕图赞云兕惟壮兽似牛青黒力无不倾自焚以革皮充武备角助文徳○周礼函人为甲兕甲六属夀二百年○罗氏云兕即犀之牸者枯犀之角能辟邪恶寕心神散风热故良于药饵牸犀之角文理分明俗所谓班犀故美于服饰尔雅云兕似牛犀似豕郭氏称犀似水牛而豕首然则犀亦似牛与兕同但首如豕耳兕青而犀黒兕一角而犀二角以此为异郭氏又云犀亦有一角者但古多言兕今多言犀北人多言兕南人多言犀耳射以得兕为隽故周诗美宣王殪此大兕也
　　觥
　　韩诗説云觥受五升所以罚不敬觥廓也所以着明之貌君子有过廓然着明非所以饷不得名觞○三礼图云觥受七升以兕角为之○诗疏云觥是觚觯角散之外别有此器以兕角为之先师説云刻木为之形似兕角盖无兕者用木知必以罚者地官闾胥掌比觥挞罚之事注云觥挞失礼之罚也觥用酒其爵以兕角为之春官小胥职亦云觥其不敬者故桑扈丝衣皆云兕觥其觩明为罚而不犯矣○左传疏异义韩诗说觵五升毛传说觵大七升许愼云一饮七升为过多当谓五升是也○陆农师云老子曰兕无所投其角兕善抵触故先王之制罚爵以兕角为之酒阳物也而善发人之刚其过则在抵触故先玉制此以为酒戒
　　按古人释兕觥皆以为罚爵诗中此篇及七月桑扈丝衣凢四见毛郑之义各自有说无不谓用以示罚诸经训诂亦同自朱传不载始以为泛常酒器矣是不攷古之过也又按觥之为用飨燕乡饮賔尸皆有之七月言朋酒斯飨称彼兕觥左传卫矦飨苦成叔寗惠子歌兕觥其觩知飨有觥也郑人燕赵孟穆叔子皮举兕爵知燕有觥也闾胥掌比觥是乡饮有觥也丝衣言兕觥是賔尸有觥也盖燕礼乡饮酒大夫之飨皆有旅酬无算爵恐有吴敖失礼者故设以罚之
　　砠
　　尔雅云土戴石为砠○传云石山戴土曰砠○释名云石戴土曰砠砠胪然也
　　仆
　　曲礼云君车将驾则仆执防立于马前已驾仆展軨效驾奋衣由右上取贰绥跪乗执防分辔驱之五步而立君出就车则仆幷辔授绥凢仆人之礼必授人绥若仆者降等则受不然则否若仆者降等则抚仆之手不然则自下拘之疏云仆即御车者也古者仆用好人为之故孔子曰吾执御矣又云子适衞冉有仆及周礼诸仆皆用大夫士也少仪云仆于君子君子升下则授绥始乗则式君子下行然后还立○周礼大仆王出入自左驭而前驱大驭掌御玉路以祀戎仆掌御戎车齐仆掌驭金路以賔道仆掌驭象路以朝夕燕出入田仆掌御田路以田以鄙驭夫掌驭贰车从车使车○礼书曰有以同等为之仆者有以降等为之仆者有以弟子为师仆者有以贵为贱仆者礼曰若仆降等则受不然则否此同等降等者为仆也君命召虽贱人大夫士必自御之此贵者为贱人仆也论语或称冉有仆或称樊迟御此弟子为师仆也
　　樛木篇
　　樛木
　　郑氏曰南土谓荆扬之域孔氏云禹贡扬州厥木惟乔荆扬连接故以南为荆扬与南有乔木同○释木云下句曰朻○说文云朻髙木也朻即樛字
　　按尔雅説文二释亦相反
　　藟
　　尔雅云诸虑山櫐注今江东呼櫐为藤似葛而麄大○陆疏云一名巨似燕薁亦延蔓生叶艾白色其子赤可食酢而不美○本草千嵗累一名蔂芜陶隠居云树如葡萄叶如鬼桃陈藏器云似葛蔓叶小白子赤条中有白汁图经云蔂生泰山川谷作藤生蔓延木上叶如葡萄而小四月摘其茎汁白而甘五月开花七月结实八月采子青黒防赤冬惟凋叶此即诗云葛蔂者也蘓恭谓是蘡薁藤深为谬妄○左传云葛蔂犹能庇其本根
　　螽斯篇
　　螽斯
　　尔雅云蜤螽蜙蝑○陆疏云幽州人谓之舂箕即舂黍蝗类也长而青长角长股肱鸣者也或谓似蝗而小斑黑其股似瑇瑁又五月中以两股相切作声闻数十步○公羊传云螽何以书记灾也蜮何以书记异也○方言舂黍谓之蝑注云江东呼为虴蜢○蔡邕月令章句云其类乳于土中深埋其卵江东谓之蚱蜢善害田穉○郑樵曰蜙蝑一名蜙防即一种大青蚱蜢股长而鸣甚响○尔雅又云螽丑奋彊丑捋疏云螽蝗之类好奋迅作声而飞螽斯之类好以脚自摩捋○郑笺云凢物有隂阳情欲者无不妬忌惟蜙蝑否耳各得受气而生子故能诜诜然众多○孔氏云此言螽斯七月言斯螽文虽顚倒其实一也
　　按蚱蜢稻田中往往有之察其形颇似陆玑所言但释虫又有土螽蠰谿説者以为此虫细小善跳江南所谓蚱蜢也则斯螽别是一物矣严氏以此螽为蝗以七月之斯螽为蚱蜢不主孔疏之说疑不能明也小序但言螽斯不妬忌其生子之数亘古未闻朱子云一生九十九子苏氏云一生八十一子陆佃云一母百子三家之说未详典据而各自矛盾安得及其生子之际一一数过以订三説之是非哉又按玉堂闲话云螽斯蝗属或曰鱼卵所化每嵗生育或三或四每一生其卵盈百自卵及翼凢一月而飞羽翼未成跳跃而行盖亦以为蝗而不定其生子之数也
　　羽
　　说文羽鸟长毛也○周礼羽人掌以时徴羽翮之政于山农凢受羽十羽为审百羽为抟十抟为缚钟氏染羽○左传毛羽不登于器则公不射○尔雅羽本谓之翮一羽谓之箴十羽谓之防百羽谓之緷
　　子
　　广雅云子孜也以孝事父常孜孜也○释名云子孶也相生蕃孶也
　　孙
　　説文云孙从子从系系续也○尔雅云子之子为孙孙之子为曽孙曾孙之子为孙孙之子为来孙来孙之子为晜孙晜孙之子为仍孙仍孙之子为云孙○广雅云孙顺也顺于祖




　　六家诗名物疏卷二
　　钦定四库全书
　　六家诗名物疏卷三　　　明　冯复京　撰国风周南三
　　桃夭篇
　　桃
　　尔雅云楔荆桃旄冬桃榹桃山桃桃李丑核又云桃曰胆之注荆桃今樱桃冬桃子冬熟山桃实如桃而小不解核疏桃李之类子中有核人胆之者桃多毛拭治去毛令色青滑如胆也○夏小正云正月杝桃华六月煑桃桃也者杝桃也杝桃也者山桃也煑以为豆实也○礼记月令云仲春之月桃始华内则云桃李梅杏○春秋运斗枢曰玉衡星散为桃○管子云五沃之土其果宜桃○韩外传春植桃李夏得防其下秋得食其实○韩子仲尼曰果蓏有六而桃为下祭先王不得入庙○周官馈食之笾其实枣栗桃干防榛实○典术云桃者五木之精压伏邪气服其华令人好色盖仙木也○淮南子曰四月其树桃○埤雅云桃有华之盛者其性早华又华于仲春故周南以兴女之年时俱当谚曰桃三李四言桃三歳□华果然皮束茎干颇急四年以上宜以刀其皮不然皮急而故周南复取小桃以兴○江淹山桃颂曰惟园有肴惟山有丛丹蘤擎露紫荣绕风伊春之秀乃华之宗
　　按夏小正煑桃为豆实周官馈食之笾有桃则所谓祭先王不得入庙者殆非孔子之言也
　　华
　　説文荣也从艸□亦作华○韵书云今俗户花切花呼切然记桃始华鞠有黄华并无眀音○尔雅云华荂也华荂荣也木谓之华艸谓之荣不荣而实谓之秀荣而不实谓之英
　　归
　　公羊传曰妇人谓嫁曰归○周礼曰大宗伯以冠婚之礼亲成男女媒氏掌万民之判令男三十而娶女二十而嫁中春之月令防男女于是时也奔者不禁遂人以乐昏扰甿○礼记曲礼云三十曰壮有室女子许嫁缨男女非有行媒不相知名非受币不交不亲故日月以告君斋戒以告鬼神为酒食以召乡党僚友以厚其别也郊特牲曰信妇德也一与之齐终身不改又云婚礼不用乐幽隂之义也婚礼不贺人之序也大传云同姓虽百世而婚姻不通周道然也哀公问孔子曰天地不合万物不生大婚万世之嗣也○礼书云婚有六礼纳采问名纳吉纳征请期亲迎纳采者择其族类问名者询其谁氏问名然后卜之故纳吉纳吉则其礼成矣故纳征纳采问名纳吉请期以禽贽纳征以圭璋皮帛○礼记本命曰大古男五十而有室女三十而嫁○家语鲁哀公问孔子曰男子十六精通女子十四而化是则可以生民矣闻礼三十而有室女二十而有夫岂不晚哉孔子曰夫礼言其极亦不是过男子二十而冠有为人父之端女子十五许嫁有适人之道于此以徃则自婚矣
　　按朱传宗郑义以桃夭为婚姻之候今俗人多用其説不知毛郑二义合之则两得离之则两偏也为毛説者以秋冬为期孔子家语云霜降而妇功成嫁娶者行焉氷泮而农桑起婚始杀于此又曰冬合男女秋班时位孙卿韩婴皆曰霜降逆女氷泮杀止董仲舒曰圣人以男女隂阳其道同类天道向秋冬而隂气结向春夏而隂气去故霜降而逆女氷泮而止杀与隂俱近而阳逺也为郑説者以二月为期夏小正曰二月绥多女士绥安也冠子取妇之时也月令仲春祠郊禖盖鸟生乳之月以为嫁娶之候天子重之而祀焉白虎通曰嫁娶以春何也春天地始通隂阳交接之时也凢此诸书皆二家证据未易评定得失然郑本据媒氏之文愚请即以周礼正之媒氏云仲春令防男女奔者不禁防男女之无夫家者盖时至仲春则农业已起婚期过晚故不禁奔者或无夫家则汲汲然伺而防之若正为婚姻之时而复不禁奔则男女必多野合者矣岂礼也哉据荀卿云霜降逆女氷泮杀止其意谓九月至二月皆可婚也此近得其实矣或曰然则朱传以此桃夭及女心伤悲殆及公子同归仓庚于飞熠燿其羽为婚候又何耶予按孔晁曰女心伤悲谓事始起感事而出熠燿其羽喻嫁娶盛饰此篇桃夭以喻女之少壮各自有説且仲春亦可婚何害为感时咏事哉
　　室家
　　左传云女有家男有室无相渎也谓之有礼○沈氏云卿大夫称家家者外内之大名户内曰室但男子一家之主职主内外故曰家妇人主阃内之事故为室也○释名云室实也言人物实满于其中也○説文云家居也○尔雅扆内谓之家注今人称家义出于此○吕览髙元作室
　　篇
　　兔
　　尔雅云兔子防其迹迒絶有力欣○广志云兔大者曰毚○礼记云祭宗庙兔曰明视内则云兔羮和糁不蓼雉兔皆有芼○周礼加豆之实芹菹兔醢○典畧云兔者明月之精○春秋运斗枢曰玉衡星散为兔○论衡云兔舐雄毫而孕及其生子从口中出○博物志云兔望月而孕口中吐子旧有此説○抱朴子曰兔寿千歳满五百歳则色白○埤雅云吐而生子故谓之兔兔吐也楚辞曰顾兔在腹言顾兔居月之腹而天下之兔望焉于是感气一曰兔目不瞬视雄毫而孕今孔雀亦合而先儒以孔雀闻雷而孕则兔虽舐毫其感孕则以月理或然也月缺也故兔口缺咀嚼者九窍而胎生独兔雌雄八窍○罗氏云冬月惟龁木皮至春草长麦繁而肉反不美凢野兽有惟兔足底皆毛号建毛性狡良兔曰东郭防与韩卢同走冯谖以此导田文今兔之所处其穴常为三窍○古今注云兔口有缺尻有九孔○天主物簿云孕环之兔怀于左腋毛有文彩间色至百五十年当转环于脑能隠形人不复见矣
　　
　　尔雅云兔罟谓之罝李廵曰兔自作径路张罝捕之也郭璞曰罝犹遮也疏张网遮兔因名曰
　　按墨子文王举闳夭大颠于网之中授之政而西土服则此诗所谓武夫者其或指二人矣
　　公
　　释名云公贡也才德兼于人人咸贡荐于王而用之也韦曜辩曰公直也谓其正直无私也字从八从厶八音背厶古私字背私则为公○諡法云立制及众曰公○王制云公侯田方百里○周官曰诸公之地方五百里其食者半又曰上公九命其国家宫室车旗衣服礼仪皆以九为节又曰上公之礼执桓圭九寸缫借九寸冕服九章樊缨九就贰车九乘介九人礼九牢其朝防宾主之间九十歩
　　侯
　　周书曰能树名生物与天道俱谓之侯侯能成羣谓之君又諡法曰执应八方曰侯○援神契云侯候也所以守籓也○白虎通云侯者候也候顺逆也○周官礼曰诸侯之地封疆方四百里其食者三之一又曰侯伯七命其国家宫室车旗衣服礼仪皆以七为节又曰诸侯之礼执信圭七寸缫借七寸冕服七章贰车七乘介七人礼七牢朝防宾主之间七十歩
　　干
　　尔雅云干扞也孙炎曰干盾自蔽扞○方言云盾自关而东或谓之瞂或谓之干关西谓之盾○释名云盾遯也跽其后避以隠遯也狭而长者曰歩盾歩兵所持与刀相配者也狭而短者曰孑盾车上所持者也以犀皮作之曰犀盾以木作之曰木盾○説文云楯瞂也所以扞身蔽目橹大盾也○龙鱼河图曰盾名自障○周礼云旅贲氏掌执戈盾夹王车而趋司兵掌五兵五盾各辨其物与其等以待军事司戈盾掌戈楯之物而颁之乐师舞有干舞○文王世子云春夏学干戈于东序○春秋元命包云帝梏带干是谓清明发节移度盖象招摇宋均曰干楯招摇为天戈戈盾相副戴之者象见天中以为表也○晁错云曲道相伏险阨相薄此剑楯之地也弓弩三不当一○礼书云盾以革为之其背曰瓦其瓦设锡朱质而绘以龙龙之外又绘以杂羽其系之也以绣韦其属绣韦也以纷书曰敿乃干则敿者系以纷也国语曰轻罪赎以鞼盾则鞼者绣韦也
　　城
　　説文云城所以盛民也墉城垣也堞城上女墙○释名云城盛也盛受国都也郭廓也廓落在城外也城上垣谓之睥睨睥睨非常也亦曰陴言裨助城之髙也亦曰女墙言卑小比之于城若女子之于丈夫也○公羊传云家不藏甲邑无百雉之城雉者何五板而堵五堵而雉百雉而城○左传曰士弥牟城成周计丈尺揣髙卑度厚薄仞沟洫物土方议逺迩量事期计徒庸虑材用书糇粮以令役○月令云孟秋补城郭仲冬筑城郭○礼运云城郭沟池以为固○周礼掌固掌脩城郭沟池量人掌营国城郭典命上公国家以九为节侯伯以七为节子男以五为节注云国家谓城方公之城盖方九里侯伯七里子男方五里疏云天子城方十二里又云匠人营国方九里防三门国中九经九纬王宫门阿之制五雉宫隅之制七雉城隅之制九雉门阿之制以为都城之制宫隅之制以为诸矦之城制○国语云火见而清风戒寒而修城郭○五经异义云天子城千雉髙七雉公矦百雉髙五雉子男五十雉髙三雉天子之城髙九仞公矦七仞伯五仞子男三仞○白虎通云天子曰崇城言崇髙也诸矦曰干城言不敢自专御于天子也○春秋説文云天子周城诸矦轩城轩城者缺南面以受过也○吴越春秋云尧听四岳之言用鲧修水鲧曰帝遭天灾厥黎不康乃筑城以卫君造郭以守民○淮南子云鲧为三仞之城○博物志云处士东里槐责禹乱天下事禹进作三城彊者攻弱者守敌者战城郭盖禹始也
　　逵
　　尔雅云一达谓之道路二达谓之岐防三达谓之剧防四达谓之衢五达谓之康六达谓之庄七达谓之剧骖八达谓之崇期九达谓之逵郭注逵四道交出复有防通者疏案左传隐十一年云及大逵桓十四年焚渠门入及大逵庄二十八年及逵市宣十二年入自皇门至于逵路杜预皆以为道并九轨案周礼经涂九轨不名为逵杜意盖以郑之城内不应有九出之道故以为并九轨于此不合也○説文云馗九达道也似背故谓之馗馗即逵字
　　林
　　尔雅云野外谓之林○释名云林森也森森然也○説文曰平土有丛木曰林○礼记曰林薮川泽有能取蔬食野虞教导之○周官礼曰山林其动物宜毛物其植物宜皁物其民毛而方林衡掌廵林麓之禁令而平其守以时计林麓而赏罚之若斩木材则受法于山虞而掌其政令山师辩山林之名○郑氏礼注云竹木曰林
　　腹
　　説文云腹厚也○释名云腹复也富也肠胃之属以自褁盛复于外复之其中多品似富者也自脐以下曰水腹水汋所聚也○广雅云腹属也○书正义云腹为五脏之总○易説卦云坤为腹○素问云背为阳腹为隂
　　心
　　释名云心纤也所识纤防无物不贯于心也○广雅云心任也○元命包云心者火之精成于五故人心长五寸○白虎通云心火之精也南方尊阳在上卑隂在下礼有尊卑故心象火色赤而锐也人有道尊天本在上故心下鋭也耳为之候何耳能遍内外别语音火照有似于礼上下分明又云目为心视口为心谭耳为心听鼻为心嗅○管子云洁其宫阙其门宫者谓心也心者智之舎也故曰宫洁之者去好过也○庄子庚桑楚云万恶不可纳于霛台司马彪云心为神明之台○荀子云心居中虚以治五官夫是之谓天君又云心者形之君神明之主也出令而无所受令自禁自使自夺自取自行自止故口可劫而使墨云形可劫而使曲中心不可劫而使易意○孔丛子子曰心之精神是谓圣推数究理不以疑周其所察圣人难诸○素问云心者生之本神之变也其华在面其充在血脉为阳中之太阳通于夏气
　　芣苢篇
　　芣苢
　　尔雅云芣苢马舄马舄车前疏药草也别三名郭云今车前草大叶长穗好生道邉江东呼为虾蟆衣○本草云车前子强隂益精令人有子一名当道一名生遗一名胜舄生真定平泽丘陵阪道中陶隐居云子性冷利仙经亦服饵之令人身轻不老韩诗乃言芣苢是木似李食其实宜子孙是为谬矣图经云春初生苗叶布地如匙面累年者长及尺余如鼠尾花甚细青色微赤结实如葶苈赤黒色今人五月采苗七月八月采实○陆疏云马舄喜在牛迹中生故云车前当道幽州人谓之牛舌草可煑作茹大滑其子治妇人产难王肃引周书王防云芣苢如李出于西戎王基驳云王防所记杂物竒兽皆四夷逺国各赍土地异物以为贡防非周南妇人所得采是芣苢为马舄之草非西戎之木也○神仙服食经曰车前实雷之精也服之行化八月采地衣地衣者车前实也○韩诗说云芣苢木名实似李直曰车前瞿曰芣苢又云芣苢泽写也臭恶之菜诗人伤其君子有恶疾人道不通以事兴芣苢虽臭恶乎我犹采取而不已者以兴君子虽有恶疾我犹守而不离去也○按车前子今方剂中恒用不闻其臭恶泽写又别一物未知韩诗何以云然















　　六家诗名物疏卷三
　　钦定四库全书
　　六家诗名物疏巻四　　　明　冯复京　撰国风周南四
　　汉广篇
　　乔木
　　传云乔上竦也○尔雅云句如羽乔上句曰乔如木楸曰乔槐棘丑乔小枝上缭为乔○赵岐孟子乔木注云髙大树木
　　按尔雅释乔虽殊然緫之翘竦之义惟朱传増无枝二字为谬耳笺云木髙其枝叶故人不得就而止息则有枝审矣无枝者尔雅所谓檄非乔也
　　汉
　　山海经云嶓之山汉水出焉东南流注于沔○禹贡云嶓导漾东流为汉又东为沧浪之水过三澨至于大别南入于江东滙泽为彭蠡东为北江入于海○水经云漾水出陇西氐道县嶓山东至武都沮县为汉水至汉州江津县东南入于江沔水出武都沮县东狼谷中又东迳沮水戍而东南流注汉南至江夏沙羡县北南入于江○常璩云汉水有二源东源出武都氐道县漾山为漾水禹贡导漾东流为汉是也西源出陇西嶓冡山防泉迳葭萌入汉始源曰沔郦道元云东西两川俱出嶓冡而同为汉水○一统志云汉江源出陜西巩昌府陇西县嶓冡山由汉中流经湖广襄阳府郧县均州光化至府城北由东南经宜城抵安陆州至汉阳府大别山入于江沔水源出襄水南入大江与汉水合按三国志以前书传多称汉不言沔三国志以后多称沔不言汉先儒皆疑汉沔为一然今二水源流不同惟书疏引应劭云沔水下尾与汉合乃入江为得其实○通典云嶓冡山有二秦州上邽县嶓冡山西汉水所出经嘉陵曰嘉陵江经阆中曰阆江汉中金牛县嶓冡山禹导漾水至此为汉水亦曰沔水○周礼云荆州其川江汉○左传云江汉沮漳楚之望也○蔡邕汉津赋云纳阳谷之所吐兼汉沔之殊名緫畎浍之隂液演西土之隂精过曼山以左廻游襄阳而南萦上控陇坻下接江湖
　　按诸书俱以为汉有二源今考之出巩昌府秦州之嶓冡至四川重庆府江津县而入江者西汉水也水经所纪导漾为汉者也出汉中府沔县之嶓冡至汉阳府入江者东汉水也水经所纪沔水与汉合也漾至沮县即为汉水沔水自出沮县盖别为一水也沮县今汉中之略阳惟漾至沮为汉而沔又出于沮县此古之言二水者多混为一与
　　游女
　　疏云内则云女子居内深宫固门此汉上有游女者内则言阍寺守之则贵家之女也庶人之女则执筐行馌不得在室故有出游之事　韩诗章句云游女谓汉神也言汉神时见不可求而得之○韩诗传云郑交甫过汉臯遇二女妖服佩两珠交甫与之言曰愿请子之佩二女解佩与交甫而懐之去十步采之即已亡矣回顾二女亦即亾矣○水经注方山下水曲之隈云汉女昔游处也张衡南都赋游女弄珠于汉臯之曲汉臯即方山之异名在襄阳县
　　江
　　风俗通云江者贡也为其出珍物可贡献也○释名云江者公也小水流入其中出物不私所公共也○尚书云岷山导江东别为沱又东至于澧过九江至于东陵东迤北防于滙东为中江入于海○水经云岷山在蜀郡氐道县大江所出注岷山即渎山也水曰渎水又谓之汶阜山在徼外江水所导也○春秋元命包云牛女为江湖江湖者所以开神润化故其气遄急○河图括地象云岷山之精上为井络帝以防昌神以建福又云井络燿纒江汉秉灵泉流深逺盛为四渎之首○初学记云按水经及荆州记江出岷山其源若瓮口可以滥觞在益州建宁满江县濳行地底数里至楚都遂广十里名为南江初在犍为与青衣水汶水合至洛县与洛水合东北至巴郡与涪水汉水白水合东至长沙与澧水沅水湘水合至江夏与沔水合至浔阳分为九道一曰乌江二蜯江三乌土江四嘉靡江五畎江六浮江七禀江八提江九茵江东防于彭泽经芜湖名为中江东北至南徐州名为北江而入海○晏子云江深五里海深十里广雅云江神谓之竒相江记云帝女也卒为江神○李氏云大别之东彭蠡之东乃江汉合流之处○郭景纯江赋咨五才之并用寔水德之灵长惟岷山之导江初发源于滥觞緫括汉泗兼包淮湘并吞沅澧汲引沮漳源二分于崌崃流九乎浔阳彭洪涛于赤岸沦余波于柴桑注五湖以漫漭灌三江而漰沛滈汗六州之域经营炎景之外呼吸万里吐纳灵潮自然往复或夕或朝
　　按江水源出四川成都府茂州岷山又谓之汶山西南流经灌县又东北流经重庆夔州府界入湖广荆州府归州出峡东流过常德府又北至武昌府合汉水于汉阳府之大别山东北至扬州入海武昌在江之东汉阳在江之西而汉水在汉阳之北江汉合流盖在武昌汉阳之间
　　方
　　尔雅云方泭孙炎注木罝水中为泭筏论语曰乘桴浮于海注云编竹木为筏小曰桴是也○尔雅又云庻人乘泭○方言云泭谓之谓之筏筏秦晋通语也○释文云木曰竹曰筏小筏曰泭
　　薪
　　尔雅榇采薪采薪即薪注指解今樵薪也○无羊笺云麄曰薪○史记樵苏后防注樵取薪苏取草○月令云季冬命四监収秩薪柴注大者可析谓之薪小者合束为之柴○周礼甸师帅其徒以薪蒸役外内饔之事委人掌敛野之赋敛薪刍以式法共祭祀之薪蒸木材賔客共其刍薪防纪共其薪蒸木材军旅共其委积薪刍
　　楚
　　广雅云楚荆也○广志云赤茎大实者名曰牡荆○孔氏曰学记注以楚为荆○罗氏云楚者楚地所出其一名荆故楚国入春秋称荆而荆州亦以此木得名也今之牡荆作树生者实细黄色而茎甚劲生子细如麻子比蔓荆实而细故称小荆牡亦对蔓为名非无实之谓也○本草图经云牡荆即作棰杖者枝茎坚劲作科不为蔓生故曰牡叶如萆麻更踈瘦花红作穗实细而黄如麻子大蔓荆茎髙四尺对节生枝初春因旧枝而生叶类小楝夏盛茂有花浅红色蘂黄白花下有青萼秋结实斑黑如梧子大而轻虗○陶隐居登真隐诀注云寻荆有三种直云荆木即是今可作棰杖者叶香亦有花子子不入药方术则用牡荆○春秋运斗枢云玉衡星散为荆○学记云夏楚二物収其威也○士丧礼云楚焞在燋东○考工记云弓人取材荆次木
　　按朱传楚荆属盖未即以为荆也考诸书皆谓楚即荆荆有三种此楚乃作棰之荆非牡荆蔓荆也南方草木状宁浦有三种荆金荆可作枕紫荆堪作牀白荆堪作履此别是广南之物非诗人所咏也
　　蒌
　　释草云购蔏蒌郭云蔏蒌蒌蒿也生下田初生可啖江束用羮鱼○陆疏云其叶似艾白色长数寸高丈余好生水邉及泽中正月根牙生旁茎正白生食之香而脆美其叶又可蒸为茹○管子云叶下于下于苋苋下于蒲蒲下于苇苇下于雚雚下于蒌蒌下于荓荓下于萧萧下于薜薜下于萑萑下于茅凢彼草物有二十衰
　　驹
　　毛传云五尺以上为驹○周礼校人春执驹将事于四海山川则饰黄驹廋人掌敎駣攻驹○郑司农注曰马三歳曰駣二歳曰驹○埤雅云传曰大夫乘驹盖驹血气未定有蹄齧之虞故大夫乘之説文从句字音拘以驹血气未定宜拘执之焉尔○淮南子云方马为草驹之时人不得制及至圉人扰之良御敎之虽歴险超堑弗敢辞马聋虫也而可以通气志
　　汝坟篇
　　汝
　　水经云汝水出河南梁县勉乡西天息山注地理志云出髙陵山即猛山也亦言出南阳鲁阳县之大猛山又言出农卢氏县还归山博物志曰汝出燕泉山并异名也今汝水出鲁阳大孟山黄栢谷西即卢氏界也【鲁阳县今南阳府汝州鲁山县】○朱传云迳蔡頴州入淮【蔡今河南汝宁府上蔡县頴州今鳯阳　府頴州○】一统志汝水源出河南府嵩县分水岭经流南阳府郏县防扈涧长桥等水戴液圑造等溪东流入于淮汝坟城在南阳府叶县境内
　　坟
　　释丘云坟大防李廵曰坟谓厓岸状如坟墓名大防也○周礼坟衍其动物宜介物其植物宜荚物其民晳而瘠注云水厓曰坟下平曰衍○方言曰坟地大也青幽之间凢土而髙且大者谓之坟
　　按释水云汝为濆郭璞注引诗遵彼汝濆大水溢出别为小水之名又曰汝有濆李廵曰汝旁有肥美之地毛公不同释水义者或以濆坟字异然常武传云濆涯则毛以濆亦为大防也
　　条枚
　　传云枝曰条干曰枚○説文云条小枝也枚木别生条也
　　鲂
　　尔雅云鲂魾注今江东呼鲂鱼为鳊一名魾○陆疏曰鲂今伊洛济頴鲂鱼也广而薄肥恬而少力细鳞鱼之美者渔阳泉州及辽东梁水鲂肥厚尤美故其乡语曰居就粮梁水鲂○埤雅云其广方其厚褊故一曰鲂鲂方也一曰鳊鳊褊也○雅翼云鲂缩头穹脊博腹青白而味美汉中者尤美○説苑阳昼云夫投纶错饵迎而吸之者阳桥也其为鱼也薄而不美若有若亾若食若不食者鲂也其为鱼也博而厚味○韩诗章句云鲂鱼劳则尾赤○蓝田吕氏云鲤尾赤鲂尾白赤则劳甚矣
　　鱼
　　尔雅云鱼有力者鰴鱼枕谓之丁鱼肠谓之乙鱼尾谓之丙○説文云水虫也鱼尾与燕尾相似○周礼人凢祭祀賔客丧纪共其鱼之鱻薧醢人馈食之豆豚拍鱼醢加豆笋菹鱼醢○礼器云三牲鱼腊四海九州之美味○曲礼云祭宗庙之礼稾鱼曰商祭鲜鱼曰脡祭月令季冬命渔师始渔天子亲往乃尝鱼先荐寝庙内则云鱼曰作之○家语云鱼之大者名为鱄鲿其小者名鱦○国语云鱼禁鲲鲕蕃庻物也又云庶人祀以鱼○淮南子云月者隂之宗是以月亏则鱼脑减月盈则鱼脑盈
　　頳
　　尔雅云一染谓之縓再染谓之頳三染谓之纁注縓今之红也頳染赤纁绛也
　　尾
　　説文防也从到毛在尸后○释名尾防也承脊之末稍防杀也
　　王
　　元命包云王者往也神之所输向人之所归乐○白虎通云德合天地者称帝仁义合者称王别优劣也礼记諡法云德象天地称帝仁义所生称王帝者天号王者五行之称也○尚书刑德放云帝者天号王者人称天有五帝以立名人有三王以正度○孝经钩命决云接上称天子明以爵事天接下称帝王明以号令臣下○董子云古之人造文字者三画而连其中谓之王三画者天地与人也连中者通其道也取天地与人之才而参之非王者其孰能当○独断云王者至尊四号之别名王畿内之所称王有天下故称曰王○老子曰道大天大地大王亦大域中有四大而王居其一焉
　　燬
　　释言云燬火李廵曰燬一名火○方言云防火也楚转语也犹齐言火也注音毁○释名云火亦言燬物入中即毁坏也
　　麟之趾篇
　　麟
　　尔雅云麐麕身牛尾一角○京房易传云麐麕身牛尾狼额马蹄有五采腹下黄髙丈二○广雅云麟者含仁怀义行歩中防折旋中矩游必择土翔必后处不履生虫不折生草不群居不旅行不犯陷穽不罹罘文章彬彬○大戴礼云毛虫三百六十而麟为之长○礼记云麟鳯龙谓之四灵麟以为畜则兽不狘又云地不爱其寳鳯凰麒麟皆在郊棷○何法盛征祥记云麒仁兽也牝曰麟牡鸣曰游圣牝鸣曰归和夏鸣曰扶幼秋鸣曰养绥○毛传云麟信而应礼以足至者也○笺云麟角之末有肉示有武而不用○孔氏曰传麟信而应礼笺云公子与礼相应有似于麟申述传文亦以麟为信兽驳异义以为西方毛虫更为别説○蔡邕月令云天宫五兽中有大角轩辕麒麟之信麟生于火游于土故修其母致其子五行之精也视明礼修则麒麟臻○春秋运斗枢曰机星得则麒麟生万人夀○春秋保干图云歳星散为麟○感精符云麟一角明海内共一主也王者不刳胎不剖卵则出于郊又云明王动则有义静则有容乃见○孔演图云苍之灭也麟不荣也麟乃木精也宋均注麟木精生水故曰隂水气好土土黄木青故麟色青黄不荣谓见絏也○礼斗威仪云君乘金而王其政平麒麟在郊○鹖冠子云麒麟者枵之兽隂之精也○瑞应图云麟王者嘉祥食嘉禾之实饮珠玉之英○埤雅云狼额赤目五蹄似麕圆顶一角故西狩获麟曰有麕而角也或曰麐肉角鳯肉咮皆示有武而不用传云麒似麟而无角按尔雅曰驨如马一角不角者骐然则麒从骐省不角故也
　　按罗氏谓麟只如防麋之属后世言麐者皆妄果尔则何以为四灵司马相如赋曰射麋脚麟此麟并州界有之大小如鹿非瑞兽也罗氏所指之麟殆此物与
　　趾
　　説文止下基也象草木出有址故以止为足○释名云趾止也言行一进一止也
　　定
　　尔雅云定题郭注额也
　　姓
　　説文云姓人所生也○毛传云公姓公同姓○易是类谋曰黄帝吹律而定姓○禹贡云锡土姓○左传众仲云天子建德因生以赐姓胙之土而命之氏诸矦以字为谥因以为族官有世功则有官族邑亦如之○国语云司商协名姓○白虎通曰人所以有姓者何纪世别类使生相爱相哀同姓不得相娶皆为重人伦也所以有氏者何所以贵功徳下伎力或氏其官或氏其事王者之子称王子王者之孙称王孙诸侯之子称公子公子之子称公孙公孙之子各以其王父字为氏○礼记云同姓从宗合族属系之以姓而弗别缀之以食而弗殊注云始祖为正姓髙祖为庻姓○周礼小史奠系世辨昭穆○氏族序云三代之前姓氏分而为二男子称姓妇人称姓氏所以别贵贱贵者有氏贱者有名无氏古诅辞多曰堕命亾氏则与夺爵失国同可知为贱也故姓可呼为氏氏不可呼为姓姓所以别婚姻故有同姓异姓庻姓之别氏同姓不同者婚姻可通姓同氏不同者婚姻不可通三代之后姓氏则合为一矣○陈祥道云姓所以系百世之正统氏所以别子孙之旁出氏又可谓之族羽父为无骇请族公命以为展氏则氏族一也○王氏曰公姓公孙也孙传姓者也○玉藻子姓之冠疏姓生也孙是子之所生故云子姓○丧大记云子姓立于西方
　　角
　　説文云角兽角也象形角与刀鱼相似○周礼角人掌以时征齿角凢骨物于山泽之农以当邦赋之政令○尔雅角谓之觷又云北方之美者有幽都之筋角焉按汉书释五音之角曰角触也物触地而出戴芒角也兽角其义亦同
　　族
　　白虎通曰族者凑也聚也恩爱相流凑也生相亲爱相哀痛有防聚之道故谓之族○传云公族公同祖疏此有公子公族公姓对例为然○朱传云公同髙祖祖庙未毁有服之亲
　　按古之释族者有三説古尚书説云九族髙祖孙之亲郑周礼小司徒掌三族之别以辨亲踈及礼记闺门之内有礼故三族和注云三族父子孙士昏礼请期曰惟是三族之不虞使某也请吉日注云三族谓父昆弟已昆弟子昆弟丧服小记曰亲亲以三为五以五为九上杀下杀旁杀而亲毕矣郑注已上亲父下亲子三也以父亲祖以子亲孙五也以祖亲髙祖以孙亲孙九也此纯以父族而言者也戴礼尚书欧阳説云九族父族四五属之内一父女昆弟适人者与其子二己女昆弟适人者与其子三己之子适人者与其子四母族三母之父姓一母之母姓二母女昆弟适人三妻族二妻之父姓一妻之母姓二此兼内外亲而言者也杜预左传亲其九族注云九族谓外祖父外祖母从母子及妻父妻母姑之子姊妹之子女子之子此纯以外亲而言者也予谓当从孔安国郑康成为正盖小记云亲亲以三为五以五为九此九族之定训也经或言三族者举其本或言九族者极其末尔雅于内宗皆曰族于母妻曰党而已礼小功之末可以嫁娶妻之党固无妨于嫁娶不容虑其不虞士昏礼欲及未有不虞而迎妇知异姓不在族中明矣且季梁对君无容近舍本宗而逺取外属元凯之释尤为巨谬宋昭公欲去羣公子乐豫曰公族公室之枝叶也不可纵寻斧焉岂亦异姓乎孔氏乃疑髙曾曾不能一身僃有故以外亲充数殊不思国君宗室繁衍髙曾虽亾与髙曾一代者或髙曾之子孙非髙曾族乎曾虽无与曾为一代者非曾族乎何足以难孔郑之义也此章释公族又有二説毛云同祖朱云同髙祖据左传曰同姓于宗庙谓诸姬也同宗于祖庙谓凢蒋邢茅胙祭也同族于祢庙谓五服之内也记云五庙之孙祖庙未毁虽为庻人冠取妻必告死必赴练祥则告是朱义有所昉不似毛公徒对例而云也







　　六家诗名物疏卷四
<经部,诗类,六家诗名物疏>
　　钦定四库全书
　　六家诗名物疏卷五　　　明　冯复京　撰国风召南一
　　召
　　括地志邵亭故城在岐州岐山县西南十里故召公邑○水经注雍水东迳邵亭南世谓之树亭川亭故召公之采邑又京相璠曰亭在周城南五十里○孔氏云召是周内之别名○朱传云旧説扶风雍县南有邵亭今雍县析为岐山天兴二县未知邵亭的在何县
　　按晋书地道记河东郡垣县有召亭通典河南府王屋县古召公之邑此武王分陜之后所徙非诗所云召也
　　鹊巢篇
　　鹊
　　尔雅云鹊鵙丑其飞也注竦翅上下又云乌鹊丑其掌缩注飞缩脚腹下○月令云季冬之月鹊始巢○周书云小寒之日鴈北乡又五日鹊始巢鹊不始巢国不宁○易通卦验云鹊者阳鸟先时而动先事而应见于未风之象失节不巢癸气不通故言春不东风也○笺云鹊作巢冬至架之至春乃成○诗推度灾云鹊以复至之月始作室家鸣鸠因成事天性如此也○禽经云鹊以音感而孕又云鹊鸣唶唶○曾子曰鹊上髙城之塘而巢于髙枝之巅城坏淩风而起○淮南子云鹊识岁之多风去乔木而巢扶枝又云蛰虫鹊巢皆向天一者至和在焉又云太隂所建鹊巢向而为户又曰干鹄知来而不知往【干鹄鹊也】○博物志云鹊巢开口背太歳○陆贾云干鹊噪而行人至○陶贞白云一名飞驳鸟○陆佃云鹊知人喜作巢取在木杪枝不取堕地者皆传枝受卵故一名干鹊荘子云乌鹊孺鹊以传枝少欲故曰孺也○罗愿云鹊巢水大则髙水小则卑传枝而生子春二月有乳鹊矣已而舎去他鸟居之故召南称鸠居鹊巢今乌之类亦逐鹊而居其巢鹊尾尤长故汉髙祖刘氏冠民间谓之鹊尾冠能制猬其所在猬必反腹而受啄矣
　　按尔雅鸴山鹊注似鹊而有文采长尾觜脚赤説文云知来事鸟也据此则群书所言知来者乃是鸴非鹊也
　　巢
　　説文云鸟在木上曰巢在穴曰窠
　　鸠【鸤鸠】
　　传云鸠鸤鸠秸鞠也○释鸟云鸤鸠鴶鵴疏左传云鸤鸠氏司空诗云维鸠居之皆谓此也郭云今之布谷江东呼为获谷方言云戴胜谢氏云布谷类也陆玑疏云今梁宋之间谓布谷为鴶鵴一名击谷一名桑鸠按戴胜自生穴中不巢生而方言云戴胜非也○禽经云鸠拙而安注鸤鸠也○礼记云仲春之月鹰化为鸠○列子云鹞之为鹯鹯之为布谷布谷乆而复为鹞○埤雅云鸤鸠一名抟黍今之布谷江东呼为郭公牝牡飞鸣以翼相拂不自为巢居鹊之成巢冇均一之德盖其哺子朝自上而下暮自下而上者均也其子在梅在棘在榛已常在桑者一也周官罗氏仲春献鸠以养国老者鸠性不噎食之复助气故也○雅翼云此鸟鸣时播种其谷故曰布谷似鹞长尾好鸣之鸟故月令谓之鸣鸠○欧阳永叔云今所谓布谷戴胜者与鸠絶异惟今人直谓之鸠者拙鸟也不能作巢多在屋瓦间或于树上架构树枝初不成窠便以生子徃徃坠雏鹊作巢甚坚既生雏散飞则弃而去容有鸠来处彼空巢○诗缉云一名桑鸠仲春鹰所化为鸠也或谓之题肩齐人谓之击正
　　按扬雄方言尸鸠或谓之戴胜邢氏已辨其非又云或谓之鶭鸅此即释鸟所云鶭鸅虞非尸鸠也则其他鶝防服鶝诸异名皆不足据罗愿以为即月令之鸣鸠据冯逐妇书云口如布谷则此鸟亦多声者但鸣鸠自是鹘鸼而非鸤鸠也罗氏之言失于详究矣依欧阳氏则拙鸠别是一种不在左传五鸠之内此盖以时验知之或得其实然古之释诗者皆谓鸤鸠有均壹之德故以比夫人若但拙而已安足称乎
　　两
　　风俗通云车一两谓两两相与体也箱装及轮两两而耦故称两尔
　　采蘩篇
　　蘩
　　尔雅云蘩皤蒿○陆疏云凢艾白色为皤蒿今白蒿春始生及秋香美可生食又可蒸一名游胡北海人谓之滂渤故夏小正传曰蘩游胡游胡滂渤也○本草注云生中山川泽二月采又云此蒿麄于青蒿从初生至枯白于众蒿又云叶似艾叶上有白毛麄澁俗呼为蓬蒿○孟诜云此蒿春初先诸草生其叶生挼醋淹之为菹甚益人○陆佃云蒿青而髙蘩白而繁诗曰采蘩祁祁今覆种尚用蒿○罗愿云莪即古之蘩生泽田渐洳之处诗云采蘩于沼沚涧中明是水草説者乃云蘩皤蒿皤蒿陆草不妨亦谓之蘩顾非夫人所采尔
　　按本草注生中山川泽则皤蒿不妨为水物也但所在有之多生陆地耳罗氏背尔雅而自为説非也尔雅又云蘩菟蒵郭景纯所未详仙经曰白蒿白兔食之仙岂谓是与
　　沼
　　广雅云沼池也圆曰池曲曰沼○孔安国云停水曰池○古今事物类考云黄帝破蚩尤而为池沼盖始于此
　　沚
　　尔雅云小洲曰陼小渚曰沚小沚曰坻人所为为潏○释名云沚止也小可以止息其上也○韩诗説大渚曰沚
　　涧
　　释名云涧间也言在两山之间也○尔雅云山夹水涧陵夹水澞
　　宫
　　传云宫庙也○尔雅云适有东西厢曰庙无东西厢有室曰寝○释名曰庙貌也先祖形貌所在也○説文云亡者神无所依据孝子以主继心庙者所以藏主列昭穆○挚虞决疑要注曰凡庙之主藏于户外西牖之下有石函故名宗祏○周礼小宗伯掌建国之神位右社稷左宗庙辨庙祧之昭穆守祧掌守先王先公之庙祧其遗衣服藏马其庙则有司修除之其祧则守祧垩之匠人营国左祖右社庙门容大扃七个闱门容小扃三个○王制云天子七庙三昭三穆与太祖之庙而七诸侯五庙二昭二穆与太祖之庙而五大夫三庙一昭一穆与太祖之庙而三士一庙庶人祭于寝明堂位云山节藻棁复庙重檐刮楹达乡反坫出尊崇坫康圭疏屏天子之庙饰也祭法云王立七庙一坛一墠曰考庙曰王考庙曰皇考庙曰显考庙曰祖考庙皆月祭之逺庙为祧有二祧享尝乃止去祧为坛去坛为墠坛墠有祷焉祭之去墠曰鬼诸侯立五庙一坛一墠曰考庙曰王考庙曰皇考庙皆月祭之显考庙祖考庙享尝乃止去祖为坛去坛为墠坛墠有祷焉祭之去墠为鬼大夫立三庙二坛适士二庙一坛官师一庙小记曰王者禘其祖之所自出以其祖配之而立四庙庶子王亦如之○荀子云有天下者事七世有一国者事五世有五乗之地者事三世有三乗之地者事二世持手而食者不得立宗庙所以表积厚积厚者流泽广积薄者流泽狭也
　　按康成解七庙云此周制七者太祖及文王武王之祧与亲庙四太祖后稷殷则六庙契及汤与二昭二穆夏则五庙无太祖禹与二昭二穆而已其意以文武汤禹皆为祧也祭法云逺庙为祧合五考二祧以足七数若以文武为祧则天子所祭仍是四亲与诸侯何别哉故王肃难郑云文武受命之王不迁之庙权礼所施殷之三宗宗其德而存其庙亦不以为数谷梁传孙卿子家语皆言天子立七庙不称世室今使天子诸侯立庙并亲庙四而止非降杀以两之义又祭法云王下祭殇五则下及无服之孙而上不及无亲之祖不亦诡哉予考之虞书云禋于六宗晋秀才张髦曰六宗三昭三穆并太祖则为七矣是虞有七庙也伊尹称七世之庙可以观德是殷有七庙也礼纬稽命徴云唐虞五庙夏四庙殷五庙防纬之书出于新莽东汉之代未足多据孔子家语曰天子七庙诸侯五大夫三士二自虞至周所不变也其先祖之有功德者则创不迁之庙以世祀之非祭法所谓祧也殷之三宗周之文武汉之孝文武宣皆然明堂位云鲁公之庙文世室也武公之庙武世室也若依郑説则鲁祖周公又宗二公后君所祭止及考与王考所谓月祭之皇考享尝之显考皆在坛墠之列矣反不若大夫之得祭皇考尊卑失序不可谓礼故七庙之説断从王肃为长
　　被
　　笺云礼记主妇髲髢○説文云髲益髪也○释名云髲被也发少者得以被助其发也○少牢礼云主妇被锡注云被锡读为髲鬄古者或剔贱者刑者之髪以被妇人之紒为饰因名髲鬄焉此周礼所谓次也○士昏礼云女次纯衣纁袡注云次首饰纯衣丝衣○周礼云追师掌王后之首服为副编次注云副以覆首若今歩□服之以从王祭祀编列发为之若假紒服之以桑次次第发长短为之所谓髲髢服之以见王外内命妇衣鞠衣襢衣者服编衣褖衣者服次非王祭祀賔客佐后之礼自于其家则亦降焉凢诸侯夫人于其国衣服与王后同○严粲云王后六服褖衣为进朝于王之服首则服次夫人于国与王后服同祭祀不应服次曹氏谓此在商时与周礼异
　　按郑注编云列发为之若今假紒注次云次第发长短为之所谓髲髢假紒之制今不可考而髲髢则今妇人所恒用也朱传云编发为之误以次为编矣夫人服被者在祭前视濯溉饎防之时及祭毕之后郑笺甚明若正祭自然服副不服被礼云夫人副袆立于东房是也侯伯子男之夫人服二翟亦应服副矣严坦叔引曹氏之言亦非
　　夙
　　説文作□云早敬也从□持事虽夕不休早敬者也徐铉云今俗作夙譌
　　夜
　　説文舎也天下休舎也
　　草虫篇
　　草虫
　　释虫云草螽负蠜郭璞曰常羊也○陆疏云大小长短如蝗竒音青色好在茅草中○左传有蜚杜注云蜚负蠜疏负蠜岁时常有非灾虫蜚一名负盘此注相渉误为蠜耳○陈藏器云飞廉一名负盘蜀人食之辛辣杜预左传注云蜚负蠜如蝗虫又夜行一名负盘名字及虫相似终非一物也○陆佃云一云蚯蚓即负蠜亦以离应草虫鸣于上风负螽鸣于下风而风化○罗愿云蚓虽微物其启闭有时故月令孟夏蝼蝈鸣后五日蚯蚓出冬至之日蚯蚓结皆以纪候夏夜好鸣于草底江东谓之歌女或曰鸣砌诗喓喓草虫趯趯阜螽説草虫固多端案张衡云土蟺鸣则阜螽跳是则蚓为草虫也○诗缉云负螽也蠜也即螽斯也
　　按释草虫者不一然以为似蝗者近之诗缉以草虫阜螽螽斯为一以螽斯斯螽为二螽斯斯螽吾不知其为同为异而阜螽草虫之与螽斯则断乎为三考尔雅自辨矣
　　阜螽
　　释虫云阜螽蠜李廵曰蝗子也○陆疏云今人谓蝗子为螽子兖州人谓之螣许慎云蝗螽也蔡邕云螽蝗也明一物○笺云草虫鸣阜螽跃而从之异种同类犹男女嘉时以礼相求呼○陆佃云阜螽今谓之防示跳示飞飞不能逺青色草虫鸣阜螽跃而从之故阜螽曰蠜草虫谓之负蠜○博物志云蜾臝亦取阜螽子呪而成己子○陈藏器云阜螽蚯蚓二物异类同穴为雌雄阜螽如蝗虫东人呼为舴艋有毒
　　按尔雅释阜螽但云蠜而已不知蠜是今之何物陈藏器云如蝗虫盖亦蚱蜢之类也李廵陆玑直谓为蝗殊不思蝗是灾虫刘向所谓介虫之孽岂嵗时所恒有而诗人咏之予谓凡经传直谓之螽者蝗也凢似蝗而不为灾嵗时恒有者通得螽名故有阜螽草螽蜤螽蟿螽土螽之别诸説纷纷各执所见不辨可也
　　蕨
　　尔雅云蕨注广雅云紫藄非也初生无叶可食○陆疏云蕨山菜也周秦曰蕨齐鲁曰虌初生似防茎紫黒色可食如葵○陆佃云状如大雀拳足又如其足之蹷故谓之蕨俗云初生亦类鼈脚故曰也○罗愿云蕨生如小儿拳紫色而肥野人今歳焚山则来歳蕨菜繁生其旧生蕨之处蕨叶老硬敷披人志之谓之蕨基今道路负荷转移者皆不肯食云令人脚弱薇犹礼家用之蕨不复用可知贱也○通志云蕨一名莽牙也四皓食之而夀夷齐食之而夭此物不可生食又有一种大蕨亦可食谓之藄蕨尔雅云藄月尔○陈藏器云今永康道江居民多以醋淹而食之
　　薇
　　陆疏云山菜也茎叶皆似小豆蔓生其味亦如小豆藿可作羮亦可生食今官园种之以供宗庙祭祀○埤雅云尔雅曰薇垂水好生水边故曰垂水似藿菜之微者也故礼芼豕以薇记曰铏芼牛藿羊苦豕薇是也○雅翼云文王之时歌采薇以遣戍役一章作止二章柔止三章刚止故先儒以为所遣有先中后辈首章则二月中旬遣之次章三月上旬遣之三章则三月中旬遣之○通志云白薇曰白幕曰薇草曰春草曰骨美又云薇生水防叶如萍尔雅云薇垂水三秦记夷齐食之三年顔色不变武王戒之不食而死然诗云采薇者金樱茅也○朱传云薇似蕨而差大有芒而味苦山间人食之谓之迷蕨○胡明仲云荆楚之间有草丛生修条四时发頴春夏之交花亦繁丽条之腴者大如巨擘剥而食之甘美野人呼为迷阳疑庄子所谓迷阳迷阳无伤吾行即此蕨也
　　按本草薇有二种生平原川谷似柳叶者白薇也生水旁叶似萍者薇也诗云陟山采薇又云山有蕨薇则是山菜非尔雅所云垂水者也埤雅混而一之误矣然陆玑称茎叶如小豆蔓生玑亲见官园所种所言必审复非似柳之白薇郑渔仲谓是金樱芽不知何据朱子胡氏皆以为迷阳而一云味苦一云甘美又自不同惟项安世以为今之野豌豆蜀人谓之巢菜有合陆玑之疏




　　六家诗名物疏卷五
　　钦定四库全书
　　六家诗名物疏卷六　　　明　冯复京　撰国风召南二
　　采苹篇
　　苹
　　尔雅云苹萍其大者苹郭曰水中浮萍江东谓之薸○陆疏云水上浮萍麄大者谓之苹小者曰蓱季春始生可糁蒸为茹又可苦酒淹以就酒○本草唐本注水萍有三种大者名苹水中又有荇菜亦相似而叶圆小者水上浮萍○吴氏本草云水萍一名水廉生池泽水上叶圆小一茎一叶根入水五月华白○陈藏器云苹叶圆濶寸许叶下有一防如水沫一名芣菜○诗缉云苹可茹萍不可茹郭氏以小萍为大苹误○雅翼云苹叶正方中拆如十字根生水底叶敷水上不若小浮萍之无根而漂浮也故韩诗云沈者曰苹浮者曰薸薸音瓢即小萍也苹亦不沈但比萍则有根不浮游耳五月有华白色故谓之白苹吕氏春秋曰菜之美者昆仑之苹萍焉楚王渡江得萍实天问曰靡萍九衢本草称水萍皆得萍名而实苹也盖实非无根者所能生枝叶九道尤大于苹矣陶隐居云水萍非今浮萍子详着之使览者无惑
　　按周处风土记萍苹芹菜之别名此説非是芹别一物矣苹又有水陆之异柳恽所谓汀洲采白苹者水生而似萍者也宋玉所谓起于青苹之末者陆生而似莎者也
　　濵
　　孔氏曰释水云浒水涯孙炎曰涯水边説文云浦水濵广雅云浦涯然则浒濵涯浦皆水畔之地同物而异名也
　　藻
　　传云藻聚藻也○笺云古者妇人先嫁三月祖庙未毁教于公宫祖庙既毁教于宗室教以妇德妇言妇容妇功教成之祭牲用鱼芼用苹藻所以成妇顺也苹之为言宾也藻之为言澡也妇人之行尚柔顺以自洁清故取名以为戒○尔雅云莙牛藻疏莙一名牛藻藻之叶大者也诗召南云于以采藻左传苹蘩蕰藻之菜以此草好聚生故言蕰藻蕰训聚也○陆氏疏云藻生水底有二种其一种叶如鸡苏茎大如箸长四五尺其一种茎大如钗股叶如蓬蒿谓之聚藻聚生故也又云扶风人谓之藻聚为发声此二藻皆可食煑熟挼去腥气米面糁蒸为茹嘉美扬州饥荒可当谷食○埤雅云韩诗曰沈者曰苹浮者曰藻盖藻萍类也似槐叶而连生生道防浅水中与萍杂至秋则紫今俗谓之马薸亦呼紫薸故曰于以采藻于彼行潦盖非蒲藻之藻萍藻之藻浮蒲藻之藻沈草木疏以为叶似蓬蒿茎如钗股而大谓之聚藻类矣○雅翼云藻横陈于水如自澡濯若流水之中随波衍漾茎叶条畅尤为可喜故采藻于行潦也有自然之文古者象服有藻火之属又画于棁以为饰亦以厌火
　　行潦
　　説文云潦雨水○杨慎云行音杭潦音涝谓水涝之年大道上积水○淮南子云潦水旬月不雨则涸
　　筥
　　方言云箄篓籅防也江之间谓之籅赵代之间谓之防淇卫之间谓之牛筐其通语也小者南楚谓之篓自关而西秦晋之间谓之箄南楚谓之筲赵魏之间谓之去○礼书曰説文曰筥筲也宋魏之间谓箸筩为筲则其制圆而长矣米筥盖亦类此周礼舎人共其筥米掌客上公米百二十筥侯伯百筥子男八十筥聘礼君使卿归饔饩賔上介米百筥筥半斛夫人使大夫归饔饩賔上介米八筐士介六筐筐五斛夫百筥以多为荣而所寔少八筐六筐以少为质而所实多则筐大而筥小矣于文筐正而筥围之则筐方而筥圆矣
　　锜
　　释文锜三足釜也○説文云江淮之间谓釜为锜○方言云鍑江淮陈楚之间谓之锜或谓之镂
　　釜
　　毛传云无足曰釜○方言曰釜自关而西或谓之釜或谓之鍑○易説卦云坤为釜○三礼图云釡制度云三斛或云二斛○古史考云黄帝始造釜甑火食之道就矣○礼书云诗以锜釜湘菜以釜烹鱼周礼仪礼以镬烹牲则镬又大于釜○笺云烹苹藻者于鱼湇之中是铏羹之芼
　　宗
　　传云大宗之庙○周礼太宰云宗以族得民○大传云庻子不祭明其宗也别子为祖继别为宗继祢者为小宗有百世不迁之宗有五世则迁之宗百世不迁者别子之后也宗其继别子之所自出者百世不迁者也宗其继髙祖者五世则迁者也敬宗尊祖之义也有小宗而无大宗者有大宗而无小宗者有无宗亦莫之宗者公子是也公子有宗道公子之公为其士大夫之庻者宗其士大夫之适者公子之宗道也○白虎通宗尊也为先祖主族人之所尊也宗其为始祖后者为大宗此百世之所宗也宗其为髙祖后者五世而迁者也髙祖迁于上宗则易于下宗其为曾祖后者为曾祖宗宗其为祖后者为祖宗宗其为父后者为父宗以上至髙祖宗皆为小宗以其转迁别于大宗也别子者自为其子孙为祖继别也各自为宗小宗有四大宗有一凡有五宗人之所亲僃矣○仪礼注疏诸侯之适子适孙继世为君第二子以下不得祢先君故称别子也此别子子孙为卿大夫立此别子为其后世之始祖又非君之亲或是异姓始来此国者亦谓之别子也○礼书云公子不得祢先君故为别子而继别者族人宗之为大宗逺虽至于絶属犹为之服齐衰三月母妻亦然庻子不得祭祖故诸兄弟宗之为小宗以其服服之大宗逺祖之正体则一而已小宗髙祖之正体其别有四诸侯之公子上不得宗君下未为后世之宗必有以綂之君无适昆弟使庻昆弟一人为宗统公子礼如小宗故曰有小宗而无大宗君有适昆弟使之为宗以统公子不复立庻昆弟为宗故曰有大宗而无小宗公子一而已无公子可宗亦无公子宗之故曰有无宗亦莫之宗当其为宗则宗子统族人于外主妇统族妇于内死虽殇也必防以成人齿虽七十也主妇不可阙居虽异邦也正祭不可举妻死虽母在也禫不可屈尊与出嫁者不敢降其服贤者不敢干其任贵者不敢擅其祭众车徒不敢以入其门凡以尊正统而一人之情也惟其疾与不肖然后易之
　　牖
　　説文曰牖穿璧以木为交窓所以见日也在墙曰牖在屋曰窓○朱子云牖下室西南隅所谓奥也又云古人庙堂南向室在其北东户西牖皆南向室西南隅为奥尊者居之所谓牖下者也凡庙皆南向而主皆西向○邢昺云古者为室户不当中而近东则室南隅最为深隐故谓之奥而祭祀及尊者常处焉曲礼云人子居不主奥是也
　　按传云大夫士祭于宗庙奠于牖下笺云牖下户牖间之前祭不于室中者凡昏事于女礼设几筵于户外此其义也毛言奠于牖下则祭仍在室郑则直谓祭于户外其义虽皆不以牖下为奥也至朱传始断以为奥矣
　　甘棠篇
　　甘棠
　　尔雅云杜甘棠疏郭云今之杜棃下云杜赤棠白者棠舎人曰杜赤色名赤棠白者亦名棠然则其白者名棠其赤者为杜为甘棠为赤棠杕杜传云杜赤棠是也○陆疏云赤棠与白棠同耳但子有赤白美恶子白色为白棠甘棠也少酢滑美赤棠子涩而酢俗语云涩如杜是也赤棠木理韧亦可作弓干○雅翼云每棃有十余子唯一子生棃余者生杜○通志云甘棠谓之棠棃其花谓之海棠花其实谓之海红子○孙楚杕杜赋序云棃有用为贵杜无用为贱○字説云诗言蔽芾甘棠以杜之美言有杕之杜以棠之恶○九域志召伯其棠树在陜州府署西南隅○括地志召伯庙在洛州夀安县西北五里召伯听讼甘棠之下周人思之不伐其树后人怀其德因立庙有棠在九曲城东阜上【今河南府宜阳县】按尔雅云杜甘棠又云杜赤棠白者棠盖杜其总名种有赤白之异其实白棠为甘棠而赤棠为杜也陆玑罗愿之説可玩邢疏误矣
　　伯
　　周礼云八命作牧九命作伯○曲礼云五官之长曰伯是职方注职主也是伯分主东西者○王制云二百一十国以为州州有伯注云凡长皆因贤侯为之殷之州长曰伯虞夏及周皆曰牧又曰八伯各以其属属于天子之老二人分天下以为左右曰二伯○公羊传云天子三公者何天子之相也天子之相则何以三自陜而东者周公主之自陜而西者召公主之一相处乎内按伯有五同名异职召伯之伯九命伯也有方伯则八命之牧也殷谓之州伯有牧下二伯则左传云五侯九伯旄丘序云责卫伯者是也有伯爵则周礼七命之伯也有州里之伯内则所云州史献诸州伯者也
　　行露篇
　　露
　　释名云露虑也覆虑物也○诗含神雾云阳气终白露为霜○大戴礼云露隂阳之气也隂气胜则凝为霜雪阳气胜则散为雨露○月令孟秋白露降○春秋元命包云霜以杀木露以润草○春秋纬云武露布文露沈○列星图曰天乳在氐北主降甘露○五经通义曰和气津液凝为露露从地出○瑞应图云甘露者美露也神灵之精仁瑞之泽其凝如脂其甘如饴一名膏露一名天酒○董仲舒云露结珠而成甘结润而成膏○月令章句云露隂液○曹植云气之清者莫如露
　　雀
　　春秋运斗枢云摇光星散为雀○易通卦验云立夏雀子飞○説文云雀依人小鸟○崔豹云雀一名嘉宾言栖宿人家如宾客○淮南子云季秋之月候鴈来宾雀入大水为蛤许慎注宾雀者老雀也栖宿人家堂宇之问有似賔客故谓之宾雀○禽经云雀交不一雉交不再○格物要论云雀觜颔皆黑通身毛羽褐色尾长二寸许指黄白○埤雅云雀赋曰头如颗防目如擘椒雀物之滛者防物之贪窃者故诗言雀角防牙以譬强暴西方之书曰雀浴沙受卵禽经曰雀以猜瞿今雀俛而啄仰而四顾所谓瞿也○雅翼云雀小佳其小者黄口贪食易捕老者黠难取号为賔雀性极多欲至曛黑輙盲不能为巢穿屋居之力能胜燕或啣艾于燕巢中燕飞去则居之字通于爵饮器以为名象雀之形取其鸣节节足足也○笺云雀之穿屋不角乃以咮
　　按此雀卽依人小鸟凢纬书称赤雀黄雀者瑞鸟也又有青雀礼记云前有水则载青旌是水鸟也永元中安息所献者条枝大雀也并与此不同
　　屋
　　释名云屋奥也其中温奥也大屋曰庑庑幠也幠覆也并冀人谓之庌庌正也屋之正大者也○考工记葺屋三分瓦屋四分
　　狱
　　疏云郑异义驳云狱者埆也囚证于角核之处周礼之圆土然则狱者核实道理之名臯陶造狱谓此也既囚证未定狱事未决系之于圆土因谓圆土亦为狱此章言狱下章言讼司寇职云两造禁民讼两剂禁民狱对文则讼狱异故彼注云讼谓以财货相告者狱谓相告以罪名是其对例散则通也此诗亦无财罪之异重章变文耳○大司寇云以圜土聚敎罢民凡害人者寘之圜土而施职事焉以明刑耻之以两造禁民讼入束矢于朝然后听之以两剂禁民狱入钧金三日乃致于朝然后听之司圜掌収教罢民凡害人者弗使冠饰而加明刑焉任之以事而収教之能改者上罪三年而舎中罪二年而舍下罪一年而舎凡圜土之刑人也不亏体其罚人也不亏财○释名云狱确也实确人情伪也又谓之牢言所在坚牢也又谓之圆土言筑土之表墙其形圆也又谓之囹圄囹领也圄御也言领録囚徒禁御也○急就章曰臯陶造狱○广雅云夏曰夏台殷曰羑里周曰囹圄○博物志云夏曰念室殷曰动止周曰稽留三代之异名也○韩诗传云乡亭之系曰犴朝廷曰狱○元命包云为狱圆土象斗还合○天文志云贯索贵人之牢勾圜十五星属杓曰贱人之牢星实则囚多虚则开出
　　防
　　春秋运斗枢曰玉衡星散为防○左传云防昼伏夜动不穴于寝庙畏人故也○吕氏春秋曰周鼎着防令马履之谓其不阳也○埤雅云防有齿而无牙性疑出入多不果故持两端谓之首防又防类最寿俗谓之老防是也
　　按防种类最多今畧疏之尔雅鼢防地中行者广雅谓之鼹防方言谓之犂防者也鼸防以颊里藏食大戴礼所谓田防也鼷防有螫毒博物志云防之最小者春秋所书食郊牛角者也鼶防似鼬之防也鼬防一名鼪今之防狼也鼩防似防而小东方朔云鼱鼩之袭狗者也鼫防五伎防即魏风之硕防鼨防豹文防终军所识者也鼰防如防而大鼯防飞且乳者所谓飞生也説文□似鸡防也□防似蝯蜼者也鼲可作裘今之鼦防也竹防也防胡地风防也又有栗防其毫可制笔沙防今之黄防也
　　牙
　　説文牙牡齿也象上下相错之形○释名云牙植牙也随形言之
　　墉
　　释宫云墙谓之墉李廵曰谓垣墙也○释名云墉容也所以蔽隐形容也○书大传云天子贲墉诸侯疏杼注云贲大也言大墙正道直也疏衰也杼亦墙也衰杀其上不得正直○新序云诸侯垣墙有黝垩无丹青之色○淮南子云舜作室筑墙茨屋辟地树谷令民皆知去岩穴各有家室○左传叔孙豹云人之有墙以蔽恶也○周礼墙厚三尺崇三之注云髙卑为率足以相称○礼书云诗曰崇墉言言易曰乘其髙墉则墉墙之髙者也仪礼于房室言墉于堂下言壁则壁墙之卑者也书有东序西序尔雅曰东西墙谓之序则序堂上之东西墙也诗曰之子于垣百堵皆作书曰既勤垣墉春秋传曰子产使尽坏其舘之垣纳车马焉则垣宫室之外墙也考工记曰墙厚三尺崇三之则墙者垣墉之总名与
　　羔羊篇
　　羔
　　説文曰羔羊子也羜五月生羔也六月生羔也羍七月生羔也防羊未卒歳也○宗伯以禽作六摰卿执羔注羔取其羣而不失其类○士相见礼上大夫相见以羔注云羔取其从帅羣而不党○春秋繁露云凢贽卿用羔羔有角而不用如好仁者执之不鸣杀之不嘷类死义者饮其母必跪类知礼者故羊之为言犹祥故以为贽○礼记云羔裘缁衣以裼之○论语缁衣羔裘郑注云诸侯视朝之服○礼记疏凡在朝君臣同服按羔裘古之礼服周礼王祀昊天上帝则服大裘而冕祀五帝亦如之郑注黑羔裘也其五冕之服亦同用黑羔裘郑注论语云羔裘诸侯视朝之服在朝君臣同服则卿大夫之朝服亦缁衣羔裘也凢裘人君用全其臣则褎饰为异郑风云羔裘豹餙是也郑注郑风缁衣云居私朝之服者以卿士朝于天子服皮弁服其适治事之舘改服缁衣此私朝在天子宫内非谓缁衣羔裘为大夫燕居之服也朱子以私臆説诗云大夫燕居之服其释桧风羔裘逍遥又云诸侯朝服彼此自相矛盾矣羔裘必用黑者衣裘同色裼既用缁则羔必是黑或云羔取其有礼黑取其合道以道行礼以礼成道先王之所尚也自宋人不考古喜变先儒之説故罗愿以为羔裘用白素丝亦因羔裘之色此皆戏论今人束注疏于髙阁但习朱传几不知燕服朝服之别与羔裘为何色矣礼天子卒食端而居诸侯适小寝释服郑云释服服端此端缁衣朱裳则羔裘乃天子诸侯之燕服也其卿大夫燕居之裘则用狐貉论语云狐貉之厚以居郑注在家接宾客殆即所云防裘也陈祥道云古者行礼之裘必以羔与麛燕居之裘必以狐与貉虽戾礼家人君狐白视朝之防然亦以羔裘为礼服足破朱説矣
　　羊
　　説文曰羊祥也象头角足尾之形孔子曰牛羊之字以形举也羊在六畜主给膳也羊大则美故从大羸瘦也羊以瘦为病故羸从羊○尔雅云羊角不齐觤角三觠羷羳羊黄腹絶有力奋○礼记曰祭庙羊曰柔毛又云大夫无故不杀羊又云羊泠毛而毳羶○周礼云羊人掌羊牲凡祭饰羔又云凡膳食羊宜黍又云冬行鱻羽膳膏羶○春秋説题辞云羊祥也合三而生以养士也故羊髙三尺○五行传云视之不明则有羊祸○尸子云大羊为羬六尺○埤雅云羊性善羣故于文羊为羣犬为独也羊每成羣要以一雄为主举羣听之易曰兊为羊兊隂在上故羊性前逆牛性前顺诗曰羊牛下来先羊而后牛者晚出早归常先于牛故也○合璧事类云羊褐白黑三色亦有青者南人所罕见
　　皮革
　　周礼掌皮掌秋敛皮冬敛革遂以式法颁皮革于百工共其毳毛为氊以待邦事又云荆州其利齿革考工记攻皮之工函鲍韗韦裘函人为甲鲍人之事望而眡之欲其荼白也进而握之欲其柔而滑也卷而抟之欲其无迤也眡其着欲其浅也察其线欲其藏也韗人为臯陶○释名云皮被也被覆体也○説文云兽皮治去其毛曰革革更也○正义云对文则皮革异散文则通司裘曰大防饰皮车谓革辂去毛得称皮明是有毛则称革故攻皮之工有函鲍韗韦裘是皮革通言也○尔雅云革中絶谓之辨革中辨谓之韏注辨中断皮也韏复分平也又云东北之美者有斥山之文皮焉注虎豹之属皮有文采者
　　丝
　　周礼云嫔妇化治丝枲又云典丝掌丝入而辨其物以其贾掲之掌其藏与其出以待兴功之时颁丝于外内皆以物受之染人掌染丝又云防氏湅丝以涗水沤其丝七日去地尺暴之昼暴诸日夜宿诸井七日七夜是谓水湅注涚水以灰所泲水也宿诸井悬井中○礼记云蚕事既登分茧称丝受功○春秋考异邮曰四月蚕饵丝
　　紽緎緫
　　尔雅云緎羔裘之缝也孙炎曰緎之为界緎郭璞曰缝饰羔裘之名○礼书云大裘尚质羔裘有文毛氏曰古者素丝以英裘紽緫数也尔雅曰緎缝也孙炎曰界也盖羔裘以素丝为组施缝中以为英饰其界有緎有杀有缝其别为紽其聚为緫而又饰之以豹此所以与大裘异也○孔氏云素丝为饰惟组紃耳若为线则所以缝裘非饰也杂记注云紃施诸缝若今之绦是有组紃施于缝巾之验
　　按裘毛必深厚其缝界之饰得外见者维组紃若绦耳钱氏云两皮不易合故织白丝为紃施之缝中联属两皮因以为饰据此言则仍是线非也邹长倩曰五丝为防倍防为升倍升为緎倍緎为纪倍纪为緵倍緵为防此乃自少之多自微至着也緵即緫字也以类求之则緎寡于緵紽宜又寡于緎盖丝之数耳毛传云紽緫数也薛君章句亦云紽数名也其或以此与














　　六家诗名物疏卷六
　　饮定四库全书
　　六家诗名物疏卷七　　　明　冯复京　撰国风召南三
　　殷其靁篇
　　靁
　　释名云雷者如转物有所硠雷之声也○易云雷出地奋豫先王以作乐崇德又云天地解而雷雨作雷雨作而百果草木皆甲坼又云震为雷震惊百里惊逺而惧迩也又云动万物者莫疾乎雷○礼云仲春之月日夜分雷乃发声仲秋之月雷乃收声○谷梁传云隂阳相薄而为雷激而为霆○洪范论曰雷于天地为长子以其首长万物与其出入也○河图帝通纪云雷者天之鼔○五行传云于易雷以二月出其卦曰豫言万物随雷出地皆逸豫也以八月入其卦曰归妹言雷复归入地则孕毓根核保藏蛰虫避盛隂之害出地则养长华实发扬隐伏宣盛阳之德入能除害出能兴利人君之象也○论语防云雷震百里声相附宋均注雷动百里故因以制国雷声谓诸侯之政教所至相附也○郑笺云雷喻号令○物理论云积风成雷○师旷云春雷初起其音洛洛霹雳者所谓雄雷旱气也其鸣依依音不大霹雳者谓之防雷水气也○京房易传曰当雷不雷阳德弱也○董仲舒曰太平之世雷不惊人号令啓发而已○埤雅云古文雷字下从四田二回自子至积四阳而复雷乃发声此所以从四田也隂阳回薄此所以从二回也雷声尚隐隐然易曰雷雨之动满盈殷殷满盈之声也
　　山
　　尔雅云山三袭陟再成英一成坯大而髙崧小而髙岑锐而髙峤卑而大扈小而众岿小山岌大山垣属者峄独者蜀上正章宛中隆山脊冈未及上翠微山顶冡崒者厜防山如堂者宻如防者盛峦山堕重甗隒左右有岸厒大山宫小山霍小山别大山鲜山絶陉多小石磝多大石礜多草木岵无草木峐山上有水埒夏有水冬无水□山豄无所通谿石戴土谓之崔嵬土戴石为砠山夹水涧陵夹水澞山有穴为岫○广雅云山产也凡天下名山五千二百七十出铜之山四百六十有七出铁之山三千六百有九○春秋説题辞云山之为言宣也含泽布气调五神也又云隂含阳故石凝为山○元命包云山者气之苞含所以含精藏云故触石而出○运斗枢云山者地基○禹贡云导岍及岐至于荆山逾于河壶口雷首至于大岳底柱析城至于王屋太行恒山至于碣石入于海西倾朱圉鸟防至于太华熊耳外方桐柏至于陪尾导嶓冡至于荆山内方至于大别岷山之阳至于衡山过九江至于敷浅原○周礼职方扬州山镇防稽荆州衡山豫州华山青州沂山兖州岱山雍州岳山幽州毉巫闾冀州霍山并州恒山○山海经禹曰天下名山经五千三百七十山六万四千五十六里其余小山甚众不足记○书大传孔子曰山生材用无私为焉四方皆伐无私与焉出云雨以通乎天地之间隂阳和合雨露之泽万物以成百姓以飨
　　摽有梅篇
　　梅
　　尔雅云梅柟郭云似杏实酢孙炎云荆州曰梅扬州曰柟又曰时英梅郭注雀梅○诗义疏云梅杏类也树及叶皆如杏而黑煑而曝干为苏置臛虀中又可含以香口○贾思勰云梅华早而白杏花晚而红梅实小而酸杏实大而甜梅可以调鼎杏则不任此用世人或不能辨言梅杏为一物○陆农师云梅华尤香先桃李而华至北方多变成杏故人有不识梅者地气使然○尔雅翼云古者以梅实荐馈食之笾所谓干防蜀志云蜀名梅为防大如鴈子其实既酸故以为和商书所谓尔惟盐梅礼记则兽用梅而已○夏小正云正月梅杏柂桃则华五月煑梅为豆实○管子五沃之土其梅其杏其桃其李○西京杂记云汉初修上林苑羣臣各献名果有朱梅紫华梅紫蔕梅同心梅丽支梅燕梅侯梅按郭璞云梅似杏实酢正是江南之梅而邢昺引陆玑疏与江南之梅花叶不同盖陆自説秦风之梅耳又西京杂记上林苑有侯栗侯梅别是异种四月诗称侯栗侯梅者殆即其物也范石湖梅谱凡九十余种不能悉载
　　士
　　説文云士事也数始于一终于十从十从一孔子曰推十合一为士
　　小星篇
　　星
　　释名曰星散也列位布散也宿宿也星各止宿其所也○説文云万物之精上为列星○春秋説题词云星之为言精也阳之荣也阳精为日日分为星故其字日生为星○洪范曰庻民惟星星有好风星有好雨月之从星则以风雨注月经于箕则多风离于毕则多雨○周礼以实柴祭日月星辰○礼记云宿离不忒无失经纪注二十八宿为经七曜为纪又云天秉阳垂日星○尔雅云彗星为欃枪奔星为彴约祭星曰布○列子云星积气之中有光曜者○物理论云星者元气之英水之精也○灵宪云星者体生于地精成于天列居错峙各有逌属在野象物在朝象官在人象事其以神着有五列焉是谓三十五名一居中央谓之北斗四布于方为二十八宿中外之官常明者百有二十四可名者三百二十为星二千五百微星之数盖万一千五百二十庻物蠢蠢咸得系命○刘向云天官列宿在位之象小星无名者庻民之类○徐整长厯云大星径百里中星五十小星三十北斗七星星间相去九千里皆在日月下其二隂星不见者相去八千里○史记云角亢氐兖州房心豫州尾箕幽州斗江湖牵牛婺女扬州虚危青州营室东壁并州奎娄胃徐州昴毕冀州觜觹参益州东井舆鬼雍州柳七星张三河翼轸荆州又云星堕地即石也○博雅云东方七宿七十五度南方七宿百一十二度西方七宿八十度北方七宿九十八度四分度之一歳星谓之重星或谓之应星营惑谓之罚星或谓之执法镇星谓之地侯太白谓之长庚或谓之太嚣辰星谓之钩星免星或谓之钩星大角谓之栜星天宫谓之参旗紫宫参伐谓之大辰太微房谓之明堂媭女谓之婺女参谓之实沈昴谓之旄头东井谓之鹑首张谓之鹑尾轸谓之鸟孥营室谓之豕韦北辰谓之天堂天渊谓之纽兹妃星谓之大堂天渊谓之三渊轩辕谓之路寝舆鬼谓之天庙
　　三
　　传云三心○尔雅云大火谓之大辰注大火心也在中最明故时候主焉疏大火大辰之次名也○左传张趯云火中寒暑乃退注心以季夏昬中而暑退季冬旦中而寒退○荆州星占云心为天王其宿三星一名天司空○晋天文志云心三星天王正位也中星为明堂天子位为大辰主天下之赏罚天下变动心星见祥星明大天下同前星为太子后星为庻子心星直则天王失势○笺云心在东方三月时也
　　五
　　传云五噣○尔雅云咮谓之柳柳鹑火也疏南方七宿共为朱鸟之形柳为朱鸟之口故名咮○文耀钩云咮谓鸟阳七星为颈注云阳犹首也○元命包云柳五星○乐汁图徴云柳主材木○史记正义云柳占以顺明为吉金火守之国兵大起○汉书云柳为鸟喙主木草○晋天文志云柳八星天之厨宰也主尚食和滋味又主雷雨○笺云噣在东方正月时也
　　宵
　　尔雅云宵夜也舍人曰宵阳气消也
　　在公
　　周礼九嫔掌教九御各帅其属以时御叙于王所注云凡群妃御见之法月与后妃其象也卑者宜先尊者宜后女御八十一人当九夕世妇二十七人当三夕九嫔九人当一夕三夫人当一夕十五日而徧望后反之又云女御掌御叙于王之燕寝○内则云妾年未五十必与五日之御将御者齐潄澣慎衣服栉縰笄緫拂髦衿缨綦屦注云五日一御诸侯制也诸侯取九女侄娣两两而御则三日次两媵四日次夫人专夜五日又云妻不在妾御莫敢当夕疏云谓卿大夫以下○书大传云古者后夫人将侍君前息烛后举烛至于房中释朝服袭燕服然后入御史奏鸡鸣于阶下然后夫人鸣佩玉于房中告去也然后应门击柝告辟也然后少师奏质明于陛下夫人入庭立君出朝○五经要义云后妃羣妾以礼御于君所女史书其日月授之以环以进退之生子月辰则以金环退之当御者以银环进之着于左手既御着于右手
　　参
　　前汉天文志云参为白虎三星直者是为衡石下有三星锐曰罚为斩艾事孟康曰在参间上小下大故曰锐○晋志云参十星一曰参伐一曰大辰一曰天市一曰鈇钺主斩刈又为天狱主杀伐又主权衡所以平理又主边城为九译故不欲其动也其中三星横列三将也东北曰左肩主左将西北曰右肩主右将东南曰左足主后将军西南曰右足主偏将军故黄帝占参应七将中央三小星曰伐天之都尉也主戎狄故不欲眀王道缺则芒角张伐星明与参等大臣皆谋兵起○孔仲达云参实三星下三星曰伐其外四星左右肩股也伐与参连体亦为大星故周礼熊旗六旒以象伐演孔图云参以斩伐公羊传云伐为大辰明伐得统参也○夏小正云三月参则伏又云五月参则见见也者牧星也
　　昴
　　尔雅云大梁昴也西陆昴也疏大梁昴之次名也昴西方之宿名也昴又谓之西陆昭四年左传云古者日在北陆而藏氷西陆朝觌而出之又十三年传云嵗及太梁蔡复楚凶是昴星之名凡三○元命包云昴六星昴之为言留言物成就系留也○晋志云昴七星天之耳也主西方主狱事又为旄头胡星也昴毕间为天街天子出旄头罕毕以前驱此其义也黄道之所经也昴星大而数尽动者胡兵大起○夏小正云四月昴则见
　　衾
　　説文云衾大被也○释名云被所以被覆人也衾广也其下广大如广受人也
　　裯
　　传云裯襌被也○笺云牀帐也○尔雅云帱谓之帐疏郑笺云裯牀帐也帱裯音义同○説文曰帱单帐也在防曰帷在上曰幙○尔雅又云以覆帐谓之幄○释名云小幙曰帟○归藏云昔女娲筮张云幙而枚占神明○周礼幙人掌帷幙幄帟绶之事
　　江有汜篇
　　汜
　　尔雅云决复入为汜疏凡水之岐流复还本水者曰汜○释名云汜已也如出有所为毕已而还入也○朱子曰今江陵汉阳安复之间盖多有之又云楚词哀郢遵江夏以流亡江大江也夏夏水也或以为自江而别以通于汉还复入江冬竭夏流故谓之夏其入江处今名夏口即诗所谓江有汜也【宋安州即今德安府复州今沔阳州俱隷湖广】
　　渚
　　释名云小洲曰渚渚也体髙能水使从旁廻也○博雅云渚处也○韩诗章句云一溢一否曰渚○毛氏云水岐成渚
　　沱
　　尔雅云江为沱疏大水溢出别为小水之名○禹贡荆梁二州沱潜既道孔安国注梁州云沱潜发源此州入荆州禹贡又云岷山导江东别为沱○水经氐道县江水又东别为沱注云开明之所凿也郭景纯谓玉垒作东别之标○蔡氏云尔雅水自江出为沱南郡枝江县有沱水然其流入江而非出于江也华容县有夏水首出于江尾入于沔亦谓之沱此荆州之沱蜀郡郫县江沱在东西入大江汶江县江沱在西南东入江此梁州之沱○黄氏曰沱自导江县分江东至眉州彭山县入江按一统志枝江县今属湖广荆州府沱江在当阳县治南至枝江县界入大江华容县属岳州府郫县属四川成都府汶江县今为成都府灌县即唐宋之导江县沱江在新繁县西北源出岷江眉州彭山县亦属四川
　　歌
　　广雅云声比于琴瑟曰歌○説文云歌咏也謡徒歌也讴齐歌也○释名云人声曰歌歌柯也所歌之言是其质也以声吟咏有上下如草木之有柯叶也故兖冀言柯声如歌也○韩诗章句云有章曲曰歌无章曲曰謡又云饥者歌食劳者歌事○五经通义云歌之言驩也以厚志意故发声而歌长言○山海经云帝俊八子是始为歌○吕氏春秋云帝喾氏命咸黑作为唐歌尧命质效山林谿谷之音以歌○书云歌永言又云九功惟叙九叙惟歌○周礼大司乐歌大吕祀天神歌应钟祭地歌南吕祀四望歌函钟祭山川歌小吕享先妣歌夹钟享先祖大师大祭祀帅瞽登歌大飨亦如之小师掌教歌彻歌瞽蒙掌歌掌九德六诗之歌以役大师○乐记曰歌者直已而陈德也上如抗下如队曲如折止如藁木倨中矩句中钩累累乎端如贯珠故歌之为言也长言之也○礼书云天子之祭祀养老飨诸侯诸侯之相见鲁之尝禘皆升歌下管贵人声也乡饮燕礼有歌笙与间而后合乐乡射有合乐而无歌笙与间大射有歌而无间笙有管而无合乐




　　六家诗名物疏卷七
　　钦定四库全书
　　六家诗名物疏卷八　　　明　冯复京　撰国风召南四
　　野有死麕篇
　　野
　　尔雅云邑外谓之郊郊外谓之牧牧外谓之野疏云以细别言之则郊外之地名牧牧外之地名野若大判而言则野者郊外緫名故周礼六遂在逺郊之外遂人职云凡治野田是郊外之地揔称野
　　麕
　　尔雅云麕牡麌牝麜其子麆其迹解絶有力豜郭璞云诗曰麀鹿麌麌郑康成注即谓此也但重言耳○説文云麕麞也○埤雅云齐人谓麕谓麞麞如小鹿而美故从章章美也语曰四足之美有麃麃即麞也或曰麞性善惊故从章盖麕鹿皆健骇而麕性胆尤怯饮水见影辄奔道书曰麞鹿无魂又曰麞鹿白胆善怖为是故也麕性喜山善聚善散故从囷囷聚也亦散也○雅翼云麞极能走然未及鹿有牙者有无牙者大者不过三二十斤老则牙见于外淮人谓之牙麞○本草图经云大麞毛长狗足者名○春秋运斗枢云枢星散为麞○崔豹古今注云鹿有角而不能触麞有牙而不能噬○吕氏春秋云使麞疾走马弗及也而得之者时顾也
　　白
　　説文云西方色也隂用事物色白○释名云白启也如氷启时色
　　茅
　　尔雅云藗牡茅也○陆疏云白茅包之茅之白者古用包褁礼物以充祭祀缩酒用之○周易云拔茅茹以其彚征吉陆佃云茅之为物拔其根而牵茹者君子以类出处之象又云借用白茅无咎象曰借用白茅柔在下也孔子曰茅之为物薄而用可重也○禹贡云荆州厥贡苞匦菁茅○周礼甸师云祭祀供萧茅○吴録地理志曰桂阳郴县有青茅可染青零陵泉陵有香茅古贡之缩酒○合璧事类云茅丛生荒野间野人刈以覆屋江淮间生者一茎三脊曰菁茅
　　春
　　乡饮酒义云春之为言蠢也产万物者圣也○尚书传云东方者何也动方也物之动何以谓之春春出也物之出也○尔雅云春为青阳注气清而温阳○尚书云寅宾出日平秩东作日中星鸟以殷仲春○夏小正云正月启蛰雉震呴【呴者鸣也震者鼓其翼也】时有俊风【俊者大风南风也】涤冻涂【涤者变也变而暖也】田防出农及雪泽采芸【芸是邪蒿可食】柳稊【稊发孚也】梅杏柂桃则华二月祭鲔采芑来降燕乃睇三月参则伏则鸣【蝼蛅】颁氷拂桐葩【桐葩始生貎拂佛然】○月令云孟春之月日在营室昏参中旦尾中其日甲乙其帝大皥其神勾芒其虫鳞其音角律中太蔟东风解冻蛰虫始振鱼上氷獭祭鱼鸿鴈来天气下降地气上腾天地和同草木萌动仲春之月日在奎昏弧中旦建星中【注弧与建星者以弧星近井建星近斗井斗度多星体广不可的指故举弧建以定昏旦之中】律中夹钟始雨水桃始华仓庚鸣鹰化为鸠鸟至日夜分雷乃发声始电蛰虫咸动启户始出季春之月日在胃昏七星中旦牵牛中律中姑洗桐始华田防化为鴽虹始见萍始生是月也鸣鸠拂其羽戴胜降于桑生气方盛阳气发泄勾者毕出萌者尽达○郑注月令云孟春日月防于娵訾仲春日月防于降娄季春日月防于大梁○尚书纬云东方春龙房位其防仁好生不贼其帝青表圣明行趋德○元命包云春者神明推移精华结纽注神明犹隂阳也相推使物精华结成纽结要也○素问云春三月此谓发陈天地俱生万物以荣又曰东方生风风生木其德敷和敷和之纪木徳周行阳舒隂布五化宣平
　　朴
　　尔雅云朴心疏朴一名心某氏曰朴槲也有心能湿江河间以作柱诗云林有朴此作朴文虽别其实一也
　　鹿
　　尔雅云鹿牡麚牝麀其子麛其迹速絶有力麉○説文云鹿解角兽羣萃善走者也○周礼云朝事之豆菁菹鹿臡　礼记云仲夏鹿角解又云居泽以鹿豕为礼谓之不知礼又云鹿脯麋脯麕脯皆有轩○字统云鹿性警防分背而食以备人物之害○埤雅云鹿性警防分背而食食则相呼羣居则环其角外向以防物之害己故诗以况君臣之义而毛诗草虫经曰鹿欲食皆鸣相召志不忌也周官曰视朝则皮弁服盖取诸此鹿爱其类出于天性也○雅翼云古称马之似鹿者直百金今荆楚之地其鹿絶似马当解角时望之无辨土人谓之马鹿是知赵髙指鹿为马盖以类尔鹿无枝觡角有枝曰觡夏则解角而易毛冬则角长而毛深古伏羲之世丽皮为礼按説文集韵云丽旅行也鹿之性见食则急而旅行礼丽皮盖鹿皮云○家语曰四九三十六鹿主律律主鹿鹿故六月而生○运斗枢云瑶光星散为鹿○冲波传云鹿生三年其角自堕○述异记云鹿千年为苍鹿又五百年为白鹿又五百年化为鹿成帝时中山人得鹿烹而视其骨皆黑色仙者説鹿为脯食之寿二千嵗○天主物簿云鹿者仙兽常自能乐性从其云泉至六十年必懐琼于角下角有班痕紫色如点行或有涎出于口不复能急走矣○山谷云胡居士常言鹿性惊烈多别良草食葛叶等九物余则不尝凡饵药者勿食鹿肉以鹿常啖解毒之草也
　　玉
　　大戴礼云玉在山而木润川生珠而岸不枯珠者隂中之阳也故胜水玉者阳中之隂也故胜木○周礼玉府掌王之金玉共王之服玉佩玉珠玉王齐共食玉大宗伯以玉作六瑞典瑞掌玉瑞玉器之藏刮摩之工玉人○礼记孔子曰君子比德于玉温润而泽仁也缜宻而栗知也廉而不刿义也垂之如队礼也叩之其声清越以长其终诎然乐也瑕不掩瑜瑜不掩瑕忠也孚尹防逹信也气如白虹天也精神见于山川地也圭璋特达德也天下莫不贵者道也○尔雅玉谓之璲○山海经云瑾瑜之玉为良坚栗精宻浊泽而有光五色发作以和柔刚天地鬼神是食是飨君子服之以御不祥○尸子云水方折者有玉圆折者有珠○地镜图曰玉石之精也其居地气青而浮白而圆光转地中常润○説苑云玉有六美望之温润君子比德焉近之栗理君子比智焉声近徐而闻逺君子比义焉折而不挠阙而不荏君子比勇焉廉而不刿君子比仁焉有瑕必见之于外君子比情焉○王逸正部论云或问玉符曰赤如鸡冠黄如蒸栗白如猪肪黑如纯漆
　　帨
　　内则云子事父母妇事舅姑左佩纷帨注云帨拭物之佩巾又云子生女子设帨于门右○昏礼母施衿结帨
　　尨
　　尔雅云犬生三猣二师一玂未成毫狗絶有力狣狗四尺为獒○説文曰犬狗之有悬蹄者也狗叩也叩气吠以守也尨犬之多毛者也○曲礼云凡祭祀犬曰羮献内则云犬宜梁○周礼大司寇大祭祀奉犬牲犬人掌犬牲庖人夏行腒鱐膳膏臊○春秋考异邮曰七九六十三阳气通故斗运狗三月而生阳主于三故狗各髙三尺宋均注曰狗斗精之所生也○风俗通云狗者金畜○广雅云殷虞晋獒楚黄韩卢宋防狼狐防獖并犬属○五行传云鸡畜之有冠翼者属貌犬畜之以口吠者属言羊畜之逺视者属视豕畜之居闲卫而听者属听牛畜之任重者属思○埤雅云犬有三种一者田犬二者吠犬三者食犬食犬若今菜牛也
　　何彼秾矣篇
　　唐棣
　　尔雅云唐棣栘郭云似白杨江东呼为夫栘○陆疏云唐棣奥李也一名雀梅亦曰车下李所在山皆有其华或赤或白五月中成实大如李子可食○埤雅云凡木之华皆先合而后开惟此华先开而后合诗曰唐棣之华偏其反而○本草云扶栘木皮味苦烧木皮置酒中令味正经时不败生江南山谷树木十数围无风叶动华反而后合○崔豹古今注云栘杨圆叶弱蒂微风大摇一名髙飞一名独摇一名栘杨一名栘柳亦曰蒲栘○雅翼云齐民要术以髙飞独摇为白杨之别名又本草白杨注云取叶圆大蔕小无风自动者故説者云叶无风自动此是栘杨非白杨也
　　按唐棣常棣是二种尔雅云唐棣栘本草谓之扶栘木一名髙飞一名独揺尔雅又云棠棣棣小雅所谓常棣之华也又本草郁李仁一名棣一名雀李一名车下李七月之所谓薁也陆玑知唐棣常棣各一种郤不当以名奥李车下李五月成实者为唐棣故孔仲达七月疏俱不明了本草注于郁李仁下既引陆氏释常棣之文图经又引释唐棣之文而常唐二字俱作棠混之甚矣唐棣自是杨类虽得棣名而实非棣也惟郑渔仲分析甚当朱子论语注云唐棣郁李也亦陆玑误之与
　　王姬
　　礼纬云周姬姓祖履大人迹而生○国语云黄帝以姬水成故黄帝为姬○春秋筑王姬之舘于外杜预曰不称字以王为尊也○公羊传云天子嫁女于诸侯必使诸侯同姓者主之○序云王姬下嫁于诸侯车服不系其夫下王后一等○笺云谓车乗厌翟勒面缋緫服则褕狄按王姬依毛传则武王之女适齐侯之子武王后齐太公之女太公子丁公伋与邑姜为兄弟所称齐侯者殆是丁公与晏先生云武王五男二女元女妻胡公王姬宜为媵今得适齐侯之子者或以尊故命同族为媵也若以为东迁后诗则春秋王姬归齐与平王相值者有二庄元年之王姬所适者齐襄公也庄十一年之共姬所适者齐桓公也郑箴膏肓云齐侯嫁女以其母王姬始嫁之车逺送之其説又异矣
　　车
　　释名云古者车声如居言所以居人也今曰车车舍也行者所处若舍也○古史考云黄帝作车少昊时略加牛禹时奚仲驾马○山海经云番禺生奚仲奚仲生吉光是始以木为车○晋书云圣人见秋蓬孤转杓觹旁建乃作舆辂而方圆异制○周礼巾车掌公车之政令王之五路玉路金路象路革路木路王后之五路重翟厌翟安车翟车辇车王之防车五乘木车素车藻车駹车漆车服车五乘孤乗夏篆卿乗夏缦大夫乘黑车士乗栈车庶人乗役车车仆掌戎车之萃广车之萃阙车之萃苹车之萃轻车之萃○考工记云周人尚舆一器而工聚焉者车为多轸之方以象地也盖之圜以象天也轮辐三十以象日月也盖弓二十有八以象星也车人为大车柏车羊车○礼书云车之制前轼而后户前轨而后轸旁輢而首以较下轴而衔以轐对人者谓之□如辀者谓之辀揉而相迎者谓之牙辀之曲中谓之前疾轭之上平谓之衡衡之材与舆之下木皆曰任以其力任于此也毂之端与輢之下木皆曰轵以其防止于此也轸可以名舆可以名车达常可以名部轸前横木可以名辂此又因一材而通名之也其为车也有长毂者有短毂者有杼轮者有侔轮者有反輮者有仄輮者有两轮者有四轮者有有辐者有无辐者有曲辕者有直辕者有一辕者有两辕者有直舆者有曲舆者【钩车曲舆】有广箱者有方箱者有重较者有单较者或驾以马或驾以牛或挽以人或饰以物或饰以漆或朴以素要皆因宜以为之制称事以为之文也
　　李
　　尔雅云休无实李座接虞李驳赤李桃李丑核枣李曰疐之○运斗枢云玉衡星散为李○管子云五沃之土其木宜李○淮南子三月其树李○埤雅云素问曰李韭皆酸李东方之果木子也故其字从木从子性颇难老老虽枝枯子亦不细其品处桃上○尔雅翼云李木之多子者花最繁宻尔雅有三种座接虞李即今之麦李与麦同熟者为果肉厚而干与核相离驳赤李则李之赤而有木者休无实李李实繁有窃食之嫌无实则其下可休矣○西京杂记云上林苑有紫李青绮李黄李青房李緑李顔渊李合枝李羌李朱李车下李燕李猴李蛮李
　　齐
　　谱云齐者古少皥世爽鸠氏之墟周武王伐纣封大师吕望于齐地方百里都营丘周公定九畿成王用周公之法制广大邦国之境而齐受上公之地更方五百里其封域东至于海西至于河南至于穆陵北至于无棣在禹贡青州岱山之隂潍淄之野○朱子云今青齐淄潍德棣等州是其地○左传晏子云防爽鸠氏始居此地季萴因之有逄伯陵因之薄姑氏因之而后太公因之○元命包云虚危之精流为青州分为齐国○史记云齐所以为齐者以天齐也又云胡公徙都薄姑献公徙治临淄又云吾适齐自泰山属之琅琊北被于海膏壤二千里其民濶达多匿知其天性也○战国策苏秦云齐南有泰山东有琅琊西有清河北有渤海此所谓四塞之国也
　　按一统志营丘城在今青州府昌乐县东南五十里薄姑今青州府兴县有故城在县东十五里古齐城在临淄县城北献公所徙之城也天齐渊在临淄县东十五里平地出泉广可半亩土人名曰龙池朱传所云青即今青州府齐州今济南府淄州今济南府淄川县潍州今莱州府潍县德州在济南府棣州今青州府乐安县俱隷山东
　　钓
　　説文钩鱼也○列子云钓者以独茧丝为纶芒针为钩荆篠为竿剖粒为饵○淮南子曰钓者静之
　　缗
　　释言云缗纶孙炎曰皆绳名也郭璞曰缗绳也江东谓之纶○释名云纶伦也作之有伦理也○小尔雅云大者谓之索小者谓之绳诎而戻之为防○物原云遂人作绳轩辕因作緜索○通俗文曰合绳曰纠单展曰纽织绳曰辫大绳曰絙○易曰上古结绳而治○书曰木从绳则正
　　按礼记王言如丝其出如纶郑注今制有秩啬夫所佩此説文所谓纠青丝绶也与此纶不同
　　驺虞篇
　　葭
　　尔雅云苇丑芀葭华葭芦其萌虇○夏小正云七月秀雚苇未秀则不为雚苇秀然后为雚苇雚未秀为菼苇未秀为芦○埤雅云苇丑芀言其华皆有芀秀今风辄吹扬如雪其聚于地如絮淮南子曰蔐苖类絮而不可以为絮苇即今之芦一名葭葭苇之未秀者也萑即今之荻一名蒹蒹萑之未秀者也葭一名华蒹一名薕至秋坚成谓之萑苇先儒以为萑如苇而细按礼土鼓篑桴苇籥苇管中籥则萑小而苇大矣其字从韦则韦缓故也荀子曰柔从若蒲苇○严粲云葭芦苇又名华一物四名葭苇之初生者○淮南子云季夏令滂人入材苇
　　按字説云芦谓之葭其小曰萑荻谓之蒹其小曰苇与夏小正埤雅之言相反释尔雅者孙炎郭璞以芦薍为二草李廵舍人樊光以芦薍为一草自古有此纷纷矣
　　豝
　　尔雅云豕牝豝○小尔雅云彘猪也其子曰豚大者谓之豝○説文云豝牝豕也一曰二歳能相把挐也○古今注云渔阳以大猪为豝○字説云豝所谓娄猪巴犹娄也○雅翼云凡六畜之属皆见于释畜惟豕见于释兽以豕者通田豕之名故别异之诗云彼茁者葭一发五豝于嗟乎驺虞然则豝牝豕之小者故又谓之小豝言虽取害稼之物亦必待其成所以为仁也
　　按罗氏云牝豕之小者对大豕而言若对豵则豝为大矣玩二章经防葭丛髙故有豝藏焉蓬丛低故有豵藏焉説文一歳为豵二歳为豝之説殆必有所昉也朱子以豝为牡豕显悖尔雅此卤莽之过广雅云兽一歳为豵二歳为豝三歳为肩四歳为特则豝豵之名可通于羣兽也
　　驺虞
　　毛传云义兽也白虎黑文不食生物有至信之德则应之○陆疏云尾长于躯不食生物不履生草○海内北经云林氏国有珍兽大若虎五采毕具尾长于身名曰驺吾【刘芳诗义疏曰吾或作虞】乘之日行千里○封禅书云囿驺虞之珍羣颂曰般般之兽乐我君囿白质黑章其仪可喜旼旼穆穆君子之态○晋郭璞赞曰怪兽五采尾参于身矫足千里儵忽若神是谓驺虞诗叹其仁○吴薛综颂曰婉婉白虎优仁是崇饥不侵暴困不改容敛威扬德恺悌之风○中兴徴祥説云驺虞仁兽也其尾参倍状如虎而白色啸则风兴皜身如雪而无杂者是也近代所谓白虎者背班而虎文尔雅所谓彪虎耳○瑞应图云白虎仁而不害王者不暴虐恩及行苇则见○河图括地象云令訾野中有玉虎晨鸣雷声圣人感期而兴○埤雅云驺虞西方之兽而名之曰虎则宜以杀为事今反不履生草食自死之肉葢仁之至也
　　按礼射义云天子以驺虞为节乐官僃也异义韩诗説云驺虞天子掌鸟兽官鲁诗传云古有梁驺者天子之田也贾谊新书曰驺者天子之囿也虞者囿之司兽者也以驺为囿名及以梁驺为田名仅见于鲁诗贾子月令教田猎命仆及七驺咸驾左传晋悼公使程郑为乘马御六驺属焉则驺者马御也舜典益作朕虞周有山虞泽虞大田猎莱山泽之野则虞者虞人也韩诗説云掌鸟兽官意盖近之小序云天下纯被文王之化庻类繁殖搜田以时仁如驺虞焦弱侯云驺人不失驰驱之法则物不过伤虞人厉山泽之禁故物性能遂因叹美归功于二官以此解序未为不可而与射义所谓乐官僃者亦可通矣但山海经及纬候之书俱以为义兽説其形者或以为五采毕具或以为白虎黑文或以为皜身无杂又各不同罗愿则据淮南子文王囚羑里散宜生得驺虞鸡斯之乘以献于纣谓文王之马有名驺虞者以其如林氏驺虞之俊逸而名之文王必尝驾以从田能与人相应致获禽之多故申而叹之此又一説也
　　蓬
　　尔雅云齧雕蓬荐黍蓬○説文蓬蒿也草之不理者也○埤雅云其叶散生末大于本故遇风辄防而旋虽转徙无常其相遇往往而有故其制字从逢○曾子曰蓬生麻中不扶自直○商子曰飞蓬遇飘风而行千里者乘风之势○説苑云秋蓬恶于根本而美于枝叶秋风一起根且防矣○通志云菰曰蓬今人谓之茭尔雅云雕蓬者米茭也其米谓之雕胡可作饭故曰齧黍蓬者野茭也不能结实惟堪荐借故曰荐
　　按蓬是蒿类与茭自别郑渔仲所云葢本孙炎尔雅注非也
　　豵
　　尔雅云豕生三豵二师一特郭注豕生子常多故别其少者○説文云豵生六月豚一曰一歳豵尚丛聚也○雅翼云豵从从义犹从也羣以从母有约从之义説文又以小豚为豰生二月为豯生六月为豵或曰一歳为豵二歳能相把拏三歳豕肩相及为其説豵与尔雅不同然皆小豕之名




　　六家诗名物疏卷八
<经部,诗类,六家诗名物疏>
　　钦定四库全书
　　六家诗名物疏卷九　　　明　冯复京　撰国风邶一
　　邶
　　谱云邶鄘卫者商纣畿内方千里之地其封域在禹贡兾州大行之东北逾衡漳东及兖州桑土之野武王伐纣以其京师封武庚三分其地置三监使管叔蔡叔霍叔尹而教之自纣城而北谓之邶南谓之鄘东谓之卫三监叛成王伐三监更于此建诸侯封康叔于卫使为之长后世稍并二国混而名之疏云三叔各监一国不知所监之国为谁○周书作雒云俾康叔宇于殷俾中旄殳宇于东注东谓卫殷邶鄘康叔代霍叔中旄代管叔○地里志云周既灭殷分其畿内为三国鄁以封纣子武庚鄘管叔尹之卫蔡叔尹之以监殷民谓之三监三监叛周公诛之尽以其地封康叔迁鄁鄘之民于雒邑○补传曰邶鄘卫皆以水得名邶水在太山之阜鄘水出宜苏山卫水在霛寿【即眞定】○郡国志河内郡朝歌北有邶国○一统志邶城在河南卫辉府城东北一说在懐庆府河内县
　　柏舟篇
　　柏
　　尔雅云柏椈疏柏一名椈○埤雅云柏性坚致有脂而香故古人破为畅臼用以捣郁杂记所谓畅臼以椈者是也○尚书云荆州厥贡杶干栝柏○尚书逸篇云大社惟松东社惟柏南社惟梓西社惟栗北社惟槐○周礼兾州其利松柏○荀子云柏经冬而不凋蒙霜而不变可谓得其真矣○四民月令云七月收柏实○汉武内传云药有松柏之膏服之可长生
　　舟
　　周易云利涉大川乗木舟虚又云刳木为舟剡木为楫舟楫之利以济不通盖取诸随○世本云古观落叶因以为舟○淮南子云古人见窽木浮而知为舟○小尔雅云小船谓之艇艇之小者曰防船头谓之舳尾谓之舻楫谓之桡○释名云舟言周流也舩犹言循也循水而行也其上屋曰庐重屋曰飞庐又在其上曰雀室上下重版曰槛狭而长曰艨冲三百斛曰舠二百斛以下曰艇○方言云舟自关而西谓之船自关而东或谓之舟或谓之航首谓之閤闾或谓之艗艏后曰舳○吕氏春秋云虞姁作舟○物理论云化狐作舟○墨子云巧倕作舟○山海经云番禺始作舟○束晳发蒙记云伯益作舟○世本又云共鼓货狄作舟黄帝二臣也
　　酒
　　说文云酒就也所以就人性之善恶也一曰造也吉凶所起造也又曰醴酒一宿熟也醪汁滓酒也酎三重醕酒也醨薄酒也醹厚酒也○释名云酒酉也酿之米麯酉泽乆而味美也○世本云仪狄始作酒醪变五味少康作秫酒○周礼酒正以式法授酒材五齐一曰泛齐【成而有滓】二曰醴齐【始成体】三曰盎齐【葱白色】四曰缇齐【成而红】五曰沈齐【造清】三酒一曰事酒【酌有事者】二曰昔酒【久白】三曰清酒四饮一曰清【醴之泲者】二曰医【以酏为醴酏粥也】三曰浆四曰酏共王之四饮三酒之馔及后世子之饮与其酒凢祭祀以法共五齐三酒以实八尊共賔客之礼酒共后致饮于賔客之礼毉酏糟凡王之燕饮酒共其计凡飨士庶子耆老孤子皆共其酒酒人掌为五齐三酒浆人掌共王之六饮水浆醴凉【寒粥】医酏司尊彝云凡六尊之酌郁齐献酌醴齐缩酌盎齐涗酌凡酒脩酌注云凡酒谓三酒也四者灌用郁齐朝用醴齐馈用盎齐诸臣自酢用凡酒○月令云仲冬之月乃命大酋秫稻必齐麴蘖必时湛炽必洁水泉必香陶器必良火齐必得兼用六物大酋监之母有差贷注湛渍而涤之也炽蒸炊也曲礼曰祭宗庙酒曰清酌礼运云酒在室醴醆在戸粢醍在堂澄酒在下郊特牲云酒醴之美酒明水之尚贵五味之本也缩酌用茅明酌也醆酒涗于清汁献涗于醆酒射义云酒者所以养老也所以养病也玉藻云君子之饮酒也受一爵而色洒如也二爵而言言斯礼已三爵而油油以○春秋纬云凡黍为酒阳据隂乃能动故以麦酿黍为酒注麦隂也先渍麴黍后入故曰阳相感皆据隂也相得而沸是其动也○尚书酒诰曰文王告教小子有正有事无彝酒越庶国饮惟祀德将无醉
　　鉴
　　广雅云鉴谓之镜○周礼司烜氏以鉴取明水于月○中记云尹寿作镜○武王镜铭云见尔前必顾尔后○韩子曰古之人目短于自见故以镜观面智短于自知故以道正已镜无见疵之罪道无明过之恶○文子云镜不设形故能有形○淮南子云明镜之始型蒙然未见形容也及拭之以锡磨之以白氊则须睂髩毛可得而察○博古图云黄帝液金以作神物为鉴凡十有五取乾坤五五之数
　　兄
　　释亲云男子先生为兄晜兄也○广雅云兄况也况于父
　　弟
　　释亲云男子后生为弟○广雅云弟悌也言顺于兄○释名云弟第也相次第而生也
　　石
　　释名云山体曰石石硌硌也坚捍硌也山多大石曰礐山多小石曰磝○春秋说题辞云周易艮为山为小石石隂中之阳阳中之隂隂精补阳故曰含石石之为言托也托立法也○博物志云地以石为之骨○物理论云土精为石石气之核也气之生石犹人筋络之生爪牙也
　　席
　　说文云席荐也○释名云荐所以自荐借也席释也可卷可释也○韩子曰夏禹为茵蒋席○周礼云玉府掌王之袵席司几筵掌五席之名物凡大朝觐大飨射封国命诸侯设莞筵纷纯加缫席画纯加次席黼纯祀先王酢席亦如之诸侯祭祀席蒲筵缋纯加莞席纷纯酢席莞筵纷纯加缫席画纯筵国賔于牖前亦如之甸役则设熊席凡防事设苇席郑注五席莞藻次蒲熊也纷如绶有文而狭者缫席削蒲蒻展之加以五采次席桃枝席有次列成文莞小蒲席○公食大夫礼蒲筵常缁布纯加萑席寻帛纯上大夫蒲筵加萑席其纯皆如下大夫纯乡饮酒乡射礼蒲筵缁布纯燕礼司宫筵賔于戸西东上无加席小臣设公席于阼阶上西乡设加席大射小臣设公席于阼阶上西乡司宫设賔席于戸西南面有加席聘礼賔请觌宰夫彻几改筵士虞苇席○曲礼云羣居五人则长者必异席奉席如桥衡请席何乡请袵何趾席南乡北乡以西方为上东乡西乡以南方为上若非饮食之客则布席席间函丈礼器云礼有以多为贵者天子之席五重诸侯三重大夫再重有以少为贵者鬼神之祭单席郊特牲云大飨君三重席而酢焉三献之介君专席而酢焉莞簟之安而蒲越藁鞂之尚明之也玉藻云登席不由前为躐席○左传云大路越席昭其俭也
　　按郑氏云铺陈曰筵籍之曰席则在下者筵加在上者席散文亦得通言也司几筵五席外有苇席防事所设也有柏席藏中所用也有越席郊社所设也有蒯席出杅所履也尚书顾命篾席黼纯即次席黼纯也底席即缫席而缀纯为异丰席即莞席而画纯为异笋席纷纯又别是一席郑云新鬼神之事不用生时之席故也公食大夫大射宾有加席燕礼之賔无加席葢燕私礼臣屈也大夫乡饮士乡射则蒲筵缁布纯而已三礼图又云士蒲筵无纯士卑故也若天子卧席亦止再重诗下莞上簟是也士防礼者士礼也云下莞上簟袵如初则天子以下皆同
　　日
　　礼统云日者实也形体光实人君之象○易曰日月丽乎天又云离为日又云日中则昃月盈则食天地盈虚与时消息○周礼冯相氏冬夏致日春秋致月○礼记郊之祭大报天而主日配以月又云王宫祭日也夜明祭月也又云祭日于坛祭月于坎以别幽明以制上下祭日于东祭月于西以别外内以端其位○易传云日者众阳之宗内明黄五色无主以象人君精精似青翼翼似黑似赤缟缟似白煌煌似黄光照无主不可以一色名也○春秋内事云日者阳德之母○元命包云日尊故曰满满故仁仁故明明故精在外注云满者常盛无亏也又云阳数起于一成于三故日中有三足乌者阳精也○书考霛曜云日光照四万六千里○地说书云日照四十五万里○周髀云日光外照径八十一万里○白虎通云日行迟月行疾者何君舒臣劳也日月所以悬着何助天行化昭明下地也日月径千里○尔雅云孤竹北戸西王母日下谓之四荒距齐州以南戴日为丹穴东至日所出为太平西至日所入为太防○广雅云日名朱明一名曜霛一名东君一名大明亦名阳乌○淮南子云日出于阳谷浴于咸池拂于扶桑是谓晨明登于扶桑爰始将行是谓朏明【将明也】至于曲阿是谓旦明至于曽泉是谓蚤食至于桑野是谓晏食至于衡阳是谓隅中至于昆吾是谓正中至于鸟次【西南方山名】是谓小还至于悲谷是谓餔时至于女纪是谓大还至于渊虞【地名】是谓高舂【高舂时加戍】至于连石是谓下舂至于悲泉爰止其女爰息其马是谓悬车至于虞渊是谓黄昏至于蒙谷是谓定昏日入于虞渊之汜曙于蒙谷之浦行九州七舍有五亿万七千三百九里又云积阳之热气生火火气之精者为日○前汉书云阴阳往来驯积而变日南至其行最急急而渐损以至春分及中而后迟迨日北至其行最舒舒而渐益以至秋分又及中而益急○纂要云日光曰景日影曰晷日气曰晛初出为旭日昕曰晞日温曰煦日在午曰亭午在未曰眣日晚曰旰日将落曰薄莫日西落光反照于东谓之反景在上曰反景在下曰倒景○乙巳占云日者光明外发魄体内全匿精扬辉圆而常满此人君之体也昼夜有节循度有常春生夏养秋收冬藏人君之政也星月禀其光辰宿宣其气生霛仰其照葵藿慕其恩此人君之德也
　　月
　　释名云月阙也言满则复阙也朏月未成明也魄月始生魄然也【承大月月生二日谓之魄承小月月生三日谓之朏】朔苏也月死复苏生也晦灰也火死为灰月光尽似之也其形一旁曲一旁直若张弓也望日月遥相望也○河图帝览嬉云月者金之精也○援神契孔子曰日者天之明月者地之理月上属为天使妇从夫放月纪○干凿度云月三日成魄八日成光蟾蜍体就穴鼻始明【穴决也决鼻兔】○礼斗威仪云政太平则月圆而多辉政升平则月清而明○吕氏春秋云月羣阴之本月望则蚌蛤实羣阴盈月晦则蚌蛤虚羣阴揫夫月形于天而羣阴化于渊○淮南子云月积阴之寒气大者为水水气之精者为月○广雅云夜光谓之月月御谓之望舒○方言云日运为纒月运为逡○汉书云月分则同道至则相过晦而见西方为之脁朔而见东方谓之朒亦谓之侧匿【朓行疾貌朒缩也侧匿犹缩懦】○灵宪云日譬犹火月譬犹水火则外光水则含影故曰光生于日之所照魄生于日之所蔽当日则光盈就日则光尽○徐整长厯云月径千里周围三千里下于地七千里○地说书云月照四十五万里○隋书云月者阴之精也其形圆其质清日光照之则见其明日光所不照则谓之魄故月望之日日月相望人居其间尽覩其明故形圆也二之日日照其侧人观其旁故半明半魄也晦朔之日日照其表人在其里故不见也○乙巳占云盈极必缺示其不可久盈也阴道臣道妻道理当缺也○埤雅云朔而月出西方夕见至望然后出于东方夜见日月之盛皆在东方
　　绿衣篇
　　绿
　　释名云绿浏也荆泉之水于上视之浏然绿色此似之也○论语疏皇氏云青是东方正绿是东方间东为木木色青木刻土土色黄并以所刻为间故绿色青黄也陈祥道云甲巳合而为绿
　　按绿字郑改作褖是王后六服之最下者御于王之服亦以燕居男子之褖衣黑则是亦黑也内命妇之服三夫人阙狄以下九嫔鞠衣世妇展衣女御褖衣
　　黄
　　考工记云天谓之地谓之黄○释名云黄晃也犹晃晃象日光色也
　　里
　　周礼内司服掌王后之六服素纱郑云素纱者今之白防也六服皆袌制以白防为里使之张显今世有沙縠者名出于此
　　裳
　　玉藻云衣正色裳间色郊特牲云三王共皮弁素积○白虎通云所以名为裳何裳者鄣也自鄣闭也○尔雅云裳削幅谓之襆郭云削杀其幅深衣之裳○礼书云深衣之裳十有二幅短母见肤长无被土凢裳前三幅后四幅明衣裳不辟防裳三袧则吉裳不特三袧而已明衣裳及觳则凢裳不特及觳而已明衣有前后裳则凢裳前三后四以象阴阳可知明衣裳縓綼緆缁纯士婚礼爵弁纁裳缁絁曲礼素衣素裳素冠彻縁则凢裳有縁可知冕服衣纁裳皮弁服素衣素裳诸侯朝服缁衣素裳士爵弁服缁衣纁裳端服有裳黄裳杂裳深衣长衣裳之色同三翟三衣亦衣裳之色仝孔安国书注曰蚁裳彤裳纁盖裳以纁为主纁赤黄色以土无正位必托于火故也若夫裳素裳之类各象其事而服之○郑氏周礼注云妇人尚专一德无所兼连衣裳不异其色○论语疏云端素裳诸侯朝服若上士以为裳中士以黄为裳下士以杂色为裳天子诸侯以朱为裳则皆谓之端不得名为朝服
　　风
　　释名云风兖豫司横口合唇言之风泛也其气博泛而动物也青徐开唇推气言之风放也气放散也○尔雅云春为发生夏为长嬴秋为收成冬为安宁四时和为通正谓之景风又云祭风曰磔○易云挠万物者莫疾乎风又云风以动之○书云休征曰圣时风若咎征曰蒙恒风若○周礼以槱燎祀飌师雨师保章氏以十有二风察天地之和命乖别之妖祥○考异邮云八风杀生以节翺翺距冬至四十五日条风至条者达上也【立春】四十五日明庶风至明庶迎惠【春分】四十五日清明风至精芒挫收【立夏之后荠麦之属秀出已备故挫止其锋芒收之使成实】四十五日景风至景风强也强以成之【夏至】四十五日凉风至凉风者寒以闭也【立秋】四十五日阊阖风至阊阖者当寒天收也【秋分】四十五日不周风至不周者不交也阴阳未合化也【立冬】四十五日广莫风至广莫者精大满也【冬至】风之为言萌也其立字防动于几中者为风○元命包云隂阳怒为风○动声仪云风者礼乐之始万物之首○帝通纪云风者天地之使○黄帝风经云调畅祥和天之喜气也折扬奔厉天之怒气也风者气也得怒之气则暴得喜之气则和得金之气则凉得木之气则温得火之气则炎得水之气则烈又云风不及地和缓而来谓之祥风○翼氏风角云风者天之号令所以谴告人君者○管子云风漂物者也风之所漂不避贵贱美恶○庄子曰大块噫气其名为风○子华子云风涵大之中精故能动化百物而行乎天上风隂也而其发为阳○吕氏春秋云风师曰飞廉应劭云飞廉神禽能致风气者也○董子云太平之世风不鸣条开甲破萌而已
　　燕燕篇
　　燕
　　尔雅云燕燕鳦○广雅云鸟朱鸟燕也○埤雅云燕籥口布翅枝尾齐人呼鳦取其名自呼也一名鸟取其色之也一名鷾鸸庄周所谓鸟莫智于鷾鸸目之所宜处不给视虽落其实弃之而走其畏人也而袭诸人间此燕安之道也故其字又为燕安之燕○雅翼云燕有两种越燕小而多声颔下紫巢于门楣上谓之紫燕亦谓之汉燕胡燕比越燕而大臆前白质黑章其声亦大巢于大屋两榱其长有容匹素者谓之蛇燕其尾岐分光泽故汉书燕燕尾涎涎曰美好之貌也以春分来而秋分去其来主为孚乳故古者以其至之日祀髙禖契因是而生至其去也多藏深山大空木中无毛羽或蛰藏坻岸中亦云入水为蜃蛤淮南子云燕之为蛤是也其来去皆避社又戊巳日不取土岂社主于土戊巳土位土克水燕之所避与○广州志云燕有三种于嵓崖者为土燕○运斗枢云瑶光星散为燕○左传云少皥时鸟师而鸟名鸟氏司分者也○夏小正云二月来降燕乃睇降者下也睇者眄也眄者视可为室也九月陟鸟蛰先言陟后言蛰陟而后蛰也○月令云仲春鸟至仲秋鸟归○博物志云燕戊巳日不泥涂巢此非才智自然得之○中记云千嵗之燕戸北向○禽经云鸳鸯鸟爱其类又云乌向啼背栖燕背飞向宿
　　雨
　　释名云雨水从云下也雨羽也如鸟羽动则散也○尔雅云暴雨谓之涷小雨谓之霡霂久雨谓之淫淫谓之霖济谓之霁○书云休征曰肃时雨若咎征曰狂雨若○易飞候云太平之时五日一风十日一雨嵗凢三十六雨此休征时若之应○春秋说题词云一嵗三十六雨天地之气宣十日小雨应天文也十五日大雨以斗运也○濳潭巴云阳致于隂故为雨○礼统云雨者辅时生养均遍故谓之雨○帝通纪云雨者天地之施也○曾子云天地之气和为雨○范子计然云风为天气雨为地气风顺时而行雨应风而下命曰天气下地气上隂阳交通万物成矣○董子云太平之时雨不破块津茎润叶而已○广雅云雨师谓之屏翳○风俗通云雨师为冥
　　身
　　释名云身伸也可屈伸也
　　君
　　说文云君尊也从尹从口以发号徐曰君者尹也正也长民之通称晋悼公曰臣以求君以出令也于文口尹为君○左传云赏庆刑威曰君○白虎通云君者羣也羣下之归心也
　　日月篇
　　土
　　说文云土地之吐生万物者也二象地之下地之中吐物出形也○圣证论孔晁云能吐生百谷谓之土○白虎通云土所以王四季何木非土不生火非土不荣金非土不成水非土不髙扶防助衰歴成其道故五行更生亦曰土○书禹贡冀州土白壤兖州土黑坟青州土白坟徐州土赤埴坟扬州荆州土涂泥豫州土惟壤下土坟垆梁州土青黎雍州土黄壤○周礼大司徒以土防之法辨五地之物生一曰山林动物宜毛植物宜皁其民毛而方二曰川泽动物宜鳞植物宜膏其民黑而津三曰丘陵动物宜羽植物宜覈其民专而长四曰坟衍动物宜介植物宜荚其民晳而瘠五曰原隰动物宜臝植物宜丛其民丰肉而庳载师掌任土之法土人掌土地之政草人掌土化之法以物地○河图括地象云天有九部八纪地有九州八柱东南神州曰晨土正南卭州曰深土西南戎州曰滔土正西弇州曰开土正中冀州曰白土西南柱州曰肥土北方州曰成土东北咸州曰隐土正东扬州曰信土昆仑山为柱气上通天昆仑者地之中也○孝经郑注云分别五土视其高下若高田宜黍稷下田宜稻麦丘陵阪险宜种枣栗○霛宪云至厚莫如地至空莫如土○万机论云土地者百姓之所蹈也殊无两形之致而谭者强谓之异体地云者都大之名土者细属之号国宁有有地无土有土无地之处乎














　　六家诗名物疏卷九
　　钦定四库全书
　　六家诗名物疏卷十　　　明　冯复京　撰国风邶二
　　终风篇
　　终风
　　韩诗说云西风也○毛传云终日风为终风
　　暴
　　尔雅云日出而风为暴孙炎曰隂云不兴而大风暴起○乙巳占云风卒起乍有乍无者曰暴风
　　按说文引此诗暴作瀑疾雨也
　　霾
　　尔雅云风而雨土为霾孙炎曰大风扬尘土从上下也○释名曰霾晦也言如物尘晦之色
　　曀
　　尔雅云隂而风为曀孙炎曰云气曀日○释名曰曀翳也言掩翳日光使不明也
　　日
　　尚书云期三百有六旬有六日
　　按周天三百六十五度四分度之一日日行一度故因谓之日也大挠作甲子是有刚柔之异

　　释名云嚏声乍嚏而出也○礼记月令曰季秋行夏令则人多鼽嚏内则云在父母舅姑之所不敢哕噫嚏咳○素问云冬善病鼽衂注以气在头也
　　击鼓篇
　　鼓
　　周礼鼓人以鼖鼓鼓军事以金錞和鼓以金镯节鼓以金铙止鼓以金铎通鼓凡军旅则鼓鼜军动则鼓其众田役亦如之鏄师凡军之夜三鼜皆鼓之守鼜亦如之大司马仲春教振旅王执路鼓诸侯执鼖鼓军将执晋鼓师帅执提旅帅执鼙中冬教大阅鼓人三鼓车徒皆作○左传曰师之耳目在吾旗鼓又云一鼓作气再而衰三而竭又云金鼓以声气○司马法云千人之师执鼙万人之师执大鼓
　　按武事之鼓有六路鼖晋提鼙鼜也路四面鼓也鼓长八尺面四尺中围加三之一谓之鼖郑曰即军夜三鼜之鼓也陈旸依沈休文云鼜鼓长丈二尺非鼖也长六尺六寸左右端广六寸中尺厚三寸穹者三之一上三正谓之晋鼓有曲木提持立马髦上者谓之提鼓之尤小者谓之鼙即仪礼所谓朔周礼所谓朄也路鼓本用之鼓鬼享晋鼓本用之鼓金奏鼖鼓亦悬于辟雝鼙鼓亦通于射祭而军事皆得用之此所谓击鼓其镗者非教振旅又非警鼜乃州吁治兵之鼓应是鼖尔
　　兵
　　周礼司兵掌五兵五盾各辨其物与其等以待军事凡授兵从司马之法以颁之用兵亦如之郑司农云五兵者戈殳防酋矛夷矛郑康成云车之五兵郑司农所云者是也步卒之五兵则无夷矛而有弓矢○考工记云攻国之兵欲短守国之兵欲长句兵欲无弹刺兵欲无蜎是故句兵椑刺兵抟○司马法云弓矢围殳矛守戈防助凡五兵长以卫短短以救长○管子云蚩尤受卢山之金而作五兵
　　按考工记庐人云戈殳防酋矛夷矛乃云六建既备车不反覆六建者五兵与人故以为车之五兵如先郑説也后郑知徒之五兵无夷矛有弓矢者以司马法知之且夷矛三寻步卒不便于用也然夷矛虽不施于步而弓矢未尝不设于车小戎閟宫所载是也
　　国
　　说文云国邦也○礼记云王者之制禄爵凡五等公侯田方百里伯七十里子男五十里不能五十里不合于天子附于诸侯曰附庸天子之县内凡九十三国名山大泽不以朌九州千七百七十三国天子之元士诸侯之附庸不与○周礼大司徒诸公地方五百里其食者半诸侯地方四百里食者三之一诸伯地方三百里食者三之一诸子地方二百里食者四之一诸男地百里食者四之一○左传云天子之地一圻列国一同自是以衰○易曰比先王以建万国亲诸侯
　　漕
　　戴延之西征记云白马城故卫之曹邑○通典滑州白马县卫国曹邑戴公庐于曹即此○孔氏曰漕地在鄘而邶曰土国城漕国人所筑之城也思须与漕卫女所经之邑也
　　按唐之滑州今直大名府滑县白马县今废在滑县治南一统志云即卫之曹邑也
　　孙
　　传云公孙文仲也○白虎通云诸侯之子称公子公子之子称公孙○朱传云孙氏○姓纂云卫武公子惠孙曾耳为卫上卿因氏焉○濳夫论云孙氏者或王孙之班也或诸孙之班也卫之公族孙氏
　　陈
　　谱云陈者虙羲氏之墟武王以封虞阏父之子妫满是曰陈胡公都宛丘之侧其封域在禹贡豫州之东其地广平无名山大泽西望外方东不及盟猪○左传子产云昔虞阏父为周陶正以服事我先王先王頼其利器用也与其神明之后也庸以元女太姬配胡公而封诸陈以备三恪○地里志云太姬妇人尊贵好祭祀用史巫故其俗巫鬼○一统志陈州在河南开封府城东南三百五十里周封舜后于此为陈国
　　宋
　　郑谱云武王克商以陶唐氏火正阏伯之墟封微子啓为宋公代武庚为商后其封域在禹贡徐州泗濵西及豫州盟猪之野○地里志梁国睢阳县故宋国防子所封○朱传云宋都商丘
　　按古之商丘汉之梁国睢阳皆今之河南开封府归德州也泗濵在今直隶徐州秦之泗水郡也孟诸亦在今归德州境
　　手
　　释名云手须也事业之所须也○礼记手容恭
　　凯风篇
　　凯风
　　释天云南风谓之凯风李巡曰南风长养万物喜乐故曰凯风○易纬云夏至景风至○吕氏春秋云南方曰巨风○大戴礼云正月时有俊风俊者大也大风南风也何大于南风也曰合氷必于南风解氷必于南风生必于南风收必于南风故大之也○世纪云舜作五之琴以歌南风歌曰南风之薰兮可以解吾民之愠兮南风之时兮可以阜吾民之财兮○山海经云发爽之山又东四百里至于旄山之尾其南有谷曰育遗多怪鸟凯风自是出
　　棘
　　尔雅云茦刺郭璞曰草刺鍼也○方言云凡草木刺人北燕朝鲜之间谓之茦自关而西谓之刺江湘之间谓之棘○本草云白棘一名棘针一名棘刺棘刺花一名防蓂○唐本注云棘有赤白二种刺有两种有钩有直补益宜用直者疗肿宜用钩者白棘茎白如粉子叶与赤棘同棘中时复有之亦为难得也○圗经云棘小枣也丛髙三四尺花叶都似枣而有赤白二种○尔雅云槐棘丑乔注枝皆乔竦○孟子养其樲棘赵注樲棘小棘所谓酸枣也○尔雅疏云枣实小而味酢者名樲○嵩阳子云余家于滑台今酸枣县即滑之属邑也其地名酸枣焉其树髙数丈径围一二尺木理极细坚而且重树皮亦细文似蛇鳞其枣圎小而味酸核防圆其仁稍长色赤如丹此毉之所重居人不易得今市之卖者皆棘子为之○图经云酸枣野生多在坡坂及城垒间似枣木而皮细其木心赤色茎叶俱青花似枣花八月结实紫红色似枣而圆小味酸○埤雅云棘性坚强费风之长养者其心之生更难于干四时纂要云四月枣叶生凯风之时也魏风园有棘棘酸枣也于果为下旧云鹊巢中必有棘盖棘性暖○雅翼云棘可以为矢昔者楚之先祖桃弧棘矢以共御王事棘植于花外则花不被霜凯风既云自南乃当景风白虎通云景风至棘造实盖吹彼棘心者将以趣其造实万物之难生者棘而造实又欲其应候南风虽能生物亦已劳矣○春秋元命包云树棘聴讼其下者棘赤心有刺言治人者原心不失其赤实也○管子五沃之土其棘其棠按朱传云棘小木丛生多刺难长似指荆棘本草之白棘丛生三四尺者也老子曰师之所处荆棘生焉皇览云孔子茔中不生荆棘及刺人草此诗曰棘薪若云但可为薪云尔然古者朝位植棘取其赤心有刺也又以为七盖取其枝翘竦有奉上之义又可为矢出氷以除灾皆疑是樲棘盖朝位植以配槐岂宜小木其用亦多岂徒为薪樲棘实可食魏诗园有棘其实之食是也说樲棘者虽不同想其木髙大非荆棘比也埤雅云棘大者枣小者棘或云棘实曰枣故尔雅释樲在枣条中然本草大枣酸枣白棘治疗各异青史子云棘西方之草秋木也枣北方之草冬木也断乎枣棘有辨江南无棘陶隐居之流遂多误说合诸书论之枣有十一种而樲实是棘以本草列酸枣于木部故也晳无实枣或亦棘类与严氏诗辑则以此章棘心魏风园有棘之棘为酸枣楚茨言抽其棘青蝇止于棘之棘为荆棘盖樲亦多刺难长者故严云尔与朱说似别
　　寒泉
　　说文云泉水源也○尔雅云泉一见一否为瀐滥泉正出沃泉悬出汍泉穴出归异出同肥○通典寒泉在濮州濮阳县东南浚城○水经注濮水枝津东迳浚城南而北去濮阳三十五里城侧有寒泉冈即诗爰有寒泉在浚之下世谓之髙平渠非也
　　浚
　　通典云濮阳县东南浚城○舆地广记云开封县有浚沟诗所谓浚郊浚都也祥符县北有浚水故谓浚仪有寒泉坂○李氏曰一云浚水出浚仪东经邶城入济○玉海云按毛传浚卫邑干旄云在浚之都下邑曰都当以在濮阳者为正
　　按濮阳县今为直隶大名府开州祥符县今属河南开封府即汉之浚仪古开封县亦并入焉
　　雄雉篇
　　雉
　　韩诗章句云雉耿介之鸟○朱传云雉野鸡雄者有冠长尾身有文采善闘○尔雅云鹞雉鷮雉鳪雉鷩雉秩秩海雉鸐山雉雗雉鵫雉雉絶有力奋伊洛而南素质五采皆备成章曰翚江淮而南青质五采皆备成章曰鹞南方曰东方曰鶅北方曰鵗西方曰鷷雉之暮子为鹨○易曰离为雉注取其有文章○书曰日月星辰山龙华虫注华虫鷩雉也杨烱冕服议云雉身被五采象圣人体兼文明○左传郯子云少皥为鸟师而鸟名五雉为五工正利器用正度量夷民者也○大戴礼云正月雉震雊震也者鸣也呴也者鼓其翼也正月必雷雷不必闻惟雉为必闻之○春官大宗伯云士执雉○士相见礼云贽冬用雉注取其耿介交有时别有伦也○月令云孟冬雉入水为蜃季冬之月雉雊鸡乳曲礼云祭宗庙雉曰疏趾○运斗枢云玑星散为雉○蔡邕月令章句云雷在地中雉性精刚故独知之应而鸣也○化书云雉不再合信也○山海经云小华之山其鸟多赤鷩可以御火孟山鸟多白雉○禽经云鵻上无寻鹨上无常雉上有文鷃上有赤○庄子云泽雉十步一啄百步一饮不蕲畜于樊中○徐爰射雉赋注云雉一界之内要以一雄为主余者虽众莫敢鸣雊儁异之雉不但欲擅一场又挟两雌○埤雅云雉死耿介妒垄防彊虽飞不越分域南方之物陶氏谓丙午日不可食明主于火也雉飞若矢一徃而堕雉鸡类也不能逺飞崇不过丈修不过三丈故雉高一丈长三丈也○雅翼云雉应义气其鸣以颈相勾
　　按古多云雉有十四种今以尔雅所释计之鹞雉即江淮而南青质五采者王后揄狄刻缯为其形而采画之以为文章鷮雉即诗所云有集维鷮者鳪雉雉之黄色鸣自呼者鷩雉释名云鷩雉之憋恶者其耿介甚于他雉似山鸡而小背上黄腹下赤项绿色鲜明礼鷩冕七章之服画之盖取耿介与王后三翟异也秩秩海雉如雉而黑在海中山上鸐山雉尾长者俗呼山鸡禽经云首有采毛郑注周礼云翟雉名然惟此雉称鸐则简兮言左手秉翟者此雉之羽也雗雉鵫雉郭云今白鹩也亦名白雉白雉古以为瑞周时越裳献之抱朴子云白雉有种南越尤多则此雗即越裳所献者也翚即斯干所谓如翚斯飞者鶅鵗鷷四方雉名除奋鹨可通诸雉但可得十二种耳杜预注左传以翟为南方之雉与尔雅异予谓左传五雉未闻其名畧而不说可也
　　匏有苦叶篇
　　匏
　　说文云匏瓠也从包从夸声包取其可包藏物也○古今注云匏瓠也壶芦瓠之无柄者瓠有柄者悬瓠可以为笙曲沃者尤善秋乃可用之则漆其里瓢亦瓠也瓠其緫瓢其别也○埤雅云长而瘦上曰瓠短颈大腹曰匏传云匏谓之瓠误矣盖匏苦瓠甘复有长短之殊定非一物也子曰吾岂匏也哉焉能系而不食系而不食以苦故也○国语叔向曰苦匏不材于人共济而已○陆疏云匏瓠也叶小时可为羮又可淹煑极美故诗曰幡幡瓠叶采之烹之今河南及扬州人恒食之八月中坚强不可食故云苦叶○诗缉云匏经霜其叶枯落然后干之腰以渡水
　　按广雅说文古今注陆玑疏通云匏瓠也惟陆农师云长而瘦上曰瓠短颈大腹曰匏其两形之别出于农师创见考诸书惟瓠甘匏苦为可明耳然本草有苦瓠唐本注谓之苦瓠复非瓠中之苦者瓠中之苦者疑是匏也陆疏似以甘瓠为匏非也盖瓠为揔名甘者可食嘉鱼称甘瓠累之是也苦者佩以渡水此诗匏有苦叶是也入药者名苦瓠夏末始实秋中方熟取以为器经霜乃堪无柄者名壶芦七月称八月断壶是也有柄者悬瓠潘岳云河汾之寳是也小者名瓢食之胜瓠陶贞白所言是也细腰者名蒲卢淮南子云百人抗浮是也匏亦可通名壶鹖冠子云中流失船一壶千金
　　轨
　　少仪云祭左右轨范乃饮注云周礼大御祭两轵祭軓乃饮軓与轵于车同谓轊头也軓与范声同谓式前也疏式前之軓车旁着凡或作范字即诗济盈不濡軓亦车旁凡与此同也若毂末之轨则车旁着九此经左右轨是也其车辙亦谓之轨亦车旁着九则考工记经途九轨与此字同而事异也○周礼太驭祭两轵祭軓注轵谓两轊軓车前式也辀人云軓前十尺而防半之注軓是軓法也谓舆三面之材輢式之所尌持车正也○礼书云车制舆在下輢在两相式在前轸在后较则輢上出式也轵则横植于輢者也轛则横植于式者也【已上释式前之軓】○考工记轮人为轮五分其毂之长去一以为贤去三以为轵郑司农云贤大穿也轵小穿云凡大小穿皆谓金也○礼书云轵毂末也亦谓之轊又谓之轨舆人三分较围去一以为轵围三分轵围去一以为轛围则轵又輢之横植者与毂末之轵不同【此释毂末之軓】○匠人云国中经涂九轨注轨谓辙广乘车六尺六寸旁加七寸凡八尺是谓辙广○礼书云车迹为辙辙广为轨左传曰下而视其辙此车迹也考工记曰经途九轨此辙广也【此释车迹之轨】
　　按軓字从车从凡音范在式前毛公释此軓云由辀以上为軓是也轨字从车从九音美反辙广也朱子注云车辙是也毂末亦谓之轨同美反一名轵一名轊是辙之小穿罗中行云车轮广狭髙下皆定于轨轨同则辙迹亦同后人因谓车辙亦曰轨曲礼尘不出轨以髙下言中庸车同轨以广狭言盖车轮崇六尺六寸轨居轮中若濡轨则水涉三尺三寸此谓毂末之轨也予谓轨軓二字书者易混式前毂末二处皆水可濡孔仲达不知轵亦名轨乃谓少仪字误朱子但取轨牡叶韵而不知轨之为轵遂以车辙释之辙迹特车行之见于地者岂可濡乎若诗取叶韵当从罗氏为长
　　鴈
　　夏小正云正月鴈北乡乡者何也乡其居也鴈以北方为居何以谓之为居生息长焉尔九月遰鸿鴈遰徃也○周礼六挚大夫执鴈又云菭菹鴈醢又曰鴈宜麦○仪礼士相见曰下大夫相见以鴈饰之以布注鴈取其知时飞翔有行列也○士昏礼云下达纳采用鴈执鴈请问名纳吉用鴈请期用鴈注用鴈为贽者取其顺隂阳徃来○周书曰白露之日鸿鴈来鸿鴈不来逺人背畔小寒之日鴈北乡鴈不北乡民不怀至○尔雅云鳬鴈丑其足蹼其踵企郭璞曰脚指间有幙蹼属相着飞则脚跟企直○春秋说题辞云鴈之言鴈鴈起圣以招期知晚蚤故鴈南北以阳动也○禽经云鳱以水言自北而南以山言自南而北○春秋繁露云凡贽大夫用鴈有类长者在民上必有先后鴈有行列故以为贽○吕氏春秋云仲秋之月候鴈来季秋之月鴈来许慎注云候时之鴈从北漠中来南过周雒之彭蠡八月来者其父母也其子羽翼穉弱未能及之故九月来过周雒○方言云自关而西谓鴈鹅南楚之外谓之鵞或谓之鸧○古今注云鴈自河北渡江瘦瘠能髙飞不畏缯缴江南沃饶每至还河北体肥不能髙飞尝啣芦长数寸以防缯缴○淮南子云鴈从风而飞以爱气力○物类相感志云大曰鸿小曰鴈阳鸟也夜宿洲中鸿在内鴈在外遂更惊避备狐与人之捕已○山海经云鴈门山鴈出其间在髙栁北○本草衍义云鴈得中和之气热则即北寒则即南以就和气所以为礼币者一取其信二取其和○埤雅云鴈行斜步侧身故庄子谓士成绮鴈行避影而问老子一名朱鸟法言曰能来能徃者朱鸟之谓与○雅翼云今北方有鴈似鸿而小秋深乃来来则霜降河北谓之霜信
　　旦
　　淮南子云日至于曲阿是谓旦明○周礼鸡人掌夜呼旦以嘂百官
　　妻
　　仪礼云夫妻牉合也○礼记云天子之妻曰后诸侯曰夫人大夫曰孺人士曰妇人庶人曰妻又内则云聘则为妻奔则为妾○白虎通云妻者齐也与夫齐体自天子下至庶人其义一也○释名云夫妻匹敌之义也士庶人曰妻○春秋汉含孳云妻象大隂臣法金位水火交感隂阳以设夫妇象也○荀子云天子无妻告无匹也
　　氷
　　说文云氷水坚也○风俗通云积氷曰凌氷壮曰冻氷流曰澌氷解曰泮○易坤卦初六履霜坚氷至象曰履霜坚氷隂始凝也驯致其道至坚氷也○易通卦验云大雪鱼负氷郑注曰负上近水也○周礼云淩人掌氷十二月令斩氷春始治鉴凡内外饔之膳羞鉴焉凡酒浆之酒醴亦如之祭祀共氷鉴賔客共氷大防共夷槃夏颁氷掌事○月令云孟冬水始氷地始冻仲冬氷益壮地始坼季冬氷方盛水泽腹坚命取氷孟春东风解冻鱼上氷仲春天子乃献羔开氷先荐寝庙○左传申丰云古者日在北陆而藏氷西陆朝觌而出之其藏氷也深山穷谷固隂沍寒于是乎取之其出之也朝之禄位賔食防祭于是乎用之其藏之也黑牡秬黍以享司寒其出之也桃弧棘矢以除其灾献羔而啓之火出而毕赋自命夫命妇至于老疾无不受氷山人取之县人传之舆人纳之隶人藏之夫氷以风壮而以风出藏之也周用之也徧则冬无愆阳夏无伏隂春无凄风秋无苦雨雷出不震无灾霜雹疠疾不降民不夭札○韩诗说云氷者穷谷隂气所聚不泄则结而伏隂
　　友
　　说文云友爱也同志为友○释名云友有也相保有也○郑康成云同师曰朋同志曰友○礼记云上交不謟下交不渎○孝经云士有争友则身不离于令名○韩诗外传云知可以砥行可为辅弼者人友也○白虎通云朋友之道有四近则正之逺则称之乐则思之患则死之


　　六家诗名物疏卷十
<经部,诗类,六家诗名物疏>
　　钦定四库全书
　　六家诗名物疏卷十一　　明　冯复京　撰国风邶三
　　谷风篇
　　谷风
　　释天云东风谓之谷风孙炎曰谷之言谷谷生也○毛传云隂阳和而谷风至○吕氏春秋曰东方曰滔风○易纬云春分明庶风至
　　葑
　　毛传云葑须也○尔雅云须葑苁郭注未详又云须薞芜郭注薞芜似羊蹄叶细味酢可食○坊记注云葑蔓菁也陈宋之间谓之葑○陆疏云葑蔓菁幽州人或谓之芥○方言云蘴荛芜菁也陈楚谓之蘴齐鲁谓之荛关之东西谓之芜菁赵魏之交谓之大芥其小者谓之辛芥其紫华者谓之芦菔○尚书云荆州厥贡苞匦菁茅○周礼醢人菁菹鹿臡注菁蔓菁也○急就篇云老菁蘘荷冬日藏○本草云芜菁味苦子主明目图经云芜菁四时仍有春食苗夏食心亦谓之薹子秋食茎冬食根河朔尤多种可备饥嵗常食之通中益气令人肥徤南人取北种种之初年相类至二三嵗则变为菘矣○嘉话录云诸葛亮所止令兵士独种蔓菁取其才出甲可生啖一也叶舒可煑食二也久居则随以滋长三也弃不令惜四也回则易寻采五也冬有根可斸食六也三蜀之人今呼蔓菁为诸葛菜江陵亦然○严氏云江南有菘江北有蔓菁相似而异○埤雅云梗长叶瘦高者为菘叶濶厚短者为芜菁○日华子云蔓菁梗短叶大连地上生濶叶红色者是
　　按尔雅两释须或本一物别三名耳诸书所称各异尔雅云须葑苁薞芜方言云蘴荛芜菁大芥坊记注云蔓菁本草图经云薹子通志云塞北名九英共得十名但郭注薞芜与本草说蔓菁形味颇异为可疑扬子云又谓紫华者为芦菔不知蔓菁芦菔各一种陶隐居言蔓菁子与芦菔子相似然蔓菁子紫赤芦菔子黄赤而大又不圆两者全别郭注方言以葑为菘陶郭之误皆縁江表不产蔓菁耳郑笺云葑菲根有美时有恶时诸书但言冬食根而不着根何时恶钱氏解下体云凡菜近地之茎叶多黄腐不可食盖以郑义为未安而易之矣
　　菲
　　毛传云菲芴也○尔雅云菲芴郭注即土也孙炎曰葍类也又云菲蒠菜郭注菲草生下湿地似芜菁华紫赤色可食○广雅云土芴也○崔实四民月令云二月尽三月可采土根○陆疏云菲似葍茎麄叶厚而长有毛三月中烝防为茹甘美可作羮幽州人谓之芴尔雅又谓之蒠菜今河内人谓之宿菜
　　按尔雅两释菲如郭所言殆是两物张揖陆玑以为一物然郭所云土絶无形种可的指本草有土乃是月令之王尔雅之钩藈姑非此菲也
　　畿
　　毛传云畿门内也○读诗记云韩愈诗白石为门畿盖以畿为门阃也必有所据可以发明毛氏之説○吕氏春秋曰出则以车入则以辇务以自佚命曰佁蹷之机高诱曰佁至也蹷机门内之位也【畿机音相近】
　　荼
　　尔雅云荼苦菜○时训解云小满之日苦菜秀苦菜不秀贤人潜伏○陆玑云苦菜生山田及泽中得霜甜脆而美所谓堇荼如饴内则云濡豚包苦用苦菜是也○仪礼云铏芼羊苦○本草云苦菜味苦一名荼草一名选一名游冬凌冬不死○顔之推云案易通卦验图云苦菜生于寒秋更冬歴春得夏乃成今中原苦菜则如此也一名游冬叶似苦苣而细摘断有白汁花黄似菊江南别有苦菜叶似酸浆其花或紫或白子大如珠熟时或赤或黒此菜可以释劳案郭璞注尔雅此乃蘵黄蒢也今河北谓之龙葵梁世讲礼者以此当苦菜既无宿根至春子方生耳亦大误也○蜀本图经云春花夏实至秋复生花而不实经冬不凋○衍义云苦菜四方皆有在北道则冬方凋毙在南方则冬夏常青叶如苦苣更狭其緑色差淡味苦花与野菊似春夏秋皆旋开花○诗缉云经有三荼一曰苦菜二曰委叶三曰英荼此诗谁谓荼苦及唐采苓云采苦采苦緜堇荼如饴之荼皆苦菜也良耜以薅荼蓼之荼委叶也郑出其东门有女如荼英荼也鸱鸮予所捋荼传云菼苕疏云薍之秀穗亦英荼之类
　　按尔雅有五荼释草荼苦菜蒤虎杖蒤委叶蔈荂荼释木槚苦荼诗中有三焉严坦叔论之备矣陶隐居以荼茗为苦菜朱仲晦以谷风之苦菜为良耜之委叶陆农师以苦菜茅秀是一物俱失详考顔之推以江南之苦菜为蘵云即龙葵然龙葵子无殻苦蘵子有殻又相似而不同
　　荠
　　尔雅蒫荠实疏引诗其甘如荠○本草云荠味甘温主利肝气和中陶隐居注云荠类多此是今人可食者叶作菹羮亦佳○礼云孟夏之月靡草死郑注荠亭苈之属○春秋繁露云荠以冬美冬水气也荠甘味也乘于水气而美者甘胜寒也荠之为言济与济大水也○淮南子云荠麦冬生而夏死○师旷占云嵗欲丰甘草先生甘草荠也○雅翼云荠亦应隂之物其枝细靡谓之靡草○通志云荠之菜甚小自生园圃或以为荠苨按尔雅又云菥蓂大荠本草菥蓂在草部味辛非可食之荠也陈藏器又以大荠为葶苈然菥蓂葶緫之皆荠类耳
　　昏
　　释名云昏昏时成礼也姻女因媒也○周礼大宗伯云以昏冠之礼亲成男女○释亲云妇之父为婚妇之党为婚兄弟
　　泾
　　周官云雍州其川泾汭○书云泾属渭汭孔安国曰言治泾水入于渭○广雅云泾径也○地理志云泾水出安定泾阳县西岍头山东南至冯翊阳陵县入渭行千六百里○山海经云泾谷之山泾水出焉东南流注于渭是多白金白玉○史记云泾渭非大川以近咸阳得比山川祠○汉书云泾水一石其泥数斗○关中记云泾与渭洛为关中三川与渭灞浐涝潏澧滈为关中八水○初学记云泾与渭水合流三百里清浊不相杂东合漆沮水至潼津入于河
　　按泾水出陜西平凉府镇原县西笄头山至泾州又东南至西安府邠州界又东北至西安府高陵县入渭
　　渭
　　书云导渭自鸟鼠同穴东防于澧又东过漆沮入于河○周官云雍州其浸渭洛○春秋说题辞云渭之为言布也渭渭流行貎○河图云鸟兽同穴山地之干也渭水出其中象天河○水经云渭水出陇西首阳县渭谷亭南鸟防山○淮南子云渭水多力宜黍○地里志云东至京兆府司空县入河○传泾渭相入而清浊异按渭水源出陜西临洮府渭源县【汉首阳县】鸟鼠山西北谷流迳巩昌府秦州又经鳯翔府寳鸡县至岐山县入西安府武功县北兴平县南至咸阳县界丰水南来注之又东过长安县北与泾水合于高陵东流至蕐隂县界入河
　　梁
　　尔雅疏云以土石为隄障絶水者名梁○周礼人掌以时为梁郑司农云梁水堰堰水而为关空以笱承其空○王制云獭祭鱼然后虞人入泽梁○汉书董卓传云筑梁捕鱼
　　笱
　　说文云曲竹捕鱼笱也从竹从句句亦声○朱传云以竹为器承梁之空以取鱼者也○周礼疏云偃水两畔中央通水为关孔笱者苇薄以薄承其关孔鱼过者以薄承取之
　　按笱之为字从竹不从草则许慎朱子所释是也贾公彦以为苇薄者盖以罶为寡妇之笱苇薄为之故也不知所以名寡妇之笱以其功易则笱为功难必是以竹为之
　　民
　　说文云众萌也萌而无识○援神契云民者防也○公羊传注四民德能居位曰士辟土殖谷曰农巧心劳手以成器物曰工通财货曰商
　　防
　　白虎通云人死谓之丧言其亡不可见也生者哀痛之亦称丧○释名云人死气絶曰死死澌也就澌消也士曰不禄大夫曰卒诸侯曰薨天子曰崩少壮曰死曰夭未二十而死曰殇尸已在棺曰柩于西壁下涂之曰殡朔望祭曰殷奠所用殷众也既葬还祭于殡宫曰虞谓虞乐安神使还此也又祭曰卒哭止孝子无时之哭朝夕而已也又祭曰祔祔于祖庙也期而小祥又期而大祥间月而禫亦祭名也○周礼大宗伯以凶礼哀邦国之忧以防礼哀死亾○王制云天子七日而殡诸侯五日而殡大夫士庶人三日而殡○左传云天子七月而塟同轨毕至诸侯五月同盟至大夫三月同位至士逾月外姻至○礼书云易系辞曰古之葬者厚衣之以薪葬之中野不封不树防期无数后世渐文故为冠绖衰裳带屦以饰之于是有斩齐功缌袒免之等三年期九月七月三月之别然后情文称而恩义立矣
　　贾
　　白虎通云商之为言商商其远近度其有无通四方之物故谓之商贾之为言固固有其用物以待民来以求其利者也行曰商止曰贾○周礼太宰以九职任万民六曰商贾阜通货贿市师以商贾阜货而行布凡市伪饰之禁在贾者十有二
　　冬
　　尚书云申命和叔宅朔方曰幽都平在朔易日短星昴以正仲冬○书大传云北方者伏方也伏方者万物之方伏也伏方何以谓之冬冬者中也中也者物方藏于中也阳盛则吁荼万物而养之外隂盛则呼吸万物而藏之内故曰呼吸者隂阳之交接万物之始终○尔雅云冬为英注气黑而清英○夏小正云十月豺祭兽黑乌浴十二月驹贲○月令云孟冬之月日在尾昏危中旦七星中其日壬癸其帝颛顼其神冥其虫介其音羽律中应钟水始氷地始冻雉入大水为蜃虹藏不见天气上腾地气下降天地不通闭塞而成冬仲冬之月日在斗昏东壁中旦轸中律中黄钟氷益壮地始坼鹖旦不鸣虎始交日短至隂阳争诸生荡芸始生荔挺出蚯蚓结麋角解水泉动季冬之月日在婺女昏娄中旦氐中律中大吕雁北乡鹊始巢雉雊鸡乳征鸟厉疾氷方盛水泽腹坚是月也日穷于次月穷于纪星回于天数将几终嵗且更始○素问云冬三月此谓闭藏水氷始坼无扰乎阳○楚语观射父云日月防于龙土气含收天明昌作百嘉备舍国家于是乎烝尝贾逵曰龙尾也○吕览云冬之德寒寒不信其地不成刚地不成刚则冻闭不开○月令注云孟冬日月防于析木之津仲冬日月防于星纪季冬日月防于枵○汉书魏相奏云北方之神颛顼乘坎执权司冬○释名云冬终也物终成也
　　式防篇
　　中露泥中【附黎】
　　毛氏云中露泥中卫邑笺云黎国在卫西○水经黎阳县注式微黎侯寓于卫是也又云跨河东迳黎县故城南注云世谓黎侯城防黎侯寓于卫诗谓胡为乎泥中毛云邑名疑此城也土城汚下城居小阜魏濮阳郡治也○杜预左传注黎侯国上党壶关县有黎亭○黄氏曰今潞州上党黎城壶关三县皆古黎国地○林氏曰周人乘黎河北之要害也○古今山川记云黎侯寓卫以中露泥中二邑处之
　　按黎阳县今废在直隶大名府濬县西二里黎县即废临河县在大名府开州西六十里卫泥中邑即此地也中露古人所未详潞州属山西上党县今省入州壶关黎城二县竝属潞州黎侯城在黎城县东北十八里左传宣十五年晋侯将伐潞伯宗曰狄有五罪弃仲章而夺黎氏地其三也六月癸卯荀林父败赤狄于曲梁辛亥灭潞秋七月壬午晋侯治兵于稷以畧狄土立黎侯而还依此文则灭黎者赤狄也其事当卫穆公之世此诗不当序于宣公之前毛郑不云聊以传疑尔
　　旄丘篇
　　旄丘
　　尔雅云前高旄丘李巡曰谓前高后卑下○释名云前高曰髦丘如马举头垂髦也○一统志旄丘在大名府开州城北
　　丘
　　说文云土之高也非人所为也从北从一一地也人居在丘南一曰四方高中央下为丘象形○尔雅云丘一成为敦丘再成为陶丘再成鋭上为融丘三成为昆仑丘如椉者椉丘如陼者陼丘水潦所止泥丘方丘胡丘絶高为之京非人为之丘水潦所还埒丘上正章丘泽中有丘都丘堂途梧丘途出其右而还之画丘途出其前戴丘途出其后曷丘水出其前渻丘水出其后沮丘水出其左正丘水出其右营丘如覆敦者敦丘逦迤沙丘左高咸丘右高临丘前高旄丘后高陵丘偏高阿丘宛中宛丘丘背有丘为负丘左泽定丘右陵泰丘如畆畆丘如陵陵丘丘上有丘为宛丘陈有宛丘晋有潜丘淮南有州黎丘天下有名丘五三在河南二在河北○广雅云小陵曰丘○周礼丘陵动物宜羽植物宜覈其民专而长○毛公防有鹊巢传云卭丘也
　　狐
　　说文云狐防兽也鬼所乘之有三德其色中和小前大后死则首丘○本草陶隐居注云江东无狐皆出北方及益州间形似狸而黄譱能为魅图经云今江南亦时有京洛尤多形似黄狗鼻尖尾大狐之类猯獾貉三种大抵相类头足小别○尔雅云狸狐貒貈丑其足蹯其迹注蹯皆有掌蹯指头处○山海经云青丘之国有狐九尾武都之山有狐蓬尾○名山记云狐者先古之淫妇其名曰紫紫化而为狐故其性多自称阿紫○玉策记云狐及狸狼皆寿八百嵗满三百嵗暂变为人形○北征记云河氷厚数丈氷始合车马未过须狐先行此物善聴聴水无声乃过○水经注云狐性多疑故俗有狐疑之说○管子云代出狐白之皮狐应隂阳之变六月而一见○类从曰狐潜上伏不越度阡陌○埤雅云狐性好疑貈性好睡又皆藏兽故狐貉之厚以居而蜡祭息民以狐裘也旧说狐有媚珠礼北斗而灵譱变化其为物妖淫故诗又以刺恶易曰小狐汔济濡其尾亦其尾重譱濡溺故易正以为象狼狐抟物皆以虚击孤狐从孤省或以此故也○雅翼云狐锐口而大尾色赤所在鸟辄羣而噪之葢妖祥之禽所占也春秋外传曰狐埋之狐搰之是以无成功皆执心不定之貌
　　裘
　　说文云裘皮衣也○周礼司裘掌为大裘以共王祀天之服中秋献良裘【王所服】王乃行羽物季冬献功裘以待颁赐○月令云孟冬天子始裘○玉藻云惟君黼裘以誓省【当作狝】大裘非古也君衣狐白裘锦衣以裼之君之右虎裘厥左狼裘士不衣狐白君子狐青裘豹褎绡衣以裼之麛裘青豻褎绞衣以裼之羔裘豹饰缁衣以裼之狐裘黄衣以裼之锦衣狐裘诸侯之服也犬羊之裘不裼不文饰也不裼裘之裼也见美也服之袭也充美也吊则袭不尽饰也君在则裼尽饰也是故尸袭执玉袭无事则裼弗敢充也童子不裘不帛礼不盛服不充故大裘不裼○白虎通云裘所以佐女工助温也古者缁衣羔裘黄衣狐裘禽兽众多独以狐羔取其轻暖因狐死首丘明君子不忘本也羔取其跪乳逊顺也○五经要义云古者着裘于内而以缯衣覆之乃加以朝服防之时袒其朝服见裘里覆衣谓之裼裼之言露可见之词所以示美呈好而为饰加以朝服谓之袭袒谓之裼大裘不裼反本取其质也
　　按狐裘有三锦衣狐裘天子之朝服诸侯于天子之朝天子卿大夫及诸侯卿大夫在天子之朝亦得服之黄衣狐裘蜡祭后腊先祖之服毛注此狐裘云大夫狐苍裘苍青同色所谓君子狐青裘豹袖绡衣以裼之者也郑彼注云君子大夫士也绡绮属染之以于狐青裘相宜狐青裘盖衣之裘皇氏云衣谓端也狐青裘所施礼无明说皇氏以为畿内诸侯朝服用缁衣畿外用衣无所援据郑注周礼云功裘人功微麤谓狐青麛裘之属郑司农云功裘卿大夫所服则二郑之意皆不以狐青为诸侯之朝服在朝君臣同服卿大夫可推论语云狐貉之厚以居盖狐譱疑貉譱睡疑斯戒睡斯安燕息者之事也狐青裘必卿大夫之燕服矣都人士狐裘黄黄则庶人亦服黄狐裘先儒以为不裼又春秋之戎服亦以狐裘左传臧之狐裘败我于狐骀是也
　　流离
　　尔雅云鸟少美长丑为鹠鷅郭注鹠鷅犹留离诗所谓流离之子○陆玑疏云流离枭也自关而西谓枭为流离其子适长大还食其母故张奂云鹠鷅食母许慎云枭不孝鸟是也○尔雅又云枭鸱注土枭○说文枭食母不孝之鸟故冬至捕枭磔之字从鸟首在木上○刘子云炎州有鸟其名曰枭伛伏其子百日而长羽翼既成食母而飞○埤雅云枭食母破獍食父旧说枭食母始飞黄帝欲絶其类使百司用之故后世于嵗始祓除凶灾取以解祠黄帝汉使东郡送枭五月五日作羮以赐百官此遗象也○雅翼云土枭穴土而居故曰土枭而荆楚嵗时记称鸲鹆为土枭说者云鸲鹆穴居误矣○按枭与鸮音近物殊枭者流离也鸮者似鵩之鸟也
　　充耳
　　释名云充耳充塞也塞耳亦所以止聴也○淇奥传云充耳谓之瑱天子玉瑱诸侯以石○着笺云所以悬瑱者或名为紞织之人君五色臣则三色而已○礼纬云旒垂目纩塞耳示不聴谗不视非也○罗氏云瑱以玉为之以纩防之而属于紞县之当耳紞织如绦上属于衡
　　按弁师云诸侯玉瑱郑注冬官玉人云公侯四玉一石伯子男三玉二石则诸侯得用玉毛云诸侯以石盖失之白公子张曰巴浦之犀犂兕象其可尽乎其又以防为瑱也依此文是四兽之牙角可以为瑱檀弓云练角瑱所以垂充耳者谓之紞鲁语王后织紞夫人加纮綎内子为大带命妇成祭服列士之妻加之以朝服则自夫人至士妻特有所加而已士丧礼曰瑱用白纩东方朔传曰黈纩塞耳则人君与士之纩有黄与白之别而已其紞五色三色之辨未详闻也
　　耳
　　释名云耳耏也耳有一体属着两边耏耏然也○元命包云耳者心之候○真诰云耳者身之牖聴众则牖闭○左传富辰云耳不聴五声之和为聋目不别五色之章为昧





　　六家诗名物疏卷十一
　　钦定四库全书
　　六家诗名物疏卷十二　　明　冯复京　撰国风邶四
　　简兮篇
　　方
　　传云方四方也以干羽为万舞用之宗庙山川○书云柴望秩于山川○礼记云诸侯方祀祭山川嵗徧又云天子祭天下名山大川诸侯祭名山大川之在其地者○周礼大宗伯以薶沈祭山林川泽司服毳冕以祀山川大司乐奏防賔歌函钟舞大夏以祭山川舞师教兵舞帅而舞山川之祭祀○尔雅云祭山曰庪悬祭川曰浮沈
　　按毛解方云四方而继以用之山川则山川为四方矣以社以方传云迎四方气于郊郑康成释舞师云四方四望也其说各异舞师教羽舞帅而舞四方之祭祀教兵舞帅而舞山川之祭祀而毛云以干羽为万舞用之山川者天子礼大山川与四望别诸侯惟祭域内山川而已此传之四方非周官舞师之四方也
　　万
　　毛传云以干羽为万舞○郑注此及鲁颂万舞洋洋皆云干舞也○左隐五年传云考仲子之宫将万焉公问羽数于众仲疏万是舞之大名○左庄二十八传云子元欲蛊文夫人为馆于其宫侧而振万焉夫人闻之泣曰先君以是舞也习戎备也○公羊宣八年有事于太庙仲遂卒于垂壬午犹绎万入去籥传云万者何干舞也籥者何籥舞也何休云干谓盾也能为人扞难而不使害人故圣王贵之以为武乐万者其篇名武王以万人服天下民服之故名之云尔籥所吹以节舞也吹籥而舞文乐之长○夏小正云二月丁亥万入用籥○刘炫左氏说云羽者为文万者为武武则左执朱干右秉玉戚文则左执籥右秉翟○韩诗说云万以夷狄大鸟羽○异义公羊说云乐万舞以鸿羽取其劲轻一举千里
　　按吕东莱读诗记云万者二舞之总名干舞者武舞之别名也籥舞者文舞之别名也文舞又谓之羽舞以今考之书大禹谟舞干羽于两阶孔安国云舞文舞于賔主阶间抑武事是干舞亦得为文舞矣左传将万而问羽数何休说云妇人无武事独奏文乐夏小正万入用籥是羽舞籥舞名万矣息妫闻振万曰先君以是舞习戎备是干舞名万矣依左传疏万是舞之大名孔传干亦文舞者盖取干以自蔽不主杀敌故云文其实干是武舞也万专为干舞自是大戴公羊之说左传注已不依用鲁颂万舞洋洋商颂万舞有奕商鲁之庙其舞岂应存武而废文耶毛释万兼干羽而言义优于郑又何休云武王以万人服天下故舞名万殊不知商已有万舞矣
　　舞
　　吕氏春秋云陶唐氏之始隂多滞伏民气壅阏故作舞以宣导之○山海经云帝俊八子始为舞○左传众仲云天子用八诸侯用六大夫四士二夫舞所以节八音而行八风故自八以下又云季札观周乐舞象箾南籥大武韶濩大夏韶箾注云象箾南籥文王之乐韶濩殷汤乐○周礼舞师掌教兵舞帅而舞山川之祭祀教帗舞帅而舞社稷之祭祀教羽舞帅而舞四方之祭祀教皇舞帅而舞旱暵之事凡野舞则皆教之凡小祭祀不兴舞鼓人职注云兵谓干戚帗列五采缯为之舞师职注云羽析白羽为之形如帗皇析五采羽为之亦如帗又云大司乐以乐舞教国子舞云门大卷大咸大防大夏大濩大武云门之舞圜丘奏之咸池之舞方丘奏之九防之舞宗庙奏之乐师教国子小舞凡舞有帗舞有羽舞有皇舞有旄舞有干舞有人舞注云旄舞者旄牛之尾干舞者兵舞人舞者手舞郑司农云社稷以帗宗庙以羽四方以皇辟雍以旄兵事以干星辰以人后郑云四方以羽宗庙以人山川以干旱暵以皇大胥掌学士之版以待致诸子春入学合舞以六乐之防正舞位以序出入舞者籥师祭祀鼓羽籥之舞賔客飨食亦如之司干掌舞器诸子凡乐正舞位授舞器司兵祭祀授舞者兵司戈盾祭祀授旅贲殳故士戈盾韎师掌教韎乐祭祀则帅其属而舞之旄人掌教舞散乐舞夷乐○文王世子云养老下管象舞大武注云象周武王伐纣之乐以管播其声又为之舞内则云十三舞勺成童舞象二十而冠舞大夏明堂位云升歌清庙下管象朱干玉戚冕而舞大武皮弁素积裼而舞大夏乐记云屈伸俯仰缀兆舒疾乐之文也夔始制乐以赏诸侯其治民劳者其舞行缀逺其治民逸者其舞行缀短又云舞动其容也先鼓以警戒三步以见方再始以着往复乱以饬归奋疾而不拔极幽而不隐疏云谓作大武之乐也又云緫干而山立武王之事也发扬蹈厉大公之志也武乱皆坐周召之治也且夫武始而北出再成而灭商三成而南四成而南国是疆五成而分周公左召公右六成复缀以崇天子祭统云及舞君为东上冕而緫干率羣臣以乐皇尸又云舞莫重于武宿夜
　　庭
　　说文云庭宫中也○读诗记云庭在大门之内寝门之外○玉海云堂下至门谓之庭○庄子循本云庭堂外地也
　　虎
　　说文云虎山兽之君也○尔雅云甝白虎虪黑虎熊虎丑其子狗絶有力麙○方言云陈魏宋楚之间或谓之李父江淮南楚之间谓之李耳或谓之于防自关东西或谓之伯都○易曰云从龙风从虎○运斗枢云枢星散为虎○通卦验云立秋虎始啸○易又云大人虎变其文炳也○月令云仲冬虎始交○考异邮云三九二十七七者阳气成故虎七月而生阳立于七故虎首尾长七尺般般文者隂阳杂也○元命包云猛虎啸谷风起类相动也○论衡云虎出有时犹龙见有期也隂物以冬见阳虫以夏出○汉纪杨赐曰虎者金行参伐之精狠戾之兽○博物志云虎知冲破又能画地卜食今人有画物上下者推其竒偶谓之虎卜○雅翼云虎性至猛烈虽遭逐犹徘徊顾步搏物不过三跃不中则舍之夜以一目放光一目看物猎人候而射之目光堕地得之如白石子生三日即有食牛之气
　　辔
　　尔雅云镳谓之钀载辔谓之轙辔首谓之革注钀马勒旁铁也轙车轭上环辔所贯也革辔靶勒○释名云辔拂也言牵引拂戾以制马也辔之为饰有衔勒覊缰鞚之类以成其用也衔在口中之言也勒络也络其头而引之镳包也在旁包敛其口也覊检也所以持制之也缰疆也系之使不得出疆限也缰亦曰靮故埤苍曰靮马缰也鞚控制之义○家语曰善御马者正身以緫辔
　　组
　　礼记疏云组紃俱为绦也皇氏云组是绶也然则薄濶为组似绳者为紃○说文云组绶属其小者以为缨○周礼典丝凡饰邦器者受文织丝组○汉书云锦绣纂组害女工者也
　　籥
　　尔雅云大籥谓之产其中谓之仲小者谓之箹注籥如笛三孔而短小○毛传云籥六孔○广雅云籥谓之笛有七孔○释文云以竹为之长三尺执之以舞○周礼笙师掌教龡籥郑注籥如篴三孔又云籥师掌教国子舞羽龡籥祭祀则鼓羽籥之舞賔客飨食亦如之○文王世子云春夏学干戈秋冬学羽籥○陈云籥所以为声声由阳来故执籥于左左阳故也○赵岐孟子注云执籥以节众也○何休公羊注云籥所吹以节舞○释名云籥跃也气跃出也○宋书乐志云籥不知谁所造今凯容宣烈舞所执羽籥是
　　翟
　　尔雅云鸐山雉郭璞曰尾长者今俗呼山鸡○禹贡徐州羽畎夏翟传云羽中旌旄羽山之谷有之○禽经注云山雉长尾尤珍防之林木之森郁者不入恐触其尾也雨则避于嵓石之下恐濡湿也久雨亦不出而求食死者甚众○乐书云容自隂作故秉翟于右右隂故也左传五雉尔雅十二雉而舞之所取者特翟山雉耳以其羽犹可用为仪执之以舞所以为蔽翼者也又云记曰比音而乐之及干戚旄羽谓之乐又曰干戚旄狄以舞之言羽又言狄何也后之六服袆衣摇狄阙狄袆衣缋翚狄于衣尔雅谓素质五色皆备成章者也揄狄缋揄狄于衣尔雅谓青质皆备成章者也所谓羽者岂翚狄揄狄之羽与○古今注云殷高宗时有雊雉之祥服章多用翟羽周制以为王后夫人之车服
　　按陈氏乐书其释翟也既以为山鸡其释羽舞也又以为翚鹞一家之说自相抵梧然翚鹞皆有狄名后之五路重翟厌翟安知不以青素质五色成章者饰之或翟是雉之通名舞师注羽舞析白羽白雉为瑞鸟不易得必是钟氏之所染矣
　　赭
　　说文云赤土也○郭山海经注云紫赤色○子虚赋云其土则丹青赭垩
　　锡爵
　　礼记云祭有畀煇胞翟阍寺者惠下之道也翟者乐吏之贱者也○毛传云见惠不过一散○朱传云即仪礼燕饮而献工之礼
　　按郑以公庭为宗庙故引畀翟朱不拘祭祀故引献工畀翟在祭之末惠以五升之散献工之礼则乡饮酒乡射燕礼大射俱有之大畧卒歌主人献工一人拜不兴受爵主人拜送爵乡饮乡射于阼阶上燕礼大射于西阶上荐脯醢使人相祭工饮不拜既爵授主人爵众工则不拜受爵辨有脯醢不祭工不辞洗笙入主人献之于西阶上一人拜尽阶不升堂受爵主人拜送爵阶前坐祭立饮不拜既爵升授主人爵众笙则不拜受爵坐祭立饮辨有脯醢不祭惟大射不献笙畧下乐也然合此二说推之此硕人非士复非府史何者若士则尸饮九已有散爵之献若府史亦恐不在工歌之列殆是乐正之下众工礼云贱吏是也
　　爵
　　说文云礼器也象爵之形中有鬯酒又持之也所以饮器象爵者取其鸣节节足足也○周礼太宰祀五帝大神享先王赞玉爵内宰后祼献赞瑶爵梓人为饮器勺一升爵一升觚三升献以爵而酬以觚一献而三酬则一豆矣食一豆肉饮一豆酒中人之量也郑注觚当为觯豆当为斗○月令反执爵于大寝命曰劳酒礼器琥璜爵又云宗庙之祭贵者献以爵贱者献以散尊者举觯卑者举角明堂位爵夏后氏以琖殷以斚周以爵又云爵用玉琖仍雕加以璧散璧角少仪客爵居左其饮居右介爵酢爵僎爵皆居右○韩诗说云爵尽也足也二升曰觚觚寡也饮当寡少三升曰觯觯适也饮当自适也四升曰角角触也不能自适触罪过也五升曰散散讪也饮不自节为人所谤讪也总名曰爵其实曰觞觞者饷也觥亦五升所以罚不敬非所以饷不得名觞○三礼图云爵受一升尾长六寸博二寸傅翼兊下方足漆赤云气○礼书云祭统尸酢夫人执柄夫人受尸执足柄其尾也有足而尾命之以爵盖制若雀然也吉礼之爵全篆明堂位加以璧散璧角则天子自觯而上用玉矣燕礼大射以象觚象觯献公则诸侯之爵用象矣燕礼司正饮角觯士丧礼奠亦角觯盖大夫饰以角士木而已丧奠用角觯摄盛也觯中觞也先儒言诸觞皆形制同而升数异然爵如雀觚不圎形安得而同哉书称上宗奉同则周爵又谓同也○埤雅云崔豹古今注曰九月雀入水不则多淫泆酒善使人淫泆故一升曰爵所以戒也
　　榛
　　说文云□果实如小栗榛木也【今书传通作榛】○诗义疏云榛栗属有二种其一种之皮叶皆如栗其子小形如杼子表皮黑味亦如栗所谓树之榛栗者也其一种枝茎如木蓼生高丈余作胡桃味辽代上党皆饶○周礼笾人云馈食之笾其实榛○曲礼云妇人之贽椇榛枣栗内则云枣栗榛柿○尔雅翼云榛枝茎如木蓼叶如牛李色高丈余子如小栗核中悉如李生则胡桃味膏烛又美亦可噉渔阳辽代上党皆饶郑注礼曰似栗而小关中鄜坊甚多然则其字从秦盖此意也又一种大小枝叶如栗其子形如杼味亦如栗所谓树之榛栗者是大木非榛楛之榛若女贽则宜两者皆可用○本艸图经云桂阳有□而丛生实大如杏子中仁皮子形色与栗无异但差小耳又有奥栗皆与栗同子圎而细或云即□也今此色惟江湖有之
　　按说文以榛为木而□为果然则山有榛之榛当作□而树之榛栗宜为榛矣诗义疏尔雅翼皆云有二种但茎如木蓼既似栎树之形子形如杼复似栎树之实罗氏以树榛之榛为大木而所云生高丈余者又非小木两榛俱有实如栗今之榛实较胡桃与栗并自不同未知何以别异本艸注□于栗条下且引陆玑疏则所谓如杏子中仁与奥栗皆树榛之榛矣既未详古人防趣聊备释云
　　隰
　　释名云隰蛰也隰蛰意也○说文曰隰坂下隰也○尚书传云下而平者谓之隰隰之言犹湿也○周礼大司徒以土防之法辨五地之物生五曰原隰其动物宜臝物其植物宜丛物其民丰肉而庳
　　苓
　　尔雅云蘦大苦郭云今甘艸也蔓延生叶似荷青黄茎赤有节节有枝相当或云蘦似地黄疏唐风采苓首阳之顚是也蘦苓字异音义同○本艸云解百药毒为九土之精安和七十二种石一千二百种艸久服轻身延年一名密甘一名美艸一名密艸一名蕗草圗经云甘艸河西川谷积沙山及上郡今陜西河东州郡皆有之春生青苗高一二尺叶如槐叶七月开紫花似柰冬结实作角子如毕豆根长者三四尺麤细不定皮赤上有横梁梁下皆细根也有数种以坚实断理者为佳诗采苓首阳首阳山在河东蒲坂县今甘艸所生处相近而先儒说苗叶与今全别岂种类有不同者乎○笔谈云甘艸枝叶悉如槐高五六尺但叶端防尖而糙澁似有白毛子如小扁豆齿啮不破





　　六家诗名物疏卷十二
<经部,诗类,六家诗名物疏>
　　钦定四库全书
　　六家诗名物疏卷十三　　明　冯复京　撰国风邶五
　　泉水篇
　　泉水
　　蓝田吕氏曰泉水即今卫州共城之百泉也淇水出相州林虑县东流泉水自西北来注之故曰亦流于淇而竹竿诗言泉源在左淇水在右者盖主山而言之相卫之山东面故以北为左以南为右○水经注泉源水有二源一水出朝歌西北又东与左水合谓之马沟水又美沟水出朝歌西北大岭下更出迳骆驼谷于中逶迤九十曲故俗有美沟之目歴十二崿崿流相承泉响不断○寰宇记澶州顿丘县东北三十五里有泉源祠○一统志泉源在顿丘右城东北顿丘城在大名府清丰县西南
　　按吕云卫州共城即今河南卫辉府辉县古共伯国卫都朝歌今大名府濬县境共城在朝歌西南相州林虑县即彰德府林县也在朝歌西北泉水与淇合当在于此一统志谓顿丘有泉源又谓卫河源出辉县则百泉即卫河之源也
　　淇
　　山海经云沮洳之山淇水出焉南流注于河○水经云淇水出河内隆虑县西大号山东过内黄县南为白沟屈从县东北与洹水合过广宗县东为清河○通典云淇水至卫州卫县界入河谓之淇水口古朝歌也卫居河淇之间○一统志淇水源出林虑县山中绵歴太行而东至大名府濬县枋头东流入卫河卫河源自辉县经大名府濬内黄二县下流与淇漳滹沱等河合至直沽入海【大名府濬县即古卫州卫县】
　　卫
　　地里志云河内朝歌县纣所都康叔所封更名卫○左传祝佗曰分康叔封畛土略自武父以南及圃田之北竟封于殷墟○朱传云卫本都河北朝歌之东淇水之北百泉之南其后不知何时并得邶鄘之地至懿公为狄所灭戴公东徙渡河野处漕邑文公又徙居楚丘大抵今懐卫澶相滑濮等州开封大名府界皆卫境也○元命包云营室流为并州分为卫国之镇
　　按朝歌故城在大名府濬县西七十里懐州今懐庆府卫州今卫辉府相州今彰德府竝隶河南开封府今仍旧名杂有宋卫陈郑祀许之地澶州今开州滑州今滑县竝属隶大名府濮州今属山东东昌府
　　诸姬
　　笺云诸姬未嫁之女○朱传云谓侄娣○庄十九公羊传云诸侯娶一国则二国徃媵之以侄娣从侄者何兄之子也娣者何弟也诸侯一聘九女诸侯不再娶○成八年左传云卫人来媵共姬礼也凡诸侯嫁女同姓媵之异姓则否杜预释例云古者诸侯取适夫人及左右媵各有侄娣皆同姓之国国三人凡九女参骨肉至亲所以息隂讼隂讼息所以广继嗣○谷梁传云一人有子三人缓带范注欲共享其禄也○尔雅云女子谓晜弟之子为侄女子同出谓先生为姒后生为娣注同出谓俱嫁事一夫○白虎通云备侄娣从者谓其不相嫉妬也一人有子三人共之若已生之不娶两娣者传异气也娶三国女何广异类也恐一国血脉相似俱无子也侄娣年虽少犹从适人者明人君无再娶之义也还待年于父母之国未任答君子也二国来媵谁为尊者大国为尊国等以德德同以色质家法天尊左文家法地尊右
　　按媵有二种诸侯娶九女夫人及二媵俱有侄娣大夫士无二媵即以侄娣为媵大夫备侄娣曲礼大夫不名世臣侄娣丧大记大夫抚侄娣是也士不必备士昏礼虽无娣媵先是也郑注士昏礼云娣尊侄卑考诸经传竝无以姑为媵之文盖姑尊非可从嫁朱子释诸姬云侄娣释诸姑云即诸姬殆是瞽说尔雅云同出谓先生为姒是姊得为媵矣
　　泲
　　笺云泲祢所嫁国适卫之道所经○朱传云皆自卫来时所经之处○苏氏云书济入于河溢为荥春秋传卫败于荥泽故泲水及卫○水经济水出河东垣县东王屋山○禹贡云导沇水东流为济入于河溢为荥东出于陶丘北又东至于菏又东北防于汶又北东入于海○玉海云济水在孟州济源县西北三里平地而出有二源东源周囘七百步深不可测西源周囘六百八十五步深一丈源出王屋山○风俗通云济者齐齐其度量也
　　按说文泲沇也东入于海济水出常山房子赞皇山东入泜二水音同经传通误书泲为济惟此经文不误耳应劭遂以出赞皇者为泲失之逺矣一统志济在河南懐庆府济源县西北三里源发王屋山下既见而伏复出于此有东西二源合流至温县南入黄河其水性下且劲过黄河之南溢而为荥徃东若断若续或伏或见而入于海
　　饮饯
　　说文饯送去也○传云祖而舍軷饮酒于其侧曰饯○韩诗章句云送行饮酒曰饯
　　祢
　　寰宇记云大祢沟在曹州寃句县北七十里○一统志大祢沟在山东兖州府曹州界内诗饮饯于祢即此今淤塞
　　姑
　　尔雅云父之姊妹为姑○释名云姑故也于已为久故之人
　　姊
　　尔雅云男子谓女子先生为姊疏云姊咨也以其先生言可咨问
　　干
　　毛传云干言所适国郊也○地里志东郡有发干县曹氏曰即此所谓干○玉海云故发干县今开德府观城【今观城县属山东东昌府】○路史云郡国志卫县南有干城诗出宿于干者今开封有邗沟
　　言
　　隋云邢州内丘县有千言山○水经注泜水又东南经千言山○一统志千言山在直隶顺德府唐山县西北四里卫诗出宿于干饮饯于言即此
　　按泲祢千言诸地孔氏云卫女所嫁国适卫之道所经见今不知所嫁何国古人释地名及一统志所载亦俱影响耳曹氏既以干为发干县一统志复以干言为一山其参错不同如此岂可据信
　　脂
　　尔雅云氷脂也○内则注云脂肥凝者释者曰膏○尔雅疏云对例则异散文则脂膏皆揔名也
　　牵
　　释文云牵车轴头金也○说文云车键○释名云辖害也车之急害也【舝辖音义同】○礼书云輨以冐毂辖以制轴二者皆金为之○诗正义云牵无事则脱行乃设之○淮南子云车之能转千里者其要在三寸辖
　　肥泉
　　尔雅云归异出同肥疏小水支分归入大海则异其泉源初出则同流者名肥○释名云所出同所归异曰淝泉本同出时所浸润少所归各枝散而多似淝者也○水经注马沟水出朝歌城北又东流与美沟合又东南注淇水为肥泉诗我思肥泉毛云同出异归为肥泉今是水异出同归
　　须
　　水经注濮渠东迳须城北卫诗云思须与曹也○地里志云东郡须昌县故须句国○一统志须城废县在兖州府东平州○傅氏曰自须至漕由东而西也
　　驾
　　后汉舆服志云乘舆所御驾六余皆驾四注古文尚书曰予临兆民凛乎若朽索之御六马逸礼王度记云天子驾六马诸侯驾四大夫三士二庶人一周礼四马为乘毛诗天子至大夫同驾四士驾二易京氏春秋公羊说皆云天子驾六许慎以为天子驾六诸侯及卿驾四大夫驾三士驾二庶人驾一史记曰秦始皇以水数制乘六马郑以为周礼乘马有四圉各养一马也诸侯亦四马顾命时诸侯皆献乘黄朱乘亦四马也今帝者驾六此自汉制与古异耳○王肃云古者一辕之车驾三马则五辔其大夫皆一辕车夏后氏驾两谓之骊殷益以一騑谓之骖周人又益一騑谓之驷本从一骖而来亦谓之骖○埤雅云说文曰骈驾二马也尚书大传曰命于其君然后得乘骈马骖驾三马也驷驾四马也诗曰载骖载驷骖以言大夫驷以言诸侯白虎通曰天子驾六者示有事于天地四方也列子亦云六辔不乱而二十四蹄所投无差则古有驾六之制矣或曰天子之马盛则驾六常则驾四○吕览乘雅作驾
　　北门篇
　　门
　　释名云门扪也在外为人所扪摸也○说文云门从二戸象形○易云重门击柝以待暴客○月令仲冬乃修阖扇郑注因蛰虫啓戸耕事少间而治门戸也用木曰阖用竹苇曰扇○左传云啓塞从时注门戸道桥谓之啓城郭墙堑谓之塞
　　天
　　春秋说题辞云天之言显也居高理下为人经纪故其字一大以镇之○礼统云天镇也神也珍也施生为本运转精神功效列陈其道可珍重也○周易云大哉乾元万物资始乃统天云行雨施品物流形大明终始六位时成时乘六龙以御天乾道变化各正性命又云天行健又云立天之道曰隂与阳又云天地之道贞观者也○左传云天有六气降生五味注曰六气谓隂阳风雨晦明○毛传云尊而君之则曰皇天元气广大则称昊天仁覆愍下则称旻天自上降监则称上天据逺视之苍苍然则称苍天○尔雅云穹苍苍天也春为苍天夏为昊天秋为旻天冬为上天疏欧阳尚书说春曰昊天夏曰苍天与尔雅异○广雅云东方皥天东南阳天南方赤天西南朱天西方成天西北幽天北方天东北变天中央钧天○尔雅疏考灵耀云一度二千九百三十二里千四百六十一分里之三百四十八周天百七万一千里者是天圜周之里数也以围三径一言之直径三十五万七千里此为二十八宿周回直径之数也然二十八宿之外上下东西各有万五千里是为四逰之极谓之四表据四表之内并星宿内緫有三十八万七千里然则天之中央上下正半之处则一十九万三千五百里地在于中是地去天之数也○河圗括地象云易有太极是生两仪两仪未分其气混沌清浊既分伏者为天偃者为地又云西北为天门东南为地戸天门无上地戸无下注天不足西北是天门地不满东南是地戸又云天左动起于牵牛地右动起于毕○河图帝览嬉云黄道一青道二出黄道东赤道二出黄道南白道二出黄道西黑道二出黄道北日春东从青道夏南从赤道秋西从白道冬北从黑道○浑天仪注云天如鸡子地如鸡中黄孤居于天内天大地小天表里有水天地各乘气而立载水而行周天三百六十五度四分度之一又中分之则半覆地上半绕地下故二十八宿半见半隠天转如车毂之运也○素问云积阳为天故天者清阳也○五经通义云天神之大者曰昊天上帝即耀魄宝也亦曰天皇大帝亦曰太乙其佐曰五帝东方青帝灵威仰南方赤帝赤熛怒西方白帝白招拒北方黑帝叶光纪中央黄帝含枢纽一说苍帝名灵符赤帝名文祖白帝名显纪黑帝名矩黄帝名神斗河圗曰其精东为苍龙南为朱鸟中央为麟西为白虎北为武○晋书云天二端谓之南极北极出地三十六度南极入地三十六度两极相去一百八十二度半彊绕北极径七十二度常见不隠绕南极七十二度常隠不见
　　北风篇
　　北风
　　尔雅云北风谓之凉风○吕氏春秋曰北风谓之寒风○易纬云冬至广莫风至
　　雪
　　释名云雪绥也水下遇寒气而凝绥绥然也○左传云凡平地盈尺为大雪○月令孟春行冬令雪霜大挚孟冬行秋令雪霜不时○曽子云隂气盛则凝为雪○韩诗外传云凡草木花皆五出雪花独六出雪花曰霙雪云曰同云○西京杂记云太平之代雪不封条凌殄毒害而已○潜潭巴云大雪甚厚必有女主天雪连月隂作威宋均曰雪为隂臣道○埤雅说文云凝雨说物者从彗盖雪雨之可埽者也亦能净坋秽若彗所谓以黍雪桃者以净为义腊雪握之辄聚立春以后不复可抟亦以防温搏之故也夏小正云农及雪泽言雪泽之无高下也
　　赤
　　考工记云南方谓之赤○释名云赤赫也太阳之色也
　　黑
　　尔雅云黑谓之黝○考工记云北方谓之黑○释名云黑晦也如晦防时色也
　　乌
　　小尔雅云纯黑而反哺者谓之乌小而腹下白不反哺者谓之雅乌白项而羣飞者谓之燕乌燕乌白脰乌○禽经云慈乌反哺白脰乌不祥巨喙乌善警哀乌吟夜注云乌之白脰者西南人谓之鬼雀鸣则凶咎○埤雅云乌一名鸦其名自呼体全黑今人闻鹊噪则喜闻乌噪则唾以乌见异则噪故辄唾其凶也传曰乌乐空旷鹊乐稠閙世云鸳交颈而感乌传涎而孕庄子云乌鹊孺盖谓是与
　　按说文乌孝鸟也其赤白苍三种或有三足者纬候诸书皆以为嘉瑞非不祥鸟也莫黑匪乌以喻卫君臣皆恶必不援孝鸟为喻矣孔疏既不详辨考尔雅注疏但知有反哺不反哺白腹白项之辨而已陆农师埤雅则混孝鸟与不祥之乌为一本草禽部有二种乌鸦慈鸦以呉地所产验之慈鸦即反哺者其颈白鸣声哑哑人亦不恶之有一种纯黑而恶声者谓之老鵶俗亦闻其鸣则凶则此诗之乌即今老鸦矣静女篇
　　首
　　释名云首始也○元命包云头者人所居上圎象天气之府也嵗必十二故人头长一尺二寸○素问云头者精明之主
　　彤管
　　传云古者后夫人必有女史彤管之法史不记过其罪杀之○左传云静女之三章取彤管焉注云女史记事规诲之所执○礼云史载笔士载言○古今注牛亨问彤管何也答曰彤者赤漆耳史官载事故以彤管用赤心记事也○周礼女史掌王后之礼职掌内治之贰以诏后治内政逆内功书内令凡后之事以礼从○李氏云古者缄有管乐亦有管不知彤管何物也
　　牧
　　毛传云牧田官也○周礼牧人掌牧六牲而阜蕃其物山虞掌山林之政令大田猎则莱山田之野泽虞掌国泽之政令大田猎则莱泽野迹人掌邦田之地政为之厉禁而守之凡田猎者受令焉兽人凡田兽者掌其政令○朱传云牧外野也○尔雅
　　云郊外谓之牧牧外谓之野疏云牧者言可放牧也
　　荑
　　埤雅云列子曰因以为弟靡弟读如稊稊茅之始生也诗曰手如柔荑稊荑一也○笺云荑可以供祭祀○读诗记云大过九二枯杨生稊郑康成易作荑然则所谓稊者凡草木根芽皆是非独茅也○七月疏云荑是叶之新生者
　　新台篇
　　新台
　　水经注云鄄城北防有新台○寰宇记云在濮州鄄城北十七里
　　按濮州今属山东东昌府鄄城县今省入州
　　台
　　尔雅云阇谓之台有木者谓之榭又云四方而高曰台○释名云台持也言筑土坚高能自胜持也○月令仲夏可以居高明可以处台榭○五经异义云天子有三台灵台以观天文时台以观四时施化囿台以观鸟兽鱼鼈诸侯卑不得观天文无灵台但有时台囿台也○国语伍举云先王之为台榭也榭不过讲军实台不过望氛祥故榭度于大卒之居台度于临观之高瘠硗之地于是乎为之城守之木于是乎用之
　　河
　　释名云河下也随地下处而通流也○春秋说题辞云河之为言荷也荷精分布怀隂引度也○援神契云河者水之伯上应天汉○风俗通云江河淮济为四渎渎通也所以通中国垢浊○尔雅云河出昆仑虚色白所渠并千七百一川色黄百里一小曲千里一曲一直又云水自河出为灉○尚书云导河积石至于龙门南至于华隂东至于底柱又东至于孟津东过洛汭至于大伾北过洚水至于大陆又北播为九河同为逆河入于海○学记云三王之祭川也皆先河而后海王制云天子祭四渎视诸侯○京房易传云河者经天亘地之水○易干凿度云天降嘉应河水先清三日清变为白白变为赤赤变为变为黄各三日○山海经云不周之山北望诸毗之山临彼岳崇之山东望泑泽河水所潜也其源混混泡泡注泑泽即蒲昌海河之重源也○淮南子云河以逶迤故能逺○汉书谷永云河中国之经渎圣王兴则出圗书王道废则竭絶溃溢横流漂没陵阜异之大者也○桓子新论王平仲云周谱言定王五年河徙故道今所行处非禹所穿○初学记云昆仑山白水出其东北陬屈向东南潜行地下至规期山北流分为两源一出葱岭一出于阗复合东注蒲昌海复潜行地下南出积石山西南流又东回入塞过张掖南与洮河合出龙门至华隂潼关与渭水合又东回过砥柱及洛阳至巩县与洛水合成臯与济水合又东北流过武德与泌水合至黎阳信都钜鹿之北遂分为九河又合为一河而入海○元史云朶甘卫西鄙直马湖蛮部正西三千余里去云南丽江府西北一千五百里水从地涌出百余方七八十里履高瞰之灿若星列因名星宿海东北流百余里滙为大泽又东流为赤賔河又合忽兰等河始名黄河又东北至陜西兰县始入中国又东北经沙漠地折而南流入山西境凡九千余里○苑洛语録云河至河间永平二府播为九河古平州之南沧州之北也逆河今永平府东境大海发一洋自东而西古逆河也转曲之间抚宁县有碣石古骊城也今河徙而逆河尚存
　　水
　　释水云灉反入潬沙出汧出不流瀵大出尾下水醮曰厬水决之泽为汧决复入为汜水注川曰谿注谿曰谷注谷曰沟注沟曰浍注浍曰渎○说文云水准也北方之行象众水并流中有微阳之气也徐曰众屈为水至柔能攻坚故一其内也○元命包云水之为言演也隂化淖濡流施潜行也故其立字两人交一以中出者为水一者数之始两人譬男女言隂阳交物以一起也又云水者天地之包幕五行之始万物之所由生元气之津液也○易云坎为水润万物者莫润乎水○尚书云五行一曰水水曰润下润下作咸○黄帝书云天在地外水在天外水浮天而载地者也○管子云地者万物之本原诸生之根苑水者地之血气如筋脉之流通者也故曰水具材也夫水淖弱以清而好洒人之恶仁也视之黑而白精也量之不可使槩至满而止正也唯无不流至平而止义也人皆赴高已独赴下卑也卑也者道之室王者之噐也而水以为都居○苟子孔子曰夫水徧与诸生而无为也似德其流也卑下倨句必循其理似义浩浩乎不居似有道其赴万仭之壑不惧似勇主量必平似法盈不求槩似正绵弱微达似察以出以入就洁似譱发源必东似志是以君子见大水必观焉○子华子云栖三阳之正气于水枢其専精之名曰太一太一正阳也水含太一之中精故能润泽万物而行乎地中○淮南子云水上天为雨露下地为润泽无所私而无所公靡滥振荡与天地鸿洞无所左而无所右蟠委错紾与万物终始是谓至德○汉书李寻上言曰五行以水为本其星武婺女天地所纪终始所生水为准平王道公正修明则百川理落脉通偏党失纲则涌溢为败
　　籧篨
　　晋语云籧篨不可使俛注籧篨偃人又云籧篨蒙璆○朱传云籧篨本竹席之名人或编以为囷其状如人之拥肿而不能俯者故又因以名此疾也淮南子霜文沈居若簟籧篨注籧篨苇席
　　网
　　广雅云鱼网谓之罟○说文云网庖羲所结绳以田以鱼也○周易云伏羲作结绳而为网罟盖取诸离○抱朴子曰太昊师蛛蜘而结网○世本云芒作网○国语里革云古者大寒降土蛰发水虞于是乎讲罛罶取名鱼登川禽而尝之寝庙行诸国人助宣气也○汉书云豺獭未祭罝网不布壄泽
　　鸿
　　毛传云大曰鸿小曰雁○周易渐曰初六鸿渐于干六二鸿渐于磐九三鸿渐于陆六四鸿渐于木九五鸿渐于陵上九鸿渐于陆其羽可用为仪吉○尸子云鸿鹄之鷇羽翼未合而有四海之心○扬子云鸿飞防防弋人何簒焉○埤雅云鸿之为物其进也有渐其飞也有序又其羽可用为仪君子之道也礼曰前有车骑则载飞鸿飞鸿有行列故也○博物志曰鸿鹄千嵗者皆胎产鸿雁大畧相类以仲秋来賔一同也鸣如家鹅二同也进有渐飞有序三同也雁色苍而鸿色白一异也雁多羣而鸿寡侣二异也毛有粗细形有大小又曰鸿毛为囊可以渡江不漏
　　戚施
　　国语云戚施不可使仰注云偻人又云戚施直鏄○朱传云亦丑疾也
　　按尔雅释训云籧篨口柔也戚施面柔也疏云人口柔者必仰面观人顔色而为辞似籧篨不俯之人因名口柔者为籧篨面柔者必低首下人媚以容色似戚施之人因名面柔者为戚施尔雅之作本为释诗郑本以申传防盖卫宣公下淫子妇为鸟兽行诗人度其狐媚之态故以口柔面柔者丑之郑意未为失欧阳永叔曲加掊击未详厥趣又韩诗薛君章句云戚施蟾蜍喻丑恶说文作引此诗文即尔雅云鼁蟾诸郭云似虾蟆居陆地淮南谓之去蚊者也本草圗经云形大背上多痱磊行极迟缓不能跳跃亦不解鸣多在人家下湿处其腹下有丹书八字抱朴子云蟾蠩夀三千嵗者头上有角颔下有丹书八字文子云蟾蠩辟兵夀在五月之望盖其形亦丑恶而可畏者也似虾蟆非即虾蟆本草经云虾蟆一名蟾蜍一名混矣



　　六家诗名物疏卷十三
　　钦定四库全书
　　六家诗名物疏卷十四　　明　冯复京　撰国风鄘一
　　鄘
　　通典云卫州新乡县西南三十二里有鄘城即鄘国○孔氏曰王肃服防以鄘在纣都之西孙毓云据鄘风定之方中楚丘之歌鄘在纣都之南明矣○一统志鄘城在河南卫辉府城东北一十三里又新乡县西南三十二里有古鄘国
　　柏舟篇
　　髦
　　内则云子事父母栉縰笄緫拂髦男女未冠笄者栉縰笄緫拂髦緫角注拂髦振去尘着之髦用髪为之象幼时鬌其制未闻又云三月之末择日翦髪为鬌男角女羁否则男左女右注鬌所遗髪也夹囟曰角午达曰羁○玉藻云亲没不髦○防大记云小敛主人脱髦注云诸侯礼也○既夕礼云既殡主人脱髦○左传云岂如弁髦而因以敝之○许慎云髦髪至眉○笺云礼世子昧爽而朝亦栉縰笄緫拂髦疏云髦者事父母之餙若父母有先死者于死三日脱之服阕又着之若二亲竝没则因去之○项氏云髦者以髪作伪髻垂两眉之上如今小儿用一带连双髻横系额上是也○礼书云子之幼也父母翦髪为之鬌及其长也因以为餙谓之髦存而不忍弃所以顺父母之心长而不忘幼所以示人子之礼及亲死始犹幸其生焉未忍脱之三日之后则幸生之心已矣脱之可也髦毛长而特出者也故凡物长毛皆谓之髦礼记所谓髦畐寻所谓誉髦皆长毛也
　　墙有茨篇
　　墙【互见召南佣】
　　说文云垣蔽曰墙○释名云墙障也所以自障蔽也○礼书云墙者墉垣之总名
　　茨
　　尔雅茨蒺藜注布地蔓生细叶子有三角刺人○陶隐居云多生道上其叶布地子有刺状如菱而小长安最饶人行多着木履易云据于蒺藜言其凶伤诗云墙有茨不可埽也以刺梗秽也○本草衍义云蒺藜有二等一等杜蒺藜即今之道旁布地而生或生墙上有小黄花结芒刺此正是墙有茨者又一种白蒺藜出同州沙苑牧马处黄紫花作荚结子如羊内肾○埤雅云可以茨墙故谓之茨○师旷占云嵗欲旱旱草先生旱草蒺藜也○韩诗外传云春植桃李夏得荫其下秋得食其实春植蒺藜夏不得采其叶秋得其刺焉
　　中冓
　　笺云内冓之言谓宫中所搆成顽与夫人滛昬之语○説文冓交积材也象对交之形○前汉梁王共传聴闻中冓之言注应劭曰中冓材构在堂之中也晋灼曰鲁诗以为夜也顔师古曰构谓舎之交积材木也应説近之○集韵防博雅夜也诗中防之言○吕东莱云中冓当从应顔说盖阃内应奥之处
　　君子偕老篇
　　副
　　释名云王后首餙曰副副覆也以覆首亦言副贰也兼用众物成其饰也○天官追师掌王后之首服副编次注副之言覆所以覆首为之饰其遗象若今之步摇矣服之以从王祭祀○毛传云编髪为之○祭统云君纯冕立于阼夫人副祎立于东房○广雅云假结谓之□案续汉书舆服志云皇后入庙步摇以黄金为山题贯白珠桂枝相纠八爵九华熊虎赤能天鹿辟邪郑氏所见之步揺其制盖如此宋玉讽赋云主人之女垂珠步揺则步摇亦古矣郑氏之说虽未必信然要非编髪为之若编髪则是编矣
　　笄
　　释名云笄系也所以系冠使不坠也○三礼圗云笄簮也士以骨大夫以象○士冠礼皮弁爵弁笄同箧○周礼弁师掌王之五冕王笄诸侯之缫斿九就玉笄○追师掌追衡笄郑司农云衡维持冠者春秋传曰衡紞纮綎后郑云王后之衡笄皆以王为之惟祭服有衡垂于副之两防当耳其下以紞悬瑱笄卷髪者○曲礼云女子许嫁笄而字内则云女子十有五而笄二十而嫁杂记女虽未许嫁二十而笄礼之妇人执其礼燕则鬈首案笄今之簮也男子冕弁冠皆得施之妇人十五笄则亦尝饰耳惟玉笄为后夫人祭服之盛饰祭统副袆则以配袆衣此诗其之翟也则以配揄阙二翟内外命妇服鞠衣展衣褖衣者俱不得用防服传云吉笄者象笄也则卿大夫士及其妻或皆用象与若桑笄箭笄榛笄则防服所用或当无贵贱一也此诗毛传云笄衡笄葢聨引追师追衡笄之文以见笄之为玉也衡笄二物衡垂于当耳笄横于头上朱传误以衡笄为一云笄垂于副之两防当耳其下以紞悬瑱此乃释衡非释笄也
　　珈
　　笺云珈之言加也如今步摇上饰古制所有未闻疏云六珈饰之有六○说文云妇人首饰从玉珈声
　　翟
　　传云褕翟阙翟羽饰衣也笺云侯伯夫人之服自褕翟以下如王后○郑注周礼云翟雉名伊洛而南素质五色皆备成章曰翚江淮而南青质五色皆备成章曰揺王后之服刻缯为之形而采画之缀于衣以为文章袆衣画翚者揄狄画揺者阙狄阙而不画此三者皆祭服从王祭先王则服袆衣祭先公则服揄翟祭羣小祀则服阙翟今世有圭衣盖三翟之遗俗○玉藻云王后袆衣夫人揄狄君命阙翟再命鞠衣一命襢衣士褖衣○崔灵恩云王后三翟数皆十二王者之后诸侯夫人三公而下夫人如命数
　　按翟毛氏谓羽饰衣郑谓刻缯采画不用真羽六服之色毛云展用丹縠孙毓推之以为袆衣赤褕翟青阙翟黒鞠衣黄展衣赤褖衣黑郑贾之徒则云褖衣黑展衣白鞠衣黄阙翟赤褕翟青袆衣古制无稽各以意为説不足多辨
　　髪
　　释名云髪防也防擢而出也○援神契云髪法星辰○真诰云髪者脑之华脑减则髪素
　　云
　　释名云云犹云云众盛意也又言运也行也○说文云山川气也从雨云象回转形也○春秋説题辞云云之为言运也动阴路触石而起谓之云含阳而起以精运也○礼记云天降时雨山川出云○周礼保章氏以五云之物辨吉凶水旱降丰荒之祲象郑司农曰二至二分观云气青为虫白为防赤为兵荒黑为水黄为丰○易通卦验云冬至初阳云出箕如树立春少阳云出房如积水春分正阳云出轸如白鹄谷雨太阳云出张如车盖立夏初阴云出觜如赤珠夏至少阴云出参如水波寒露正阴云出井如冠缨霜降太阴云出鬼上如羊下如蟠石○左传云凡分至启闭必书云物为备故也○元命包云阴阳聚为云○斗威仪云人君乗水而王其政和平则景云见景明也言云气光明○史记若烟非烟若云非云郁郁纷纷萧索轮囷是谓卿云○西京杂记云太平之时云则五色而为庆三色而成矞○瑞应圗云矞云外赤内黄○吕氏春秋云山云艸莽水云鱼鳞旱云烟火雨云水波无不比类其所生以示人○初学记云云师曰屏翳
　　瑱【详见邶充耳】
　　释名云瑱镇也悬当耳旁不欲令人妄聴自镇重也
　　象
　　说文云象长鼻牙南越之大兽三嵗一乳○尔雅云南方之美者有梁山之犀象焉○左传云象有齿以焚其身○运斗枢云瑶光之精散而为象○吕氏春秋曰肉之美者髦象之约○岭表録异云象肉有二十种象胆不附肝随月转在诸肉楚越之间象皆青黑惟西方弗林大食多白象云南豪族多畜象负重致逺若中国之牛马○本草云身有百兽肉皆自有分叚惟鼻是其本肉○酉阳杂俎云象胆随四时在四腿春在前左夏在前右如无定体鼻端有爪可拾鍼古训云孕五嵗始产○南州异物志云象之为兽形体特诡身倍数牛目不逾狶鼻为口役望头若尾驯良承教聴言则跪素牙玉洁载籍所美服重致逺行如丘徙○沈懐逺南越志云象牙长丈余脱其牙则深藏之削木代之可得不尔穷其土得乃已○埤雅云象性久识能浮水出没命在其鼻食物皆以鼻取之其牙生花必因雷声故古者以为器饰○雅翼云象鼻长三丈大如臂能别道之虚实稍虚輙不敢过驯者能拜起从人意世言物象凡有数义望头如尾有混成之象一曰感雷而齿又生有象焉一曰有进止威仪之象一曰斧象者见星月而没亦合于天象云
　　揥
　　释名云揥摘也所以摘髪也○疏云以象骨搔首因以为饰○诗缉云若今之篦
　　皙
　　说文云人色白也从白析声○杨用修云男白曰皙女白曰玭
　　帝
　　史记天官书云太微三光之庭其内五星五帝坐○文耀钩云苍帝其名灵威仰赤帝其名赤熛怒黄帝其名含枢纽白帝其名曰招拒黑帝其名汁光纪○礼正义云天皇北辰耀魄宝又云昊天上帝又名太一帝君以其尊大故有数名也昊天上帝得连上帝而言至于单名皇天单名上帝亦得月令季夏供皇天上帝郑分之皇天耀魄宝上帝大微五帝亦是大帝单号之事若然大帝得单称与五帝仝五帝不得兼称皇天昊天也○礼书云周礼有言祀天有言祀昊天上帝有言上帝有言五帝者言天则百神皆预言昊天上帝则统乎天者言五帝则无预乎昊天上帝言上帝则五帝兼存焉五帝与昊天仝称帝不与昊天仝称天犹诸侯与天子仝称君不与天子仝称王孝经曰郊祀后稷以配天宗祀文王于明堂以配上帝则明堂之祀上帝其为昊天上帝及五帝可知也易曰先王以作乐崇徳殷荐之上帝以配祖考以配祖者天也以配考者五帝也合天与帝而谓之上帝则易孝经之于周礼其义一矣诗书之文未有称五帝而书亦未有称昊天上帝者其称天及上帝类皆泛言之而已
　　展
　　周礼注云展衣以礼见王及賔客之服字当为襢襢之言亶亶诚也○礼书云白者阴之纯色见王及賔客服之以见王及賔客无事乎饰一于诚焉后礼之懿也
　　清扬
　　孔仲达云以目视清明因名为清扬者眉上之美名因谓眉上眉下皆曰扬目上目下皆曰清故野有蔓草传云清扬眉目之间猗嗟传云目下为清
　　顔
　　说文云眉目之间也○应劭云顔頟颡也齐人谓之颡汝南淮泗之间曰顔○方言云□頟顔颡也
　　案頟颡曰顔朱传云额角丰满者非正解顔字也以诗文畧补之
　　邦
　　释名曰大曰邦邦封也封有功于是也
　　媛
　　释训云美女曰媛孙炎曰君子之援助
　　桑中篇
　　唐
　　尔雅云唐蒙女萝女萝菟丝孙炎曰别三名郭璞云别四名又云蒙王女郭云蒙即唐也女萝别名○博雅云女萝松萝也丘丝也○本草经云菟丝子一名菟芦一名菟缕一名唐蒙一名王女一名赤纲一名菟累生朝鲜川泽田野蔓延艸木之上色黄而细为赤纲色浅而大为菟累○毛有頍者弁传云女萝菟丝松萝也○陆玑疏云菟丝蔓连艸上生黄赤如金○陶隐居云田野墟落中甚多皆浮生蓝纻麻蒿上○日华子云苗茎似黄麻线无根苗多附田中艸被纒死或生一丛如席阔开花结子不分明如碎黍米粒八月九月已前采○吕氏春秋云或谓丝无根非无根也其根不属地茯苓是也○防传云下有茯苓上有丝○淮南子云丝无根而生茯苓抽丝死○抱朴子云丝之艸下有伏之根无此在下则丝不得生于上然实不属也又内篇云丝初生之根其形似掘取剖其血以和丹服之立变化任意所作
　　案本艸艸部有免丝木部有松萝松萝一名女萝性味及所生全别尔雅云女萝免丝故毛公有頍者弁传云女萝免丝松萝也陆玑驳之以为二物殊异予谓此非尔雅之误乃毛公之误也艸木多有名同实异者丝名女萝松萝亦名女萝小雅所称之女萝正是松萝非丝也书传言丝根不属地是也云上有茯苓下有丝郑渔仲云茯苓生山谷丝生人间清浊异趣何由同居抱朴子言丝初生根似今亦未有见者故圗经疑为别种
　　沫
　　晋书地道记朝歌城本沫邑武丁始迁居之为殷都有新声靡乐○黄氏云沫水在卫之北○书酒诰云明大命于妺邦注妺地名纣所都朝歌以北是疏妺与沫一也属鄘○一统志朝歌城在大名府濬县西七十里纣所都也其南有糟丘酒池土人犹依约识之
　　乡
　　说文云国离邑民所封乡也○合璧事类云乡之为言向也众所向也○周礼大司徒五州为乡使之相賔以乡三物教万民而賔兴之以乡八刑纠万民小司徒颁比法于六乡之大夫乡师各掌其所治乡之教而听其治乡大夫各掌其乡之政教禁令乡士各掌乡之狱讼○礼书曰乡之民以礼义为主遂之民以功事为主乡官之爵乡学加遂一等乡所辨有贵贱遂辨老幼废疾而已乡徴赋有闾师遂则里宰徴敛而已乡大祭祀羞牛牲遂凡祭祀共野牲而已乡官大防执纛御匶执斧涖匠师遂官大防帟幄先道抱磨共笼而已乡稽乡器遂稽稼器乡三年大比考徳行道艺而兴贤者能者遂三嵗大比则兴甿明其有功者属其地治者此乡遂之辨也然遂之相保相赒相葬相賔不异于乡乡之相受相纠不异于遂乡之田法同于遂遂之军法同于乡○诗正义云天子六军出自六乡诸侯三军出自三乡
　　姜
　　三皇纪云炎帝神农氏长于姜水因以为姓○国语云姜伯夷之后也韦昭曰伯夷尧秩宗炎帝之后四岳之族○正义云列国姜姓齐许申吕之属不斥其国未知谁国之女也
　　桑中
　　谱云东及兖州桑土之野正义曰禹贡兖州云桑土既蚕注云其地尤宜蚕桑因以名之今濮水之上地有桑间濮阳在濮水之北是有桑土明矣○礼记云桑间濮上之音亡国之音也其政散其民流诬上行私而不可止注濮水之上地有桑间者亡国音于此水出昔殷纣使师延作靡靡之乐已而自沈于濮水后师防过焉夜闻而写之为晋平公鼓之桑间在濮阳南○郡国志东郡濮阳县有颛帝冡皇览曰冡在城门外广阳里中博物记曰桑中在其中○一统志废濮阳县在直大名府开州治西南
　　上宫
　　通典云卫州卫县有上宫台
　　麦
　　説文曰麦芒谷秋穜厚薶故谓之麦麦金也金王而生火王而死○春秋説题辞云麦之为言殖也寝生触冻而不息精射刺直故麦含芒事且立也○礼记月令云孟夏之月农乃登麦天子乃以彘尝麦先荐寝庙是月也麦秋至仲秋之月乃劝种麦无或失时○夏小正三月祈麦实麦实者五谷之先见者故急祈而记之九月鞠荣鞠艸也鞠荣而树麦时之急也○尚书大传云秋昬虚星中可以种麦○援神契云黑坟宜黍麦○吕氏春秋云得时之麦秱长而颈黑二七以为行而服薄防而赤色称之重食之致香以息使人肌泽且有力先时者胕动蚼蛆而多疾后时者弱苗而穗苍狼薄色而美芒又云孟夏之昔杀三叶而获大麦狶首生而麦无叶而从事于蓄藏○汉书董仲舒説上曰春秋他谷不书至于麦禾不成则书之以此见圣人于五谷最重宿麦○管子云夏至而麦熟天子祀大宗其盛以麦谷之始也○蔡邕月令章句云百谷各以其初生为春熟为秋故麦以孟夏为秋○广雅云大麦麰也小麦麳也○汜胜之书云凡田六道种麦为首子欲富黄金覆谓曳柴壅麦根也夏至后七十日寒地可种宿麦又云麦早种穂强而有节晚种穂小而少实○陶隠居云麦有大小穬穬即宿麦亦谓种麦○本草圗经云麦有大麦小麦穬麦荞麦穬麦有二种一种类小麦一种类大麦○博物志云啖麦令人多力○雅翼云麦者接絶续乏之谷夏之时旧谷已絶新谷未登民于此时乏食而麦最先熟故以为重比他谷独隔嵗种故号宿麦亦或以为首种秋种冬长春秀夏实备有四时之气而説文以麦为金者特以其金王而生遇火而死郑注月令则云麦实有孚甲属木黍秀舒散属火麻实有文理属金菽实孚甲坚合属水稷五谷之长属土此据明堂月令四时与中央所食为説古者朝事之豆有麷蕡先儒以麷为熬麦
　　弋
　　朱传云弋春秋或作姒盖杞女夏后氏之后亦贵族也按春秋左传定十五年秋七月壬申姒氏卒九月辛已塟定姒谷梁作弋氏定弋
　　庸
　　路史国名纪风俗通云古用国见毛诗在髙唐乃用地故有用姓庸用音相近○补传云鄘本庸姓之国汉有庸光及胶东庸生是其后也
　　鹑之奔奔篇
　　鹑
　　尔雅云鹩鹑其雄鶛牝痹注防属疏防即上云鴽鴾母田鼠所化者又云鹑子鳼鴽子鸋注别防鹑鶵之名○内则云雉鹑鷃○运斗枢云机星散为鹑徳义少残百家则鹑生○夏小正云三月田防化为鴽鴽鹌也化而之善故尽其辞也鴽为鼠化而之不善故不尽其辞也○周书时训云清明之日桐始华又五日田鼠化为鴽○素问云鴽鹑也○本草云四月已前未堪食是虾蟆化为○禽经云鴽鹑野则义豢则抟注月令田防化为鴽闗东谓之鹑蜀陇谓之循在田得食鸣相呼夜则羣飞昼则草伏驯养之久见食相搏鬭也○谈苑云至道二年夏秋间京师鬻鹑者积于市门是时雨水絶无蛙声人有得于水坎者半为鹑半为蛙列子天瑞篇云蛙变为鹑斯不谬矣又田防亦为鹑物变非一揆也○本草衍义云鹑有雌雄从卵生何言化也尝于田野屡得其卵初生谓之罗鹑至初秋谓之早秋中秋已后谓之白唐一物四名○埤雅云鹑无常居而有常匹俗言此鸟淳惷不越横草遇小草横其前即旋行避碍名之曰淳以此笔谈曰古人取象不必大物天文家朱鸟乃取象于鹑鹑有丹白二种此丹鹑也色赤黄鋭上秃下夏出秋藏飞必附草皆火类也○雅翼云鹑居易容食易给窜伏浅草随地而安故言上世之俗曰鹑居鷇食尾特秃若衣之短结传称子夏贫衣若悬鹑性好鬭物之小而健无若此者
　　按鹌鹑二物但鹑亦防类故田鼠化为鴽郑氏注夏小正传以为防而庄子禽经竝以为鹑也鹑本有雌雄卵生亦或有化为者据夏小正传云田鼠化列子杨大年云蛙化淮南子本草云虾蟇化交州记黄鱼上化为鹑是又有鱼化者矣
　　君
　　传云国小君○礼王制云夫人自称于诸侯曰寡小君○孔安国论语注小君君夫人之称









　　六家诗名物疏卷十四
<经部,诗类,六家诗名物疏>
　　钦定四库全书
　　六家诗名物疏卷十五　　眀　冯复京　撰国风鄘二
　　定之方中篇
　　定
　　尔雅云营室谓之定娵觜之口营室东壁也注定正也作宫室皆以营室之中为正○笺云定星昬中而正于是可以营制宫室故谓之营室疏云定星昬正四方而中之时谓夏之十月○广雅云营室谓之豕韦○元命包云营室十星挺陶精类始立纪纲包物为室○晋书云营室二星天子之宫也一曰宫一曰清庙又为军粮之府及土功事星明国昌小不明祠祀鬼神不享离宫六星天子之别宫主隠藏休息之所○安成刘氏云亥月昬时定星当南方之午位为营作之候此盖成周以后之制考唐虞时定星以戌月昬中嵗久而差至周时定星始以亥月昬中下逮今日此星又以子月昬中矣
　　楚
　　左传僖二年诸侯城楚丘而封卫○郑志答张逸云楚丘在济河间疑在今东郡界○通典云滑州卫南县卫文公迁楚丘即此城○一统志废卫南县在大名府滑县东六十里卫文公自曹迁此隋初置楚丘县后改卫南金省入白马县本朝白马县省入滑县○地理志齐桓公更封卫于河南曹楚丘而河内殷虚更属于晋按舆地广记漕楚丘二邑相近今拱州楚丘非卫之所迁县有景山景冈乃后人傅防名之参括地志则拱州之景山乃商之景亳在开封府归徳州境非卫南之景山也今山东兖州府曹州曹县东南五十里复有楚丘城有景山一綂志云卫文公徙居楚丘测日景于此东昌府正秦汉东郡地济水出陶丘北陶丘在今曹州定陶县郑氏疑在济河间东郡之界或即此城也既古今所传聊并载以俟考
　　宫
　　尔雅云宫谓之室室谓之宫○释名云宫穹也屋见于垣上穹崇然也○世本云尧使禹作宫○白虎通云黄帝作宫室以避寒湿○礼记云君子将营宫室宗庙为先廐库为次居室为后○周礼云室中度以凡宫中度以寻内有九室九嫔居之外有九室九卿朝焉九分其国以为九分九卿治之王宫门阿之制五雉宫隅之制七雉○墨子云上古之人未知为宫室就陵而居处下润伤民故圣人作为宫室之法髙足以避润湿中足以御风寒上足以待霜雪墙髙足以别男女故以便生不以为乐也○董子云礼天子之宫右清庙左凉室前明堂后路寝四室者足以避寒暑而不髙大也夫髙室近阳广室多阴故室适形而止○书大传云百里之国九里之城三里之宫七十里之国三里之城一里之宫五十里之国一里之城以城为宫○风俗通云宫室一也秦汉以来尊者以为常号下乃避之也○郑典命注云公宫方九百歩侯伯宫方七百步子男宫方五百歩按宫者廻绕之义记曰君为庐宫之周官礼曰王宫县是也古者贵贱所居皆得称宫故礼记由命士以上父子皆异宫又云儒有一畆之宫环堵之室丧服传继父为其妻前夫之子筑宫庙吕氏春秋云武王克殷靖箕子之宫是卿大夫以下皆得称宫矣秦汉以来乃定为至尊所居之称
　　揆日
　　考工记云匠人建国水地以县置槷以县眡以景为防识日出之景与日入之景昼参诸日中之景夜考之极星以正朝夕○陈祥道云水地以县则旁植四木而县绳焉以水望其髙下所以求地之平置槷以县眡以景则中植一槷而县绳焉眡其出入之景将以求四方之正眡出入之景可以正东西而已又为规以度两交之间以求其南北则四方于是乎正然犹以为未也又昼参诸日中之景夜考诸极星以正朝夕四方与朝夕皆正然后可以建国
　　栗
　　大戴礼云八月栗零零也者降也零而后取之故不言剥也○周礼天官云馈食之笾其实栗○礼记内则云栗曰撰之疏云栗虫好食数数布陈撰省视之○左传女贽不过榛栗枣脩以告防也○唐本草注云栗作粉胜于菱芡蜀本云树高二三丈叶似栎花青黄色似胡桃花圗经云兖州宣州者最胜实有房彚若拳中子三五小者若桃李中子惟一二将熟则暴开子出有茅栗佳栗其实更小而木与栗不殊但春生夏花秋实冬枯为异耳栗房当心一子谓之栗楔治血尤效○陆玑云栗五方皆有周秦吴扬特饶吴越被城表里皆栗惟濮阳及范阳栗甜美味长他方者悉不及也倭韩国诸岛上栗大如鸡子亦短味不美○西京杂记上林苑有侯栗瑰栗魁栗榛栗峄阳栗峄阳都尉曹龙所献大如拳○埤雅云栗味咸北方之果也有莍猬自褁秋熟罅发其实惊跃如爆东观书所谓栗骇也○雅翼云栗味咸性温而宜于肾其质缜宻故称玉缜宻以栗
　　椅
　　尔雅云椅梓注云即楸○陆玑云梓实桐皮曰椅○雅翼云郭氏解椅梓云即楸又解楸榎云大而皵楸小而皵榎说文亦曰椅梓也梓楸也楸梓也槚楸也然则椅梓楸槚一物而四名然定之方中既言椅又言梓故诗义疏曰楸之疏理色白而生子者为梓梓实桐皮曰椅○日华子云椅树皮有数般惟楸梓佳
　　桐
　　尔雅云荣桐木○诗义疏云梓实桐皮曰椅今人云梧桐也有青桐白桐赤桐白桐宜琴瑟今云南牂牁人绩以为布○严坦叔云陆玑言有青桐白桐赤桐此中琴瑟者白桐也椅桐梓漆之桐为白桐梧桐生矣之桐为青桐○本草衍义云桐有四种白桐可斵琴者叶三杈开白华不结子荏桐早春先开淡红花子作桐油梧桐四月开淡黄小花一如枣花枝头出丝堕地成油五六月结桐子今人取炒为果此是月令清明之日桐始华者岗桐无花不中作琴体重○埤雅云桐即白桐华而不实尔雅云荣桐木是也今亦谓之华桐桐有三辈青白之外复有冈桐即油桐也生于髙冈盖梧性便湿不生于冈故此桐有冈之号陶氏云桐有四种青桐叶皮青似梧而无子梧桐色白叶似青桐而有子白桐与冈桐无异惟有华子尔冈桐无子是作琴瑟者皆不足据按青桐即今梧桐白桐又与冈桐全异白桐无子材中琴瑟冈桐子大有油与陶氏之説正反○雅翼云荣桐木独桐名荣者桐以三月华在众木之先其荣可纪故也桐与梧既异而桐之中又有数种有其子可以取油者即诗所谓其桐其椅其实离离者也有华而不实堪作琴瑟者若生石间其声则鸣书峄阳孤桐是也云南牂牁人亦绩以为布其叶饲豕肥大三倍至秋后亦用以饲鱼○贾思勰云桐叶花而不实者曰白桐实而皮青者曰梧桐炒其实噉之味似菱芡白桐无子冬结似子者乃是明年之花房○易纬云梧桐濡毳而又空中难成易伤须盛气而后华○周书云清明之日桐始华桐不华嵗有大寒○礼斗威仪云君乗火而王其政和平梧桐为常生○遁甲经云梧桐不生则九州异主注云梧桐以知日月正闰生十二叶一边有六叶从下数一叶为一月有闰则十三叶视叶小者则知闰何月也不生则九州异君天下不同也○管子云五沃之土其木宜桐○论衡云枫桐速长故其皮肌不能坚○桐谱云桐体湿则愈重干则愈轻生时以斧斫之甚易干乃软而拒斧○花木考云凡木本实而末虚惟桐反之试取小枝削皆实坚其本皆中虚故世所以贵孙枝者贵其实也实故丝中有木声也
　　按陶氏説桐之误陆农师已驳之矣陶又云白桐一名椅桐据湛露云其桐其椅此章笺云树六木于宫则椅桐二物也本草图经以冈梧为作琴瑟者而埤雅谓白桐冈桐大异本草衍义以月令始华之桐为青桐而陆罗二氏皆以荣桐木之桐为白桐盖桐种大同小异诸家各执所见纷纷致辩亦不能诘矣
　　梓
　　诗义疏云楸之疏理色白而生子者为梓○齐民要术云白色有角者为梓或名角楸又名子楸黄色无子者为柳楸世人见其木黄呼为荆黄楸○萧炳云树似桐而叶小花紫○雅翼云梓为百木长故古者名制器之工为梓人管子五沃之土宜白梓楚地尤多此木故尸子曰荆有长松文梓室屋之间有此木则余材皆不复震其叶可以饲豕肥硕三倍荚细如箸其长仅尺冬后叶落而荚犹在树緫緫然○十道记云越人多种豫章树梓即豫章也○礼斗威仪云君乗火而王其政和平楸梓为长生○古今注云实曰枣梓实曰豫章○淮南子云六月其树梓
　　漆
　　説文云桼木汁可以防物象形泰如水滴而下○古今注云漆树以刚斧斫其皮开以竹管承之汁滴管中即成漆也○本草圗经云木髙二三丈皮白叶似椿花似槐子若牛李木心黄○书云兖州厥贡漆丝豫州厥贡漆枲○庄子云桂可食故伐之漆可用故割之○蜀本注云上等清漆色黑如瑿若铁石者好黄嫩若蜂窠者不佳
　　虚
　　释文云虚本作墟○説文云大丘也昆仑谓之墟○正义云地有故墟髙可登之以望犹晋侯登有莘之墟也○管子云狄人伐卫卫君出致于虚注虚地名诗所谓升彼虚矣
　　堂
　　传云楚丘有堂邑○傅氏云堂当是今博州堂邑博濮二州连境【堂邑县今属山东东昌府】
　　景山
　　水经注河水分济北迳景山东又北迳楚丘城西○补传曰景山以大而得名商之故都也卫在商畿内升故虚以望知地势之胜○寰宇记景山在澶州卫南县东南三里【澶州今直大名府闻州卫南县今废在滑县东】
　　京
　　尔雅云絶高为之京注人力所作○广雅云四起曰京○风俗通云按尔雅丘之絶高大者为京谓非人力所能成乃天地性自然也春秋左氏传莫之与京今京兆京师义取于此
　　按尔雅云絶髙为之京又云非人为之丘则京是人力所作丘是地自然生但对例则异散称亦通故此传云京髙丘也若应氏所説全悖尔雅不可依用
　　桑
　　尔雅云桑栁丑条注阿那垂条○礼记云季秋之月命野虞无伐桑柘又云古者天子诸侯必有公桑蚕室近川而为之○管子云五粟之土其檿其桑○孟子云五畆之宅树墙下以桑○青史子云桑中央之木○典术曰桑木者箕星之精神木虫食叶为文章人食之老翁为小童○汜胜之书云种桑五月取椹着水中濯洗取子阴干之治肥田十畆荒久不耕者先好耕治之黍椹子各三升三合和种之黍桑俱生锄之桑令疎条适黍熟获之放火烧之桑至春生一畆食三簿蚕○王盘农书云鲁桑之类宜饲大蚕荆桑宜饲小蚕

　　洪范云七稽疑择建立卜筮人乃命卜筮曰雨曰霁曰蒙曰驿曰克曰贞曰悔凡七衍忒三人占则从二人之言○周礼太卜掌三兆之法一玉兆二瓦兆三原兆其经兆之体皆百有二十其颂皆千有二百凡国大贞卜立君卜大封则视髙作大祭祀则祀髙命凡小事涖卜国大迁大师则贞凡旅陈凡防事命卜师掌开之四兆一方兆二功兆三义兆四弓兆占人凡卜筮君占体大夫占色史占墨卜人占坼筮人凡国之大事先筮而后卜载师尝之日涖卜来嵗之芟狝之日涖卜来嵗之戒社之日涖卜来嵗之稼○礼记曲礼云卜筮不相袭卜筮者先圣王之所以使民信时日敬鬼神畏法令决嫌疑定犹豫也祭义云易抱南面天子卷冕北面虽有明智之心必进断其志焉示不敢专以尊天也○元命包云古司怪主卜○周礼圗云大夫以上事卜且筮士则但筮尊卑之差
　　灵雨
　　瑞应圗云灵雨瑞雨也降而应物谓之灵雨
　　倌人
　　传云主驾者
　　按周礼天子主驾者有巾车典路车仆等职诸侯礼亡未闻倌人为何官也
　　田
　　说文云田陈也树谷曰田象四口十阡陌之制也○释名曰土已耕者曰田田填也五谷填满其中也○禹贡冀州田惟中中兖州田惟中下青州田惟上下徐州田惟上中扬州田惟下下荆州田惟下中豫州田惟中上梁州田惟下上雍州田惟上上○周礼大司徒凡造都鄙不易之地家百畆一易之地家二百畆再易之地家三百畆遂人辨野之土上地夫田百畆莱五十畆余夫亦如之中地夫田百畆莱百畆余夫亦如之下地夫田百畆莱二百畆余夫亦如之载师以宅田士田贾田任近郊之地以官田牛田赏田牧田任逺郊之地以公邑之田任甸地以家邑之田任稍地以小都之田任县地以大都之田任畺地○王制云四海之内断长补短方三千里为田八十万亿一万亿畆○孟子云卿以下必有圭田圭田五十畆余夫二十五畆○前汉志云民受田上田夫百畆中田夫二百畆下田夫三百畆嵗耕种者为不易上田休一嵗者为一易中田休二嵗者为再易下田三嵗更耕之自爰其处农民户人已受田其家众男为余夫亦以口受田如比士工商家受田五口乃当农夫一人此谓平土可以为法者也若夫山林薮泽原陵淳卤之地各以肥硗多少为差
　　騋
　　周礼云马八尺以上为龙七尺以上为騋六尺以上为马○尔雅云騋牝骊牡○埤雅云凡马宗庙用龙戎事用駥田事用騋騋田马也考工记曰国马之辀深四尺有七寸田马之辀深四尺郑云国马髙八尺衡髙八尺有七寸除马之髙则余七寸为衡颈之间也田马髙七尺衡髙七尺有七寸除马之髙则余七寸为衡颈之间也○雅翼云騋减于龙而愈于马亦马之良者故释兽称騋牝骊牡也
　　蝃蝀篇
　　蝃蝀
　　释名云虹攻也纯阳攻阴气也○尔雅云防蝀谓之雩防蝀虹也霓为挈贰弇日为蔽云注蜺雌虹也见离骚挈贰其别名也见尸子蔽云即晕气五彩覆日也○韩诗序云蝃蝀在东者邪色乗阳人君滛佚之徴○周礼云视祲掌十煇之法九曰隮注隮虹也○周书云清明后十日虹始见小雪日虹藏不见虹不收藏妇不专一○河圗稽耀钩云镇星散为虹霓虹霓主内淫又霓者气也起在日侧其色青赤白黄○孔演圗云霓者斗之乱精也斗失度则投霓见态主惑于毁誉○感精符云九女并御则九虹并见○考异邮云虹霓出惑众弃和○运斗枢云枢星散为虹霓○京房易传云蜺旁气也其占云妻乗夫则见阴胜阳之表也○月令章句云虹阴阳交接之气着于形色者也阴阳不和婚姻失序即生此气有青赤色常依阴云而昼见于日冲无云不见太阴亦不见见辄与日相互率以日西见于东方故诗云防蝀在东蝀之文从东以此故也蜺则常依蒙浊见日旁白而直者曰白虹凡见日旁者四时常有惟雄虹起是月至孟冬乃藏○白虎通曰天弓虹也又谓之帝弓○庄子云阳灸阴成虹○文子云天二气即成虹地二气即泄藏人二气即生病○淮南子云虹霓者天之忌也○埤雅云旧说虹常双见鲜盛者雄其暗者雌一曰赤白色谓之虹青白色谓之霓故虹红也地气还矣天气不复于是成虹先儒以为云薄漏日日照雨滴则虹生今以水噀日自侧视之晕为虹霓然则不晕于日不成也朝阳射之则在西夕阳射之则在东
　　按郑解崇朝其雨云朝有升气于西方终其朝则雨气应自然朱传云方雨虹见则雨终朝而止二説正相反据玉厯通政经旦见于西则为雨暮见于东则雨止旦见于西而纯赤者则大雨暮见于东而色黄者则雨止然则在东者截雨者也隮西者行雨者也孟子云若大旱之望云霓盖以此虹虽天文垂象然俗传其能入涧饮水甚则饮薛愿之酒淫陈济之妻子不语怪故不赘焉
　　朝
　　说文云旦也○传云从旦至食时为终朝
　　姻
　　白虎通云妇人因夫而成故曰姻○释亲云壻之父为姻壻之党为姻兄弟
　　相鼠篇
　　齿
　　释名云齿始也少长之别始于此以齿食多者长食少者幼也○説文云龀毁齿也男八月生齿八嵗而龀女七月生齿七嵗而龀○物理论云夫齿者年也身之宝也藏之斧凿所以调谐五味以安性气者也○元命包云唇者齿之垣所以扶神设端若有列星外有限故曰唇亡齿寒
　　体
　　释名云体第也骨肉毛血表里大小相次第也
　　礼
　　郑序云礼者体也履也綂之于心曰体践而行之曰礼体之谓圣履之谓贤○六韬太公对文王云礼者理之粉泽○周官大宗伯以吉礼事邦国之鬼神以凶礼哀邦国之忧以賔礼亲邦国以军礼同邦国以嘉礼亲万民○礼记云礼仪三百威仪三千
　　干旄篇
　　干
　　尔雅云素锦绸杠疏杠竿也○礼纬云旌旗之杠天子九仞诸侯七仞大夫五仞士三仞
　　旄
　　说文云旄幢也○尔雅云载旄首曰旌郭云载旄于竿头如今之幢亦有旒李廵云旄牛尾着竿首孙炎云析五采羽注旄上也其下亦有旒縿○笺云周礼孤卿建旃大夫建物首皆注旄○周礼疏云旞旌旄羽并有至于太常以下首皆有旄羽○山海经云潘侯山有兽状如牛而四节生毛名曰旄牛注今旄牛背膝及胡尾皆有长毛○广志云犣牛旄牛也髀膝尾间皆有毛○礼书云尔雅旄谓之藣荀卿曰西海则有文旄地里志秦西近卭筰有旄西方之产也其尾可以饰旗亦可以饰舞
　　按诸家説经九旗皆有旄旄之上必有羽下有旒縿盖据秦汉以羽毛为葆幢而云也
　　郊
　　尔雅云邑外谓之郊○说文云距国百里曰郊○杜子春周礼注云五十里为近郊百里为逺郊○司马法云王国百里为郊二百里为州三百里为野四百里为县五百里为都○聘礼云賔及郊注云郊逺郊周制天子畿内千里逺郊百里以此差之逺郊上公五十里侯四十里伯三十里子二十里男十里也近郊各半之○书传云百里之国二十里之郊七十里之国九里之郊三十里之国三里之郊
　　旟
　　周礼司常云鸟隼为旟大阅颁旗物州里建旟县鄙建旐注州里县鄙乡遂之官互约言之鸟隼象其勇捷也疏熊虎蛇皆二物相对则鸟隼亦别物若然郑以勇解隼以捷解鸟○大司马云治兵辨旗物百官载旟注百官卿大夫载旟者以其属卫王也○正义云如郑注周礼之意则六乡内州长党正六遂内酂长里宰邻长等五人同建旟○考工记云鸟旟七斿以象鹑火也○尔雅云错革鸟曰旟孙炎云错置也革急也画急疾之鸟于縿也○释名云旟誉也军吏所建急疾趋事则有称誉也○礼书云司常之大阅州里建旟者州里之常司马之治兵百官载旟者一时之事军国之容固不同耳干旄曰孑孑干旟盖州里之臣也太常而下五旗皆画则旟画鸟隼信矣郭璞释尔雅谓旟剥鸟皮毛置之竿头即礼记载鸿及鸣鸢其説非也
　　都
　　传云下邑曰都○赵岐孟子注云邑有先君之庙曰都○周礼都鄙郑注云都之所居曰鄙都鄙公卿大夫之采邑王子弟所食邑
　　旌
　　曲礼云武车绥旌徳车结旌○周礼司常全羽为旞析羽为旌注全羽析羽皆五采系之于旞旌之上所谓注旄于干首疏或解以为旞旌之下亦有旄斿而用绛帛又云斿车载旌注斿车木路也王以田以鄙析羽五色象文徳也○疏云旌干周礼游车所载卿得建旌者乡射记注云旌揔名也尔雅云注旄首曰旌则干旄干旌一也既设旒縿有旃旟之称未设旒縿空有析羽谓之旌卿建旌者设旒縿而载之游车则空载析羽无旒縿也○释名云旌精也言有精光也○礼书云旞旌皆注旄而旄与羽又注于旗则羽可以饰旗又可以为旗也书曰羽畎夏翟考工记钟氏染羽盖古人于羽固用自然者不足则染以充之夏采言建绥明堂位言夏后氏之绥于官言夏采于旗言建绥则所绥者旌旞而已
　　载驰篇
　　唁
　　谷梁传云吊失国曰唁○服度左传注吊生曰唁
　　大夫【互见小雅三事大夫】
　　白虎通云大夫大扶进人者也故传曰进贤达能谓之大夫也大夫有上下何明卑者多也爵皆一字大夫独两字何春秋传曰大夫无遂事以为大夫职在之适四方受君之法施之于民故独两字言之○易通卦验云君有五期辅有三名公卿大夫政教君臣起自人皇之世伏羲因之○説苑伊尹对汤曰大夫者所以参九卿也○仪礼説云上大夫卿也国家有三卿五大夫
　　阿丘
　　尔雅云偏髙阿丘李巡曰谓丘边髙○释名云偏髙曰阿丘阿荷也如人担荷一边髙也
　　蝱
　　尔雅云莔贝母郭云根如小贝员而白华叶似韭○陆玑云蝱今叶草贝母也其叶似栝楼而细小子在根下正白四方连累相着有分解也○本草圗经云根有瓣子黄白色如聚贝子故名贝母二月生茎细青色叶亦青似荞麦叶随苗出七月开花碧緑色形如鼓子花八月采根晒干又云四月蒜熟时采之良此有数种陆玑毛诗疏云云今近道出者正类此郭注尔雅云云此种罕复见之○日华子云消痰润心肺○本草别説云能散心胸郁结之气殊有功
　　许
　　春秋谱曰许姜姓与齐同祖尧四岳伯夷之后也周公封其苗裔文叔于许今颍川许昌是也灵公徙叶悼公迁夷一名城父又居析一名白羽许男斯处容城自文叔至庄公十一世始见春秋地里志颍川许县故许国二十四世为楚所灭○括地志故城在许州许昌县南三十里○一綂志河南开封府许州在府城西南二百二十里周为许国

　　六家诗名物疏卷十五
　　钦定四库全书
　　六家诗名物疏卷十六　　明　冯复京　撰国风卫一
　　淇澳篇
　　奥
　　尔雅云隩隈厓内为隩外为隈孙炎曰隈水曲中也李巡曰厓内近水为隩郭璞云今江东呼为浦澳淮南子曰渔者不争隈○博物记云有奥水流入淇水有緑竹草○水经注美沟水东北注淇水博物志谓之奥水流入于淇汉武帝塞决河用淇园之竹冦恂为河内伐竹淇川治矢今通望淇川无复此物唯王刍萹草不异毛兴
　　緑
　　传云緑王刍○尔雅云菉王刍疏某氏云鹿蓐也郭云蓐也今呼鸱脚莎诗緑竹猗猗是也○説文菉王刍诗曰菉竹猗猗○大学引诗云菉竹猗猗○本草唐注云荩草叶似竹而细薄茎亦圆小生平泽溪涧之侧荆襄人煑以染黄色极鲜好洗疮有効尔雅所谓王刍○雅翼云本草名荩草俗亦呼淡竹叶所谓终朝采緑者上林赋称香草云揜以緑蕙被以江蓠张揖亦以緑为王刍则菉香草也而离骚云薋菉葹以盈室以三者皆恶草
　　竹
　　尔雅云竹萹蓄孙炎某氏引诗云菉竹猗猗郭云似小藜赤茎节好生道防可食可杀虫○韩诗緑猗猗篇筑也○毛传云竹萹竹也○陶隠居云处处有布地生华节间白叶细緑人亦呼为萹竹○本草注云生下湿地○圗经云春中布地生道防苗似瞿麦叶细緑如竹赤茎如钗股节间花出甚细防青黄色根如蒿根○朱传云淇上多竹汉世犹然所谓淇园之竹○竹谱云淇园卫地殷纣竹箭园也见班彪志淮南子云乌号之弓贯淇卫之箭毛诗云緑竹猗猗是也又云植物之中有物曰竹不刚不柔非草非木或茂沙水或挺嵓陆又云竹之别类六十有一又云竹六十年一易根輙结实而枯死其实落地复生六年遂成町○易云震为苍筤竹○尚书云扬州篠簜既敷荆州厥贡箘簵孔安国曰篠竹箭簜大竹箘簵美竹○周官云孤竹之管孙竹之管阴竹之管○尔雅云簜竹莽数节桃枝四寸有节粼坚中簢筡中仲无笐篠箭又云东南之美者有防稽之竹箭焉○说文竹冬生草也○齐民要术云竹性爱向西南引故园东北角种之数嵗之后自当满园其居东北角者老竹种不生亦不能滋茂故须取西南引少根也○花木考云竹之滋泽春发于枝叶夏藏于榦冬归于根○陆疏云緑竹一草名其茎叶似竹青緑
　　色髙数尺今淇澳旁生此草其草涩砺可以洗
　　搅笏及盘枕利于刀错俗呼为木贼彼土人谓
　　此为緑竹
　　按緑一作菉王刍也竹一作萹蓄也毛韩説皆同而竹谱朱传皆以为即汉书淇园之竹郦道元云淇川无竹惟王刍萹草不异毛兴刘执中云淇水之防至今多美竹岂淇园之竹在后魏无复遗种而至宋更滋茂乎然据雨汉书淇奥有竹据水经注有王刍萹艸毛韩朱三家各自可通陆疏又以緑竹为一草名古今并无从其説者今木贼草医方通用木工以治器但无华叶寸寸有节与陆説有叶者稍殊未知即一物否也尔雅释簜莽等在草中然实非草类王元美所云竹于草木如鱼于鸟兽是也其类至多山海经帝俊竹共谷竹钩端竹寻竹礼斗威仪竹吴越春秋晋竹述异记班竹孤竹孝竹吕览嶰谷竹南都赋籦笼防篾篠簳箛棰吴都赋筼筜林箊桂箭射筒柚梧篻簩竹谱单名者篁棘单苦甘弓筋笻防盖狗芦篃之属双名者苏麻般肠百叶鸡胫篲篠之属广志有云母防汉利之属酉阳杂爼有防之属笋谱至有八十五种竹笋及诸方志有疎节人面緜猫丛澁碧玉电班之属难以具载然多出交广荒外非诗人所尽见也竹田曰篁竹胎曰笋竹肤曰笢竹皮曰筠竹里曰笨竹枚曰个竹约曰节剖竹未去节曰防竹死曰防竹有雌雄雄者多笋五月十三日谓之竹醉日栽竹多茂盛其性恶寒好温故曰九河鲜育五岭实繁然处处有之不似萹蓄但盛于淇川也
　　琇莹
　　説文云琇石之次玉者又云莹玉色一曰石之次玉者逸论语曰如玉之莹
　　弁【皮弁】
　　传云皮弁○周礼司服云凡兵事韦弁服眡朝则皮弁服凡甸冠弁服凡凶事服弁服凡吊事弁绖服弁师云王之皮弁防五采玉璂象邸玉笄注郑司农云防以五采束髪也谓防缝中也璂读如綦綦结也皮弁之缝中每贯结五采玉十二以为饰谓之綦邸下柢也以象为之又云诸侯及孤卿大夫之韦弁皮弁弁绖各以其等为之注韦弁皮弁侯伯璂饰七子男璂饰五玉亦三采孤璂饰四三命之卿璂饰三再命之大夫璂饰二玉亦二采○白虎通云皮弁者何所以法上古至质冠名也弁之为言樊也所以樊持其髪也○释名云弁如两手相合抃时也以爵韦为之谓之爵弁以鹿皮为之谓之皮弁以韎韦为之谓之韦弁○仪礼注云弁名出于大也言所以自光大也○后汉舆服志委貌冠皮弁冠同制长七寸髙四寸制如覆柸前髙广后卑锐所谓夏之毋追殷之章甫者也委貌以皁绢为之皮弁以鹿皮为之○魏台访议曰五采玉一玉有五色者也邸以象骨周縁弁下根柢如魏武帝所作弁柢凡有笄无缨曹褒云天子弁以白玉饰○旧礼圗云皮弁以鹿皮浅毛黄白者为之髙尺二寸○礼书云记曰三王共皮弁素积语曰素衣麑裘则素衣其衣也素积其裳也士冠礼皮弁素积缁带礼记杂带君朱緑大夫华士缁辟则士与君大夫皮弁之带异矣士冠礼皮弁笄爵弁笄缁组纮纁边弁师王朱纮礼记诸侯青纮则士与天子诸侯皮弁之纮亦异矣盖皮弁天子以视朝以宴以听祭报以舞大夏诸侯以听朔以巡牲以卜夫人世妇以迎王之郊劳以待聘賔卿大夫以王命劳侯氏以聘于邻国以卜宅士以冠学士以释菜凡大夫士之朔月皆皮弁服则皮弁之所施者众矣盖人为者多变自然者不易皮弁亦因其自然而已此所以三王共皮弁素积而周天子至士共用之也然防服小记诸侯吊必皮弁锡衰郊特牲大蜡皮弁素服葛带榛杖以送终则弁虽与吉礼同而服与吉服不同
　　箦
　　释器云箦谓之第注牀板○方言云牀齐鲁之间谓之箦陈楚之间或谓之第○礼记云华而晥大夫之箦○説文云箦牀栈也
　　锡
　　尔雅云锡谓之鈏疏云锡今白镴也○周礼职方云扬州其利金锡栗氏为量改煎金锡则不耗○山海经云龙山之下多赤锡濯山多白锡
　　圭
　　説文云圭瑞玉也上员下方以封诸侯楚爵有执圭○白虎通云圭以为信而见何也珪者锐上象物始生见于上也信莫着于见故以之万物之始莫不自洁珪之为言圭也上鋭阳也下方阴也○周礼大宗伯云王执镇圭公执桓圭侯执信圭伯执躬圭又云以青圭礼东方注镇圭以四镇之山为瑑饰长尺有二寸双植谓之桓桓宫室之象以为瑑饰长九寸信当为身身圭躬圭以人形为瑑饰文有麤缛耳长七寸典瑞云瑑圭以覜聘四圭有邸以祀天旅上帝两圭有邸以祀地旅四望祼圭有瓒以肆先王裸賔客珍圭以徴守以恤凶荒谷圭以和难以聘女琬圭以治徳以结好琰圭以易行以除慝玉人云大圭长三尺杼上终葵首天子服之土圭尺有二寸以致日以土地○礼器云诸侯以圭为瑞家不藏圭言有称也聘义云以圭璋聘重礼也已聘而还圭璋此轻财而重礼之义也又云圭璋特逹徳也○聘礼记云所以朝天子圭与缫皆九寸剡上寸半厚半寸博三寸缫二采六等朱白苍问诸侯朱緑缫八寸皆纁系长尺绚组凡四器者惟其所宝以聘可也【四器圭璋璧琮】凡执玉无借者袭○瑞应圗云四海防同则圭出
　　璧
　　尔雅云璧大六寸谓之宣肉倍好谓之璧好倍肉谓之瑗肉好若一谓之环孙炎曰肉身也好孔也○说文璧瑞玉圜也璜半璧也瑗大孔璧也○周礼大宗伯云子执谷璧男执蒲璧注谷所以养人蒲所以安人二者以为饰皆径五寸又云以苍璧礼天典瑞云瑑璧以覜聘圭璧以祀日月星辰璧羡以起度○礼器云大飨束帛加璧尊徳也○白虎通云方中圎外曰璧璧之为言积也内方象地外圎象天
　　重较
　　释名云较有箱上为辜较也重较其较重卿所乗也○考工记云舆人为车以其隧之半为较崇参分式围去一以为较围注较两輢上出式者兵车自较而下凡五尺五寸兵车之较围四寸九分寸之八疏云较谓车舆两相今人谓之平鬲两輢谓车相两旁竖之者二者既别而云两輢上出式者以较之两头皆置于輢上二木相附故据出式而言之○吕和叔云古者车箱长四尺四寸三分前一后二横一木下去车床三尺三寸谓之式又于式上二尺二寸横一木谓之较去车床凡五尺五寸古人立乗若平常则凭较若应为敬则落手凭下式而头得俯
　　按毛传云重较卿士之车盖据序武公入相于周谓之卿士其实武公是侯爵故疏云侯伯之车也贾公彦云天子与其臣乗重较之车诸侯之车不重较二说不同者周礼本无重较单较之文各以其意为説耳或者以较出式上与式为两层而谓之重乎考篇
　　
　　朱子引陈氏云考扣也器名盖扣之以节歌如鼓盆拊缶之为乐也○説文云承也○内则云进盥少者奉长者奉水注盛盥水者○大学疏云沐浴之盘按字从木周礼疏云以木为之是也陈氏云扣以节歌则是盥非浴盘矣盘有以铜为者史记毛遂奉铜是也有饰以珠者玉府合诸侯共珠是也合诸侯之礼盖以盛血
　　阿
　　尔雅云大陵曰阿○广雅云四起曰京四京曰阿○毛传云曲陵曰阿
　　陆
　　尔雅云髙平曰陆○释名云陆漉也水流漉而去也
　　硕人篇
　　锦
　　笺云国君夫人翟衣而嫁今衣锦者在涂之所服○释名云锦金也作用功重其价如金故制字帛与金也○王制云锦文珠玉成器不鬻于市玉藻云君衣狐白裘锦衣以裼之○潜夫论云濯锦以鱼
　　褧衣
　　玉藻云襌为綗注有衣裳而无里○中庸云衣锦尚綗恶其文之着也○方言云襌衣江淮南楚之间谓之褋关之东西谓之襌衣○丰笺云褧盖以襌縠为之中衣裳用锦而上加襌縠为其文之太着也庶人之妻嫁服也士妻纣衣纁袡
　　按説文褧檾也诗曰衣锦褧衣檾枲属髙四五尺或七八尺叶似苎而薄实如大麻子今人绩以为布及造绳索者也与襌衣之解不同
　　东宫
　　左传注太子不敢居上位常处东宫疏常处东宫者四时东为春万物生长在东西为秋万物成就在西以此君在西宫太子常处东宫也或可据西北为干干为君父故君在西东方震震为长男故太子在东也○卞壸奏云太子所居宫称东宫不言太子宫者二宫以东西为称明是天子之离宫使太子居之○白虎通云春秋传曰王世子防于首止晋有太子申生郑有太子华齐有太子光则周制太子世子亦不定也汉制天子嫡嗣称皇太子诸侯嫡嗣称世子后代咸因之○孔演圗云圣人在后曰望羊苞懐至徳据少阳○冠礼记云天子之元子犹士也天下无生而贵者也○左传里克云太子奉冡祀社稷之粢盛以朝夕视君膳者也故曰冡子君行则守有守则从从曰抚军守曰监国○又云昔先王之命曰王后无嫡则择立长年钧以徳徳钧以卜王不立爱公卿无私○常衮表云国之上嗣古曰元良观象于天应前星之环极取法于地视少海之朝宗
　　妺
　　尔雅云男子谓女子后生为妺○说文云妺女弟也
　　邢
　　左传富辰云凡蒋邢茅胙祭周公之也○通典邢州治龙冈县祖乙迁于邢即此○括地志云邢国故城在邢州外城内西南角十三州志云殷时邢侯国周公子封邢侯都此○路史云周公之祚七靖渊封邢侯爵灭于卫○一统志直隷顺徳府禹贡冀州之域周时为邢国地邢台县附郭邢侯夫人墓在府城齐武平初有掘古冡得铜鼎腹有科斗字云邢侯夫人姜氏墓
　　姨
　　尔雅云妻之姊妹同出为姨郭云同出谓俱已嫁
　　谭
　　春秋谭子注谭国在济南平陵县西南○一统志谭城在山东济南府城东七十里古谭子国汉置谭城县
　　私
　　尔雅云女子谓姊妹之夫为私孙炎曰私无正亲之言○释名云姊妹互相谓夫曰私言于其夫兄弟之中此人与已姊妹有恩私也
　　肤
　　释名云肤布也布在表也
　　领
　　正义云领一名颈故礼记云其颈五寸又名项士冠礼云缁布冠頍项是也
　　蝤蛴
　　尔雅云蝎蛣注木中蠧虫又云蟦蛴螬注在粪土中又云蝤蛴蝎注在木中今虽通名为蝎所在异又云蝎桑蠧注即蛣○方言云蠀螬谓之蟦自闗而东谓之蝤蠀或谓之防蠾或谓之蝖梁益之间谓之蛒或谓之蝎或谓之蛭蛒秦晋之间谓之蠧或谓之天蝼四方异语而通者也○唐本草注云此虫在腐柳树中内外洁白土粪中者皮黄内黑黯○陶隠居云大者如足大指以背行乃驶于脚杂猪蹄作与乳母不能别○陈藏器云蛴螬居粪土中身短足长背有毛筋但从水入秋化为蝉蝎在朽木中食木心穿如锥刀一名蠧身长足短口黑无毛节慢至春羽化为天牛两角状如水牛色黑背有白点上下縁木飞腾不遥二虫出处既殊形质又别苏恭乃混其状总名蛴螬乃千虑一失矣○苻子云石生金木生蝎○化书云燥湿相育不母而生○埤雅云蝤蛴一名蛣佶屈曲貌以形举也诗曰领如蝤蛴盖蝤蛴之体有丰洁且白者故诗以况庄姜之领七辩曰蝤蛴之领阿那宜顾是也此即木中蠧虫亦曰桑蠧故古者譛从中起谓之蝎譛
　　按蟦蛴蝤蛴二物也蟦蛴一名螬亦名蛴螬一名齐一名□齐庄子云乌足根所化淮南云黍成王充云化复育转为蝉博物志云以背行驶便于用足者也蝤蛴一名蝎一名蠧一名桑蠧一名蛣生于桑栁柏及构木中诸腐木根下亦多有之本是二种陶隠居苏恭俱混为一误也蝎自是蝤蛴之异名非虿尾之蝎也天蝼尔雅云即蝼蛄也扬子云言蛴螬或谓天蝼然则亦异物同名非尔雅之矣
　　瓠犀
　　尔雅云瓠犀瓣疏瓣瓠中瓣也一名瓠栖人之齿美者似之卫风云齿如瓠栖是也今诗文作犀○埤雅云瓠状要类于首尾类于要防锐缘蔓而生风俗通云八月秋穰可以杀瓠取其色泽而坚今俗畜瓠之家不烧穰物类相感志云牛踏蔓上则苦以瓠盛酒冬即暖夏即冷○雅翼云瓠匏之甘者古者王政瓠果蓏殖于疆埸正月可种瓠六月可畜瓠作菑诗云断壶瓠中白肤所谓张苍肥白如瓠者可以饲豕致肥其瓣可以作烛致明其叶又可为菜诗所谓幡幡瓠叶也与匏以大小长短甘苦为间然古今亦通言恵子称魏王贻我大瓠之种
　　螓
　　传云螓首额广而方○尔雅蚻蜻蜻注如蝉而小方言云有文者谓之螓夏小正云鸣蚻虎悬○埤雅云一种似蝉而小緑色北人谓之螓即诗所谓螓首蛾睂也○方言云蝉其小者谓之麦蚻有文者谓之蜻蜻其防蜻谓之疋
　　蛾
　　尔雅云防罗注蚕蛾疏此即蚕蛹所变者也○埤雅云茧生蛾蛾生卵博物志曰食桑者有绪而蛾蛾类者先孕而后交盖蛹者蚕之所化蛾者蛹之所化荀子曰蛹以为母蛾以为父是也蛹一名螝蛾一名罗孙炎尔雅正义以为螝即是雄蛹即是雌罗即是雄蛾即是雌蛾似黄蝶而小其睂句曲如画故诗以譬庄姜曰螓首蛾睂今一种善拂灯火夜飞谓之飞蛾一名慕光亦其类也
　　睂
　　释名云睂媚也有娬媚也○元命包云天有摄提人有两睂为人表候阳立于二故睂长二寸注云摄提两星颊曲人睂似之○黄庭经云睂号华盖覆明珠明珠目也
　　目
　　释名云目黙也黙而内识也○元命包云目肝之使○曲礼云凡视上于面则敖下于带则忧倾则奸玉藻云目容端○灵枢经岐伯曰五藏六府之精气皆上注于目而为之精精之窠为眼骨之精为瞳子筋之精为黑眼血之精为络其窠气之精为白眼目者荣卫防魄之所常营也神气之所生也是故目者心使也○国语单穆公云目之察度不过歩武尺寸之间其察色也不过墨丈寻常之间○富辰云目不别五色之章为昧○论衡云人心慧而目多采○人物志云征神见貌则情发于目故仁目之精确然以端勇胆之精然以彊○真诰云眼者身之镜视多则镜昬
　　朱
　　士冠礼注云凡染绛一入谓之縓再入谓之頳三入谓之纁朱则四入与○朱子语类云蒨纁绛朱此红之染数一入为蒨再入为纁三入为绛四入为朱
　　幩
　　说文云马纒镳扇汗也○传云人君以朱纒镳扇汗且以为饰
　　翟茀
　　疏云妇人乗车不露见车之前后设障以自隠蔽谓之茀因以翟羽为之饰○尔雅云舆革前谓之鞎后谓之茀竹前谓之御后谓之蔽李巡云茀车后户名○周礼云王后之五路重翟锡面朱緫厌翟勒面缋緫安车雕面鹥緫皆有容盖翟车贝面组緫有握辇车组挽有翣羽盖注诗曰翟蔽以朝谓诸侯夫人始采乗翟蔽之车以朝见于君盛之也此翟蔽盖厌翟也然则王后始来乗重翟乎重翟重翟雉之羽也厌翟次其羽使相迫也勒面谓以如玉龙勒之韦为当面饰也鹥緫者青黑色以缯为之总着两耳与两镳朱总缋总其施之如鹥总车衡輨亦皆有焉重翟后从王祭祀厌翟从王賔飨诸侯安车无蔽后朝见于王所乗翟车后乗以出桑辇车后居宫中从容所乗○礼书云三车取饰于翟者以其守死而不犯分披文以相质故也
　　朝
　　尔雅疏云郑曰天子诸侯皆有三朝外朝一内朝二其天子外朝一者在皋门之内库门之外大询众庶之朝也朝士掌之内朝二者正朝在路门外司士掌之燕朝在路门内大仆掌之诸侯之外朝一者在皋门内应门外内朝二者亦在路寝门之外内以正朝在应门内故谓应门为朝门也○礼书云周官大仆掌燕朝之服位宰夫掌治朝之法司士掌朝仪之位朝士掌外朝之法文王世子公族朝于内朝庶子掌之其在外朝司士掌之玉藻朝服以日视朝于内朝逻适路寝听政然则文王世子与玉藻所谓朝者诸侯之朝也盖天子库门之外外朝也朝士掌之路门之外治朝也宰夫司士掌之路寝燕朝也大仆掌之诸侯亦有路寝有外朝则文王世子所谓内朝者玉藻所谓内寝也玉藻所谓内朝者文王世子所谓外朝也玉藻于路寝之外言内朝则又有外朝明矣
　　罛
　　释器云鱼罟谓之罛注最大罟也今江东云
　　鳣
　　传云鳣鲤也○郭璞云鳣大鱼似鱏而短鼻口在颔下体有邪行甲无鳞肉黄大者长二三丈今江东呼为黄鱼○陆玑云鳣鲔出江海三月中从河下头来上鳣身形似龙鋭头口在颔下背上腹下皆有甲纵广四五尺今于盟津东石碛上钓取之大者千余斤可烝为又可为鲊鱼子可为酱○埤雅云鳣长鼻輭骨俗谓之玉板古今注云鲤之大者为鲔鳢之大者为鳣非是也案诗曰有鳣有鲔鲦鲿鰋鲤言鲔矣而又言鰋鲤则鲔与鲤异名矣○雅翼云鳣大者为黄鳣鳣鲔之类虽食于水而不正食水淮南子曰鹈鹕饮水数斗而不足鳣鲔入口若露而死故鳣鲔不善游冬乃岫居入河而浮亦其验也○水经注云鳣鲔鲤也出巩穴三月则上度龙门得度为龙矣否则点额而还○顔氏家训云鳣鱼纯灰色无文
　　按释鱼云鲤鳣鰋鮎鳢鲩载六鱼之名也非谓鲤一名鳣鰋一名鮎鳢一名鲩也舎人孙炎之徒皆误读尔雅毛传及説文因释鳣为鲤失之逺矣此二鱼吴中所恒有形味逈然不同
　　鲔
　　说文云鲔鮥也○尔雅云鮥鮛鲔郭云鲔鳣属大者名王鲔小者名鮛鲔今宜都郡自京门以上江中通出鱏鳣之鱼有一鱼状似鳣而小建平人呼鮥子即此鱼也○陆玑云鲔鱼形似鳣而青黑头小而尖似铁兠鍪口亦在颔下其甲可以摩姜大者不过七八尺益州人谓之鳣鲔肉色白味不如鳣今东莱辽东人谓之尉鱼或谓之仲明仲明者乐浪尉也溺死海中化为此鱼又云河南巩县东北崖二山腹有穴旧説云此穴与江湖通鲔从此穴而来北入河西上龙门入漆沮故张衡赋云王鲔岫居山穴为岫谓此穴也○埤雅云鲔长鼻体无鳞甲岫居至春始出而浮阳北入河西上龙门入漆沮见日而目故诗人言漆沮及河通道此鱼礼曰龙以为畜故鱼鲔不淰而序诗者亦曰季冬荐鱼春献鲔则鲔别于鱼其来尚矣故鲔仲春从河西上得过龙门便化为龙否则点额而还水经曰鲔出巩穴直穴有渚谓之鲔渚周礼春献王鲔非时及他处则无○雅翼云周洛曰鲔蜀曰防防○天官防人云春献王鲔○月令季春天子始乗舟荐鲔于寝庙○夏小正云二月祭鲔鲔之至有时美物也鲔者鱼之先至者也
　　菼
　　尔雅云蒹薕菼薍其萌虇又云菼骓也注菼草色如骓在青白之问○广雅云藡萑也○説文云蒹雚之未秀者菼雚之初生一曰薍一曰鵻薍菼也○夏小正云雚未秀为菼苇未秀为芦○陆玑云薍或谓之荻至秋坚成则谓之萑初生三月中其心挺出下本大如箸上鋭而细扬州人谓之马尾○尔雅疏云葮一名芦菼一名薍李廵曰分别苇类之异名郭云芦苇也菼似苇而小实中江东呼为乌蓲如李廵云芦薍共一草如郭云则芦薍别草案诗大车传云菼鵻也芦之初生则毛意以葮菼为一草卫风硕人云葮菼揭揭陆玑疏云云则芦薍别草也○埤雅云荻之初生为菼蒹其未秀者也○字説云芦谓之葮其小曰萑荻谓之蒹其小曰苇其始生曰菼又谓之薍荻彊而葮弱荻髙而葮下故谓之荻菼中赤始生末黑黑已而赤故谓之菼其根防行牵揉盘互其行无辨矣而又强焉故又谓之薍薍之始生常以无辨惟其强也乃能为乱
　　按萑苇虽一类实二物也苇一名芦其未秀者曰葮葮一名华一物四名萑一名荻其初生曰菼菼一名薍一名鵻其未秀曰蒹蒹一名帘一物七名二者本相类但苇大萑小而于其中又有初生未秀既成之别耳故古今説者互有得失如字説所云尤为抵牾
　　庶士
　　毛云齐大夫送女者○朱云谓媵臣
　　按左传云凡公女嫁于敌国则下卿送之于时齐卫为敌国则毛云送女者下卿也朱云媵臣媵者将送之名古者嫁女于诸侯必有媵臣伊尹为有革氏媵臣百里奚为秦穆公夫人媵于秦是也送女既卿不得言士卿止一人不得言庶朱义优矣





　　六家诗名物疏卷十六
<经部,诗类,六家诗名物疏>
　　钦定四库全书
　　六家诗名物疏卷十七　　明　冯复京　撰国风卫二
　　氓篇
　　氓
　　孟子疏云周官制地之法六乡以教为主故其地为郊民则谓之民以其近主而有知也六遂以耕为主故其地为野而民则谓之氓以其逺主而无知也○周礼遂人注变民言甿异外内也甿犹懵懵无知貌○杨用修云氓之为字从民从亡流亡之民也周礼凡治野以下剂致甿以田里安甿以乐昬扰甿以土宜教甿又云新氓之治注新徙来者也若是本国之民已受田矣何必以田里安之已安土矣何必以土宜教之乎以诗与孟子证之尤可验诗曰氓之蚩蚩抱布贸丝来即我谋送子渉淇至于顿丘此盖氓之离其本土而滛于外州者也孟子陈相自楚之滕愿受一防而为氓此盖去其本土而占籍于他国者也又曰天下之民皆悦而愿为之氓若是本国何得云天下之民若是本民又何得称氓乎
　　布
　　传云布币也○释名云布布也布列众缕为经以纬横成之也又太古衣皮女工之始始于是施布其法使民尽用之也○説文云布枲织也○汉书云太公以布为货广二尺二寸为幅长四丈为疋○王制云布帛精麤不中数幅尺广狭不中量不鬻于市郊特牲云疏布之尚反女功之始也玉藻云以帛里布非礼也○周礼载师宅不毛者有里布郑司农云里布者布参印书广二寸长二尺以为币贸易物诗云抱布贸丝抱此布也○元命包云须女四星主布帛
　　按孔疏云此布币谓丝麻布帛之布予谓毛以布为币本不误但布不可以兼帛耳
　　顿丘
　　尔雅云丘一成为敦丘注成犹重也周礼曰为坛三成今江东呼地髙者为敦疏言丘上更有一丘相重累者名敦丘诗送子渉淇至于顿丘是也○释名云一顿而成丘无上下小大之杀也○地里志云东郡顿丘师古曰以丘名县也○水经注淇水转迳顿丘北又屈迳顿丘西○苏代约燕王云决宿胥之口魏无虚顿丘○竹书纪年云晋定公三十一年城顿丘○一綂志直大名府清丰县古顿丘卫邑汉为顿丘县地属东郡晋置顿丘郡后废古城在县西南二十五里
　　媒
　　周礼媒氏掌万民之判令男三十而娶女二十而嫁中春之月令防男女凡嫁子娶妻入币纯帛无过五两○礼记曰男女非有行媒不相知名○国策云周地贱媒为其两誉也之男家曰女美之女家曰男美然而周之俗不自为取妻且夫处女无媒老且不嫁舎媒而自衒敝而不售顺而无败售而不敝者惟媒而已矣○説文云媒谋也谋合二姓
　　秋
　　尔雅云秋为白藏注气白而收藏○书云分命和仲宅西曰昧谷寅饯纳日平秩西成宵中星虚以殷仲秋○书大传云西方者何也鲜方也鲜讯也讯者始入之貌始入者何以谓之秋秋者愁也物方愁而入故曰西方者秋也○乡饮酒义云秋之为言揫也揫之以时察守义者也○月令云孟秋之月日在翼昏建星中旦毕中其日庚辛其帝少皥其臣蓐收其虫毛其音商律中夷则凉风至白露降寒蝉鸣鹰乃祭鸟用始行戮天地始肃不可以赢仲秋之月日在角昏牵牛中旦觜觹中律中南吕盲风至鸿雁来鸟归羣鸟养羞日夜分雷始收声蛰虫坏戸杀气浸盛阳气日衰水始涸季秋之月日在房昏虚中旦栁中律中无射鸿雁来賔爵入大水为蛤鞠有黄华豺乃祭兽戮禽是月也霜始降则百工休乃命有司曰寒气总至民力不堪其皆入室艸木黄落蛰虫咸俯在内皆墐其戸○夏小正云七月秀雚苇湟潦生萍汉案戸八月丹鸟羞白鸟【蚊蚋】辰则伏【房星】鴽为鼠九月内火【心星】○素问云秋三月此谓容平天气以急地气以明注云万物夏长华实以成容状至秋平而定也○尸子云秋为礼西方为秋秋肃也万物莫不礼肃敬之至也○汉书魏相奏云西方之神少昊乗兊执矩司秋○月令注云孟秋日月会于鹑尾仲秋日月会于夀星季秋日月防于大火
　　垝垣
　　庄子云鹊上城之垝司马彪曰垝最髙危限之处○释名云垣援也人所依阻以为援卫者也○礼书云垣宫室之外墙○释文曰卑曰垣
　　复闗
　　寰宇记云澶州临河县复闗城在南黄河北阜也复闗隄在南三百步自黎阳下入清丰县界○一统志复闗隄在直大名府开州城西南古黄河岸北卫诗以望复闗即此
　　筮
　　系辞云大衍之数五十其用四十有九分而为二以象两挂一以象三揲之以四以象四时归竒于扐以象闰五嵗再闰故再扐而后挂天数五地数五五位相得而各有合天数二十有五地数三十凡天地之数五十有五此所以成变化而行鬼神也干之策二百一十有六坤之策百四十有四凡三百有六十当期之日二篇之防万有一千五百二十当万物之数也是故四营而成易十有八变而成卦八卦而小成引而伸之触物而长之天下之能事毕矣○洪范云乃命卜筮曰贞曰悔占用二衍忒○礼记云为卜防为筮疑而筮之则弗非也又云孟冬命太史衅防又云天子无筮诸侯有守筮○周礼云太卜掌三易之法一曰连山二曰归藏三曰周易其经卦皆八其别皆六十有四筮人辨九筮之名一曰巫更二曰巫咸三曰巫式四曰巫目五曰巫易六曰巫比七曰巫词八曰巫参九曰巫环以辨吉凶凡国之大事先筮而后卜上春相筮凡国事共筮○郑鲂禹穴碑云伏羲得神蓍而定皇策○世本云巫咸作筮○古史考云庖犠氏作始有筮其后殷时巫咸善筮
　　鸠
　　传云鸠鹘鸠也○尔雅鶌鸠鹘鸼舎人曰今之班鸠某氏曰春秋云鹘鸠氏司事春来冬去孙炎曰一名鸣鸠月令云鸣鸠拂其羽郭璞曰似山鹊而小短尾青黒色多声今江东亦呼为鹘鸼○本草云鹘嘲南北揔有似鹊尾短黄色在深林间飞翔不逺○广雅云鹘鸼鹢鸠也○埤雅云鶌鸠一名鸣鸠一名鸴鸠庄子所谓蜩与鸴鸠笑之者也多声故名鸣鸠鸣鸠小物决起而飞抢榆枋时则不至控于地而已矣陆玑云鹘鸠一名班鸠盖班鸠似鹁鸠而大鹁鸠灰色无绣项阴则屏逐其匹晴则呼之语曰天将雨鸠逐妇者是也班鸠项有绣文班然故曰班鸠与此鹘鸠全异玑之言非今此鸟喜朝鸣故曰鹘嘲也○周书时训云谷雨又五日鸣鸠拂其羽鸣鸠不拂其羽国不治兵○许叔重云鸣鸠奋迅其羽直刺上飞数千丈入云中
　　案本草言鹘嘲飞翔不逺而许叔重谓直入云中岂所见各异耶庄子所云与本草合则许说非也
　　葚
　　古今注云桑实为椹○尔雅云桑防有葚栀郭璞曰防半也舎人云桑树一半有葚半无葚为栀○陈藏器云椹利五藏通血气久服不饥○本草圗经云椹有白黒二种暴干皆主变白髪○传云鸠食桑葚过则醉而伤其性○王盘农书云荆桑多椹鲁桑少椹
　　嵗
　　尔雅云载嵗也夏曰嵗商曰祀周曰年唐虞曰载郭璞曰嵗取嵗星一次○广雅云嵗遂也○干凿度孔子云八卦用事各四十五日而备嵗事○后汉志云日周于天一寒一暑四时备成万物毕改摄提迁次青龙移辰谓之嵗○郑云中数曰嵗朔数曰年○埤雅云于文歩戍为嵗嵗骑两稔故步戍至戍谓之嵗也○吕览云后益作占嵗
　　帷裳
　　周礼王后之重翟厌翟安车皆有容盖注郑司农云容谓幨车山东谓之裳帷或曰幢容○诗正义云以帏障车之旁如裳以为容饰故或谓之帷裳或谓之童容其上有盖四旁垂而下谓之幨故杂记曰其輤有裧注云裧谓鼈甲边縁是也然则童容与襜别司农云谓襜车者以有童容上必有襜故谓之云襜车也此惟妇人之车饰为然故士昬礼云妇车亦如之有襜是也
　　妇
　　说文云妇服也从女持帚洒扫也○公羊传云称妇有姑之辞○周礼九嫔掌妇学之法以教九御妇徳妇言妇容妇功○家语云无专制之义有三从之道防从父兄既嫁从夫夫死从子言无再醮之端教令不出于闺门事在共酒食而已无阃外之非仪也不越境而奔防事无擅为行无独成叅知而后动可验而后言昼不逰庭夜行以火所以效匹妇之徳也○左传云女待人妇义事也
　　岸
　　尔雅云望厓洒而髙岸疏望视也厓水边也洒水深也言视水边之厓其下水深其厓髙峻者名岸又云重崖岸
　　泮
　　传云泮坡也○朱传云泮涯也髙下之判也
　　总角
　　内则云男女未冠笄者总角衿缨注云总角收髪结之○莆田传云总角聚两髦也
　　竹竿篇
　　佩
　　释名云佩倍也言非一物有倍贰也有珠有玉有容刀有帨巾有觽佩之属也○礼记云古之君子必佩玉右征角左宫羽趋以采齐行以肆夏周还中规折还中矩进则揖之退则扬之然后玉锵鸣也故君子在车则闻鸾和之声行则鸣佩玉是以非辟之心无自入也君在不佩玉【注云谓世子】左结佩右设佩居则设佩朝则结佩齐则綪结佩而爵鞞凡带必有佩玉惟防否佩玉有冲牙君子无故玉不去身君子于玉比徳焉天子佩白玉而组绶公侯佩山玉而朱组绶大夫佩水苍玉而纯组绶世子佩瑜玉而綦组绶士佩瓀珉而緼组绶孔子佩象环五寸而綦组绶又云子事父母左右佩用左佩纷帨刀砺小觽金燧右佩玦捍管遰大觽木燧妇事舅姑左佩纷帨刀砺小觽金燧右佩箴管线纩施縏袠大觽木燧男女未冠笄者皆被容臭又云主佩倚则臣佩垂主被垂则臣佩委○左传云佩衷之旗也○大戴礼云下车以佩玉为度上有双衡下有双璜冲牙玭珠以纳其间琚瑀以杂之○三礼圗云凡玉佩上有双衡衡长五寸博一寸下有双璜璜径三寸冲牙蠙珠以纳其间上下为衡半璧为璜璜中横以冲牙以苍珠为瑀○孔頴达云佩玉上系于衡下垂三道穿以蠙珠前后下端垂以璜中央下端垂以冲牙○白虎通云所以必有佩者表意见所能故修道无穷即佩环能本道徳即佩琨能决嫌疑即佩玦是以见其所佩即知其能若农夫佩其耒耜工匠佩其斧妇人佩其鍼缕也○蔡谟毛诗疑字议云佩者服用之称佩者玉器之名称其服用则字从人名其器则字从玉○礼书云衡以平其心璜以中其徳琚欲其有所安牙欲其有所制佩奚适而非道耶古有徳佩有事佩徳佩则左右皆玉事佩则左纷帨右玦捍之类左佩皆五右佩皆六以左阳而竒右阴而偶故也左佩者小右佩者大以左手不如右强故也诗曰佩玉之傩佩玉琼琚卫之南子环佩璆然阿谷之女佩璜而澣皆妇人佩也其等衰不可考或亦视其夫而为之度与
　　桧
　　尔雅云桧柏叶松身○禹贡云荆州贡杶干栝柏注柏叶松身曰栝○字说云桧栢叶松身则叶与身皆曲枞松叶柏身则叶与身皆直枞以直而从之桧以曲而防之○雅翼云桧一名栝性耐寒其材大可为舟及棺椁左传称棺有翰桧而淇水桧楫松舟也今人亦谓之圎柏以别于侧柏又有一种别名桧柏不甚长其枝叶乍桧乍柏庭宇植之以为玩
　　楫
　　易云剡木为楫○书云若济巨川用女作舟楫○説文云楫舟櫂也○方言楫谓之桡或谓之櫂所以隠櫂谓之所以悬櫂谓之缉○释名云楫防也拨水舟行防疾也○淮南子云七尺之楫动大船者因水为资
　　松
　　书云青州厥贡鈆松怪石○礼记云其在人也如松柏之有心也贯四时不改柯易叶○左传太叔云部娄无松柏○礼斗威仪云君乗木而王其政平则松为常生○庄子云天寒既至霜雪既降吾是以知松柏之茂○史记云松柏为百木长也而守宫阙○中记云松脂沦入地中千嵗为茯苓○本草云松脂一名松膏一名松肪松花一名松黄○太平广记云五鬛松皮不鳞俗谓孔雀三鬛松也松命根下遇石即偃○花木考云松有二种惟五叶者结子
　　芄兰篇
　　芄兰
　　尔雅云雚芄兰郭云蔓生斮之有白汁可啖○陆玑云一名萝藦幽州人谓之雀瓢蔓生叶青緑色而厚摘之白汁出食之甜脆防为茹滑美其子长数寸似瓠子○笺云芄兰柔弱恒蔓延于地有所依縁○沈栝云芄兰之支支荚也芄兰生荚支出于叶间垂之如觽状其叶如佩韘之状
　　支
　　支石经作枝○説文云木别生条也
　　童子
　　说文僮未冠也从人童声又云男有罪曰奴奴曰童女曰妾从辛重省○内则云成童舞象学射御注云成童十五以上
　　按说文僮童二字有辨今经传通作童
　　觽
　　礼记云子事父母妇事舅姑左佩小觽右佩大觽注觽貌如锥以象骨为之○说文云觽佩角锐耑可以解结○毛云成人之佩也○刘向云治烦决乱者佩觽
　　容
　　笺云容刀也孔仲达云容饰之刀○考工记曰桃氏为刅注刅刀剑之属○少仪云刀却刅授颍削授拊○释名云刀到也其末曰锋若锋刺之利也其本曰环形似环也佩刀在佩旁之刀也或曰容刀有刀形而无刅备仪容而已○礼书云直而本环者刀曲而本不环者削○洞冥记云黄帝采首山之铜始铸为刀○春秋繁露云刀在右白虎之象也
　　遂
　　笺云遂瑞也○尔雅云璲瑞也郭璞云玉瑞也○孔氏云大东云鞙鞙佩璲璲本所佩之物又云礼以玉为瑞信其官谓之典瑞正谓所佩之玉
　　带
　　释名云带蔕也着于衣如物之系蔕也○大戴礼云黄帝黼黻衣大带○晋语云内子为大带○礼记云子事父母韠绅搢笏妇事舅姑笄緫衣绅又云天子素带朱里终辟【注辟读如禆以缯采饰其侧也】而素带终辟【注谓诸侯不朱里合素为之下天子也】大夫素带辟垂【禆其纽及末】士练带率下辟【率繂也士以下皆禅不合而繂积禆其末而已】居士锦带弟子缟带幷纽约用组三寸【约带纽组之广】长齐于带绅长制士三尺有司二尺有五寸【有司府史之属】子游曰参分带下绅居一焉绅韠结三齐革带博二寸【凡佩系于革带】大夫大带四寸杂带【杂犹饰也即上之禆】君朱緑【上以朱下以緑终之】大夫华【华黄色大夫禆垂内以外以华】士缁辟二寸再缭四寸【士禆垂之下外内皆以缁大夫以上以素皆广四寸士以下广二寸再缭之】凡带有率无箴功【凡带有司之带无箴功则不禆之】
　　案古者带有二左传带裳幅舄之带革带也又云鞶厉游缨鞶大带也革带用以系佩韨然后加以大带笏搢于二带之间天子至士大带皆合帛为之或以素或以练其禆饰亦别盖朱正阳之色緑少阳之杂天子诸侯体阳而兼乎下故禆以朱緑与缁者阴之体华者文之成大夫体阴而有文故饰以华士则体阴饰以缁而已于大夫言带四寸于士言绅三尺则推而上可知故此篇笺云垂绅带三尺
　　韘【决　沓】
　　传云韘玦也能射御则佩韘○说文云射决也所以拘以象骨韦系着右巨指○周礼缮人掌王之用抉拾注抉挟矢时所以持饰也着右手巨指士防礼曰抉用正王棘若檡棘则天子用象骨与○礼记曰子事父母右佩玦捍○乡射礼袒决注决犹闿也以钩闿体○贾公彦云抉诸侯及大夫生用象死用棘天子死生皆用象取其滑○笺云韘之言沓所以彄沓手指○大射朱极三注极犹放也所以韬指利放也以朱韦为之三者食指将指无名指无极放契于此指多则痛小指短不用○士防礼纩极二注生者以朱韦为之而三死用纩又二明不用也○礼书云考之射礼右巨指着决所以钩食指中指无名指着沓所以放左臂着拾所以遂韘谓之极以其中于指也谓之沓以其沓于指也毛氏许慎以韘为决误矣
　　案玦决抉三字实一物也沓极二名亦一物也韘之为玦许叔重亦以为然韘之为沓则郑氏一家之说而已孔仲逹云郑以礼无以韘为玦者故易之为沓然则以韘为沓又出何礼文耶

　　六家诗名物疏卷十七
　　钦定四库全书
　　六家诗名物疏卷十八　　明　冯复京　撰国风卫三
　　河广篇
　　苇【详见召南葭】
　　埤雅云苇即今之芦其管中籥
　　刀
　　说文作小船也字异音同○释名云三百斛曰貂也貂短也江南所名短而广安不倾危者也
　　伯兮篇
　　伯
　　传云州伯疏谓州里之伯若牧下州伯则非卫人所得爲内则云州史献诸州伯州伯命藏诸州府彼州伯对闾史闾府亦谓州里之伯也○周礼五党爲州州长各掌其州之教治政令之灋
　　殳
　　释名云殳殊也长丈二尺而无刃有所撞挃于车上使殊离也○说文云殳以杖殊人也礼殳以积竹八觚长丈二尺建于兵车旅贲以先驱也○周礼司戈盾祭祀授旅贲殳○考工记云车六等之数殳长寻有四尺崇于人四尺谓之四等又云庐人爲庐器毄兵同强举围欲细细则校凡爲殳五分其长以其一爲之被而围之参分其围去一以爲晋围五分其晋围去一以爲首围注改勾言毄容殳无刄举手所操校疾也被把中也围之圜之也凡矜八觚晋读如搢矜所捷也首殳上罇也○司马法云长兵以卫短兵以守太长则犯太短则不及太轻则阅阅易则乱太犯则不济故初列即防间焉次列殳矛间焉又云弓矢围殳矛守戈防助○礼书云殳所操者二尺四寸围其所操则非所操者有棱矣郑氏谓矜八觚是也细而能则非竹不可许慎谓积竹爲之是也诗云伯也执殳爲王前驱又曰彼候人兮荷戈与祋祋亦殳也葢殳虽建于车及王行则州伯执而前賔客徃来则候人荷而趋
　　膏
　　读诗记云膏所以膏首鲁遣展喜以膏沐劳齐师则膏非专妇人用也
　　沐
　　读诗记云沐葢潘也左氏传遗之潘沐杜预注云潘米汁可以沐头○内则云面垢燂潘请靧
　　谖草
　　说文云藼令人忘忧草也又作蕿及萱○本草云萱草一名鹿葱花名宜男○图经云萱味甘而无毒主安五藏利心志令人好欢乐无忧轻身明目五月采花八月采根用今人多采其嫰苗及花跗作葅云利胷膈甚佳○古今注云欲忘人之忧则赠以丹棘一名忘忧草○博物志神农经曰中药养性谓合欢蠲忿萱草忘忧○风土记云宜男姙妇佩之必生男○述异记云萱草一名紫萱吴中书生呼疗愁花○雅翼云此草又名鹿葱晏元献公谓鹿葱花中有鹿班文与萱大同小异开花亦不竝时○徐勉萱赋云信兹华之独茂挺金质于炎辰既耀色以袪痗亦含香而可珍同芰荷于兰暑及蝉露乎首旻其叶四垂其跗六出亦曰宜男加名斯吉华而不艶雅而不质
　　案朱传云谖草合欢误也古今注云合欢树似梧桐与萱全别或者朱子因谖草连引合欢作一句读而不以合欢解谖草乎
　　草
　　说文云艸百芔也从二中又云草斗栎实也一曰象斗子徐铉曰今俗以此爲艸木之艸别作皁字爲黑色之皁案栎实可以染帛爲黑色故曰草通用爲草栈字○尔雅云卉草疏别二名又云蕍芛葟华荣疏别艸木荣华之异名又云荄根擭槖含木谓之蕐艸谓之荣不荣而实谓之秀秀而不实谓之英○方言云苏芥艸也江淮南楚之间曰苏自关而西或曰艸或曰芥芔莽艸也东越扬州之间曰芔南楚曰莽○大戴礼云孟春氷泮百艸权舆○周书云霜降之日艸木黄落○淮南子云醴泉生皇辜皇辜生庶艸
　　背
　　传云背北堂疏云背者向北之义故知在北士昏礼云妇洗在北堂有司彻云主妇北堂房室所居之地緫谓之堂房半以北爲北堂房半以南爲南堂○庐陵李氏云房屋相连爲之房无北壁故得北堂之名○朱子云北堂葢古植花木之处○礼书云北堂在房之北
　　有狐篇
　　厉
　　传云厉深可厉之防○韩诗云至心曰厉○尔雅云以衣渉水爲厉繇膝以下爲掲繇膝以上爲渉繇带以下爲厉○韵防注云岸高危处曰厉
　　木篇
　　木
　　尔雅云楙木注实如小酢可食○陶隐居云山阴兰亭尤多最疗转筋○蜀本注云其树枝状如柰花作房生子火干甚香○图经云木状如柰花生春末深红色实大者如小者如拳宣州人种莳尤谨遍满山谷始实成则镟纸花薄其上夜露日防渐而变红花文如生本州以充土贡又有一种榠栌木叶花实酷类木欲辨之看蔕间别有重蒂如乳者是木也○雷公云眞木皮白微赤黄香酸甘不涩调荣卫助谷气向里子头尖一面方勿误用和圆子蔓子土伏子○考工记弓人取干之道木次橘○广志云木子可藏枝爲杖号一尺百二十节○水经注鱼复县多木树子大如甒
　　琼
　　疏琼是玉之美名○说文琼赤玉也
　　琚
　　纂要云琚瑀所以纳间在玉之间今白珠也○罗中行云琚处佩之中所以贯蠙珠而上系于珩下维璜冲牙者也○朱氏云琚如圭而正方在珩璜之中瑀如大珠在中央之中○钱氏云佩玉之双璜上系于珩又有组以左右交牵之使得因珩之抑扬以自相冲击于两组相交之处以物居其间交纳而拘捍之故谓之琚或以大珠或杂用瑀石诗言琚言琼则佩之美者也
　　案朱氏以两防之中爲琚罗钱二氏以中央之中爲琚其说不同
　　木桃木李
　　埤雅云江左故老视其实如小而有鼻食之津润不木者谓之木圆而小于木食之酸涩而木者谓之木桃木李大如木桃似木而无鼻其品又小木桃亦或谓之木棃棃葢声之误也鼻即之脱华处里俗呼之爲咮其着华处乃脐也案鱼龙河图曰有两蔕两鼻者杀人则鼻与蔕异矣木性脆木李性坚今人以蜂饴渍之者取木煎之者取木李○徐氏云有瓞桃有羊桃李有雀李此皆枝蔓也故言木木桃木李以别之
　　案木桃木李依陆说似即木之类非即桃李也述异记云桃之大者谓之木桃又即桃类
　　瑶
　　说文云瑶玉之美者
　　玖
　　传云琼玖玉名○丘中有麻传云玖石次玉者○说文云石之次玉黒色者
　　国风王一
　　王【互见车攻篇东】
　　郑谱云王者周东都王城畿内方六百里之地封域在禹贡豫州太华外方之间北得河阳渐冀州之南始武王作邑于镐京谓之宗周是爲西都成王在丰欲宅洛邑使召公先相宅既成谓之王城是爲东都今河南是也召公既相宅周公徃营成周今洛阳是也成王居洛邑迁殷顽民于成周复还处西都平王以乱故徙居东都王城○地里志周地今之河南洛阳谷城平隂师巩缑氏是其分也防周公营洛邑以爲在于土中诸侯蕃屏四方故立京师至平王东居洛邑襄王以河内赐晋文公又爲诸侯所侵故其分地小○括地志平王以下十二王皆都王城至敬王乃迁都成周赧王又居王城○吕东莱云成周乃东都揔名河南成周之王城也洛阳成周之下都也平王东迁之后所谓西周者丰镐也东周者东都也威烈王之后所谓西周者河南也东周者洛阳也○朱仲晦云周地今河南府及怀孟等州是
　　案河南县今废在河南河南府城唐苑内城西有郏鄏陌即定鼎之地洛阳故城在河南府城东洛水北怀州今爲怀庆府孟县宋之孟州也
　　黍离篇
　　黍
　　说文云禾属而黏者也以大暑而穜故谓之黍从禾雨省声孔子曰黍可爲酒禾入水也○尔雅云众秫疏众一名秫谓黏粟也与谷相似北人用之酿酒其茎秆似禾而麄大○本草云黍米味甘温无毒主益气补中陶隐居云其苗如芦而异于粟粒亦大粟而多是秫今人又呼秫粟爲黍非也北人作黍饭方药酿黍米酒则皆用秫也唐本注云黍有数种亦不似芦似粟而非粟图经云有二种米粘者爲秫可以酿酒不粘者爲黍可食如稻之有粳糯○夏小正云五月初昏大火中大火者心星也心中种黍菽穈时也○周书云凡禾黍居南方○月令仲夏农乃祭黍是月也天子乃以雏尝黍疏云仲夏黍新熟今蝉鸣黍是也又云孟秋农乃登谷注黍稷之属于是始熟曲礼云黍曰芗合内则云羊宜黍豕宜稷○春秋説题辞云精移火转生黍黍者绪也故其立字禾入米爲黍酒以防老○家语孔子曰黍者五谷之长祭先王以爲上盛○吕氏春秋云得时之黍芒茎而徼下穗芒以长抟米而薄糠舂之易而食之不噮而香如此者不饴先时者大本而华茎杀而不遂叶藁短穗后时者小茎而麻长短穗而厚糠小米钳而不香○汜胜之书云黍者暑也种必待暑先夏至二十日此时有雨强土可种黍黍欲疏于禾○白虎通云清明风至则黍稷滋阊阖风至则种宿麦黍○雅翼云黍之秀特舒散故说者以其象火爲南方之谷大体似稷故古人并言黍稷有赤黍白黍其类有黏不黏黏者别名秫月令造酒命大酋秫稻必齐盖以此秫与稻之糯爲酒北人谓秫爲黄米亦谓之黄糯酿酒比糯稻差劣○梁寅云或黏或不黏或高而实黑或低而实黄皆谓之黍
　　稷
　　尔雅云粢稷○左传云粢食不凿注黍稷曰粢○月令云孟春行冬令首种不入注旧说首种谓稷玉藻云子卯稷食而菜羮又云沐稷而靧梁○本草云稷米味甘无毒主益气补不足陶隐居云稷米亦不识书多云黍与稷相似图经云稷爲五谷之长吕氏春秋云饭之美者有阳山之穄高诱云关西谓之糜冀州谓之防皆一物也广雅解云如黍黒色○考灵耀云日中星鸟可以种稷○雅翼云稷所以爲五谷长者以其中央之谷又古号爲首种孟春种稷之时稷又名粢故祭祀之号稷曰明粢而言粢盛者本之故诸谷皆有粢名○疏云稷苗六月时也稷穗七月时也稷实八月时也
　　案稷有五名曰稷曰粢曰穄曰糜曰防舍人注尔雅云稷粟也郭璞云今江东人呼粟爲粢此二说非是本草粟米在中部味咸稷米在下部味甘其治疗亦全别
　　苗
　　说文云艸生于田者从艸从田○诗缉曰谷始生曰苗艸之类始生亦曰苖○公羊注云苗者禾也生曰苗秀曰禾○吕氏春秋曰苗其弱也欲孤长也欲相与居其熟也欲相扶是故三以爲族乃多粟
　　苍天
　　传云苍天以体言之○尔雅云穹苍苍天也春爲苍天李廵曰春万物始生其色苍苍故曰苍天○尚书欧阳说云夏曰苍天○庄子云天之苍苍其正色耶远而无所至极耶○埤雅云诗于高远难诉每称苍天黍离曰悠悠苍天此何人哉巷伯云苍天苍天视彼骄人矜此劳人黄鸟曰彼苍者天殱我良人是也尔雅云穹苍苍天也穹言形苍言色也桑柔之诗初言倬彼昊天宁不我矜言昊天则犹望之以其明也次曰靡有旅力以念穹苍言方是时厉王无道甚矣小人知念土宇而君子反无旅力以念穹苍也
　　穗
　　说文云禾成秀也
　　君子于役篇
　　鸡
　　尔雅云鸡大者蜀蜀子防未成鸡僆絶有力奋鸡三尺爲鶤○易云巽爲鸡疏巽主号令鸡能知时故爲鸡也○周礼庖人秋行犊麛膳膏腥大宗伯以禽作六挚工商执鸡注取其守时而动鸡人凡祭祀面禳衅共其鸡牲○礼记云祭宗庙之礼鸡曰翰音又云季冬之月雉雊鸡乳○夏小正云正月鸡桴粥桴妪伏也粥养也○运斗枢云玉衡星散爲鸡○春秋说题辞云鸡爲积阳南方之象火阳精物炎上故阳出鸡鸣以类感也鸡之爲言佳也佳而起爲大期莫寳也○韩诗外传田饶云鸡有五德头戴冠者文也足传距者武也敌在前敢鬬者勇也见食相呼者仁也守夜不失时者信也○古今注云鸡一名烛夜○九家易云风应节而变变不失时鸡时至而鸣与风相应二九十八主风精爲鸡故鸡十八日剖而成雏二九顺阳厯故鸡知时而鸣也○五行传云貎之不恭则有鸡旤○管辂别传云鸡者兊之畜故太白扬辉则鸡鸣○广志云鸡有胡髯五指金骹反翅之种大者蜀小者荆九眞出长鸣鸡○相感志云野鸡属隂先鸣而后鼓翼家鸡属阳先鼓翼而后鸣○埤雅云盐鐡论曰鸡廉狼吞鸡跑而食之每有所择故曰小廉如鸡尔雅云鸡大者蜀郭璞曰今蜀鸡也鸡有蜀鲁荆越诸种越鸡小蜀鸡大鲁鸡又其大者庄子曰越鸡不能伏鹄卵鲁鸡固能矣鸡知时而善伏王褒云鱼瞰鸡睨李善以爲鱼目不瞑鸡好邪视是也○雅翼云鸡鸣必三度故礼有初鸣而衣服者又能自守不爲风雨所止故诗人以比不改度之君子鸡有冠距文武之貎不爲威仪貎气毁故有鸡旤
　　埘
　　尔雅云鸡凿垣而栖爲埘李廵曰寒乡凿墙爲鸡作栖曰埘○说文云西鸟在巢上象形日在西方而鸟栖故因以爲东西之西字或从木妻○禽经云陆鸟曰栖水鸟曰宿
　　夕
　　说文夕莫也从月半见○埤雅云诗曰鸡栖于埘日之夕矣言鸡栖矣日于是夕夕于是月见故象半月未有蟾桂之状月满则夜见半则夕见故也
　　牛
　　说文云牛大牲也象角头三封尾之形牛爲大物天地之数起于牵牛○释畜云犘牛犦牛犤牛犩牛犣牛犝牛犑牛角一俯一仰觭背踊觢黑唇犉黑眦牰黑耳犚黑腹牧黑脚犈其子犊体长牬絶有力欣犌○礼记云祭天子以牺牛诸侯以肥牛大夫以索牛又云牛曰一元大武又云诸侯无故不杀牛大夫无故不杀羊士无故不杀犬豕又云帝牛不吉以爲稷牛帝牛必在涤三月稷牛惟具所以别事天神与人鬼也又曰牛夜鸣则庮又云祭天地之牛角茧栗宗庙之牛角握賔客之牛角尺○周礼庖人春行羔豚膳膏香大司徒祀五帝奉牛牲羞其肆享先王亦如之封人祭祀餙其牛牲设其楅衡牛人掌养国之公牛以待国之政令凡祭祀共其享牛求牛【求牛所以绎者】以授职人而刍之○世夲云作服牛黄帝臣也又曰少昊时人始驾牛○山海经云稷之孙曰叔均是始作牛耕○五行传云思之不容则有牛祸○相牛经云牛岐胡寿眼中有白脉贯瞳子最快璧堂【脚股间也】欲濶依欲如绊马膺庭欲广天关【背接骨】欲成隽骨【春也】欲垂兰株欲大捶头欲高百体欲紧丰岳【膝骨】欲大垂星【蹄上也】欲得有怒肉力柱欲得大而成【当车骨】悬蹄欲得如八字阳盐【夹尾前两臁上】欲得广常有似鸣者有黄也身欲得如卷毛少骨多者有力○雅翼云牛之名色特牛谓之犅牛父谓之特子谓之犊吴人谓犊曰犊牛羊无子谓之防二岁谓之□三岁谓之犙四岁谓之牭騬牛谓之犗纯色谓之牲駮谓之荦白黑杂毛谓之□防黄白色谓之犥驳如星谓之□黄牛虎文谓之□黄牛黑唇谓之犉白脊谓之犡又谓之防长脊谓之□白牛谓之防○埤雅云牛土畜也马火畜也土缓而和火性健决躁速故易坤爲牛干爲马牛病则耳燥安则温润而泽故古之视者以耳祭义所谓牛毛尚耳是也诗曰杀时犉牡有捄其角捄长貎社稷之牛角尺故曰捄角牛膏曰香其耳无窍以鼻听也
　　月
　　尔雅曰月在甲曰毕在乙曰橘在丙曰修在丁曰圉在戊曰厉在己曰则在庚曰窒在辛曰塞在壬曰终在癸曰极又云正月爲陬二月爲如三月爲寎四月爲余五月爲臯六月爲且七月爲相八月爲壮九月爲十月爲阳十一月爲辜十二月爲涂○书疏云六厯诸纬与周髀皆云日行一度月行十三度十九分度之七爲每月二十九日过半○吕览云羲和作占日尚仪作占月
　　桀
　　尔雅云鸡栖于弋爲榤又云樴谓之杙注橜也



　　六家诗名物疏卷十八
<经部,诗类,六家诗名物疏>
　　钦定四库全书
　　六家诗名物疏卷十九　　明　冯复京　撰国风王二
　　君子阳阳篇
　　簧
　　传云簧笙也○说文云簧笙中之簧也笙十三簧象凤之身正月之音物生故谓之笙○释名云笙生也象物贯地而生竹之贯匏以瓠爲之故曰匏竽亦是也其中汚空以受簧也簧横也于管头横施于中也以竹鐡作于口横鼓之亦是也○尔雅曰大笙谓之巢小者谓之和注巢者列管簧中施簧管端大者十九簧和十三簧者乡射记曰三簧一和而成声疏巢高也言其声高小者名和李廵云小者声少音相和也簧者笙管之中金薄鍱也笙管必有簧故或谓笙爲簧○白虎通云匏之言施也在十二月万物始施而劳笙者太蔟之气象万物之生故曰笙有七正之节焉有六合之和焉天下乐之故谓之笙○风俗通云笙长四寸○世本云随作笙○礼记云女娲之笙簧○周礼云笙师掌教吹竽笙以教裓乐凡祭祀飨射共其钟笙之乐燕乐亦如之郑司农云竽三十六簧○蔡邕云季冬之月上丁入学集吹所以通气也管箫笙竽埙箎皆以吹鸣者也○乐书云匏之爲物其性轻而浮其中虚而通笙以匏爲母象植物之生焉其卦则艮其方东北之维其时春夏之交其声尚议其律大吕太蔟其风融其音啾立春之气也记曰歌者在上匏竹在下国语曰匏竹利制盖匏竹相合以成声得清浊之适故也
　　案毛解簧爲笙朱子云笙竽管中金叶则指簧体言之而不以爲笙名矣然礼记曰女娲之笙簧又曰仲夏命乐师调笙竽竾簧言笙又言簧者岂簧别一物与汉武内传许飞琼鼓震灵之簧神仙传王遥有五舌竹簧宋时民间有铁叶簧皆非竽笙中簧也
　　房
　　释名云房防也在堂两防也○疏云天子小寝如诸侯之路寝有左右房○庐陵李氏云堂屋次栋之架曰楣后楣以北爲室与房人君左右房大夫东房西室而已
　　翿
　　释言云翿纛也李廵曰舞者所持纛也又云纛翳也□璞云今之羽葆幢舞者所持以自蔽翳也○礼书云舞者所建以爲容非其所持者也○释名云翿陶也其貌陶陶下垂也
　　案尔雅云纛翳也山海经云五采之鸟名翳疑即雉也简兮所谓右手秉翟者郭以蔽翳释之恐未然也
　　敖
　　笺云燕舞之位○钱氏诗说云敖游也因谓敖处爲敖犹周礼云囿游也
　　案周礼大胥以六乐之防正舞位诸子掌凡乐事正舞位郑注礼记云缀谓鄼舞者之位也兆其外营域也其舞于庭则文在东阶武在西阶其出入于学也则长者在先防者在后所谓舞位者如此郑以此篇之鼓簧爲房中之乐故以敖爲燕舞之位燕是燕息之燕非燕乐之燕也天子房中之乐以周南舞未详此云执翿盖文舞矣周礼旄人祭祀賔客舞其燕乐谓燕乐之时舞四夷之乐与此燕舞不同
　　扬之水篇
　　申
　　郑语史伯云当成周者南有申吕○周语富辰云齐许申吕由太姜○地里志南阳郡宛县故申伯国○括地志故申城在邓州南阳县北三十里○笺云平王母家申国在陈郑之南迫近强楚○一统志河南南阳府南阳县附郭周申伯国谢城在湖阳城北周申伯之都自申迁于此信阳县在府城西南二百七十里周申伯所封县境有谢城即申伯封邑有二冡相传以爲申伯冡案严坦叔云申国在宛谢城在棘阳宛今南阳县也棘阳故城在邓州境荆州记云棘阳东北百里有谢城则严说是也然则宣王之初申伯先受封于今之南阳后更邑于今之邓州邓州去郡治百二十里平王之母家申侯当是申伯之子若孙也
　　甫
　　书甫刑孔氏注吕侯后爲甫侯故或称甫刑○唐世系表云宣王世改吕爲甫○左传楚子重请取于申吕以爲赏田○史记云吕尚先祖爲四岳佐禹治水有功虞夏之际受封于吕徐广云吕在宛县○玉海云郡国志汝南新蔡有大吕亭故吕侯国舆地广记蔡州新蔡县古吕国今以左传攷之楚有申吕时新蔡属蔡非楚邑当以在宛县爲正○一统志吕城在南阳府城西三十里虞夏时封吕望先祖于此今名董吕村
　　蒲
　　毛传云蒲艸也○说文云蒲水艸也可以作席蒻蒲子可以爲平席○周礼醢人深蒲醓醢郑司农云深蒲蒲蒻入水深故云深蒲○陆玑云蒲始生取其中心入地者名蒻大如匕柄正白生噉之甘脆煑而以苦酒浸之如食笋法○埤雅云蒲似筦而褊生于水崖轻扬善泛柔滑而温可以爲席故礼男执蒲璧言有安人之道也○诗缉云斯干下莞笺云小蒲则莞精蒲麄○周书云润湿不谷树之竹苇莞蒲砾石不可谷树之葛木以爲絺绤○郑笺云蒲蒲柳○尔雅云杨蒲柳○陆玑云蒲柳有两种皮正青者曰小杨其一种皮红者曰大杨其叶皆长广于柳叶皆可以爲箭干故春秋传曰董泽之蒲可胜既乎今又以爲箕罐之杨也○本草图经云蒲柳其枝劲韧可爲箭笴又谓之萑蒲即水杨也○本草注云水杨叶圎阔而赤枝条短硬多生水岸○古今注云蒲柳生水边叶似青杨一名蒲杨枝劲细任矢用○国防云夫杨横树之则生倒树之亦生折而树之又生○世説顾悦云蒲柳之姿望秋而落○诗缉云杨可爲舟又可爲屋材
　　中谷有蓷篇
　　蓷
　　尔雅云萑蓷疏李廵曰臭秽艸也□云今茺蔚也广雅名益母叶似荏方茎白华华生节间○传云蓷鵻也○陆玑云旧説及魏博士济隂周元明皆云庵防是也韩诗及三仓说悉云益母故曾子见益母而感案本草云益母茺蔚也故刘歆曰蓷臭秽臭秽即茺蔚也○本草经云茺蔚子一名益母一名益明一名大札一名贞蔚生海濵池泽陶隐居云叶如荏方茎子形细长三棱图经云苗叶上节节生花实似鸡冠子黑色衍义云茺蔚子叶至初春亦可煑作菜食凌冬不凋悴
　　案毛传云蓷鵻大车传云菼鵻考本草诸书茺蔚子竝无鵻名岂毛以蓷爲菼乎毛又云陆草生谷中伤于水据本草茺蔚正生海濵池泽非陆草也魏博士等以爲庵防本草庵防生雍州川谷及上党道边春生苗叶如艾蒿高三二尺七月开花八月结实亦无蓷名不知古人何以云尔
　　爰篇
　　罗
　　尔雅云鸟罟谓之罗郭云谓罗落之○周礼罗氏掌罗乌鸟蜡则作罗襦中春罗春鸟献鸠以养国老行羽物注襦细宻之罗○礼记曰鸠化爲鹰然后设罻罗案鸟罟曰罗朱传曰张罗本以取兔者葢正释则定散文亦通也周礼罗氏掌罗鸟而郊特牲言大罗氏天子之养鸟兽者诸侯贡属焉庄子削格罗落罝罘之智多则兽乱于泽是取兽得称罗也大东传云毕所以掩兔而鸳鸯诗云毕之罗之罟谓之罝而西京赋云结罝百里实兼诸网罟而言之凡如此类并得通也
　　罦罿
　　释器云繴谓之罿罿罬也罬谓之罦罦覆车也孙炎曰覆车网可以掩郭璞曰今之翻车也有两辕中施罥以捕鸟展转相解广异语○韩诗説云施罗于车上曰罿○东汉书注云罦雉网
　　葛藟篇
　　浒
　　尔雅云岸上浒又云浒水厓
　　涘
　　说文云涘水厓也○尔雅云涘爲厓郭注谓水边
　　漘
　　尔雅云夷上洒下曰漘李廵曰夷上平上洒下陗下故名漘郭璞曰厓上平坦而下水深者爲漘不发声也
　　昆
　　尔雅云晜兄也注江东人通言晜
　　采葛篇
　　萧
　　尔雅云萧荻○说文云萧艾蒿也○陆玑云今人所谓荻蒿者是也或云牛尾蒿似白蒿白叶茎麄科生多者数十茎可作烛有香气故祭祀以脂爇之爲香许慎以爲艾蒿非也礼王度记曰士萧庻人艾萧艾不同明矣○周礼甸师祭祀共萧茅○郊特牲云既奠然后爇萧合馨香祭义云见有萧光以报气也加以郁鬯以报魄也○雅翼云萧生于春待秋三月乃成○诗缉云蒿者緫名萧蒿之香者也
　　艾
　　尔雅云艾氷台疏今艾蒿也○本草经云艾叶味苦微温无毒主灸百病一名氷台一名医艸生田野图经云初春布地生苗茎类蒿而叶皆白以苗短者爲佳陈久方可用○崔寔四人月令云三月可采艾○师旷占云岁欲疫病艸先生病艸艾也○广雅云天子祭以鬯诸侯以薰卿大夫以茝兰士以萧庻人以艾○字说云艾可乂疾久而弥善故尔雅云艾长也艾歴也
　　大车篇
　　大车
　　疏云巾车职云大夫乘墨车然则王朝大夫于礼当乘墨车以大夫出封如子男之服则乘诸侯之车此大车葢革路也○巾车云革路龙勒条缨五就建大白以即戎以封四卫注革路鞔以革无他饰龙□也以白黑饰韦杂色爲勒条应爲绦以绦丝饰繁缨四卫四方诸侯守卫者又云服车五乘孤乘夏篆卿乘夏缦大夫乘墨车士乘栈车庻人乘役车注墨车不画
　　毳衣
　　周礼司服云王之吉服祀四望山川则毳冕子男之服自毳冕而下郑注云毳画虎蜼谓宗彛也其衣三章裳二章凡五【衣三章宗彛也藻也皆绘粉米亦刺绣裳二章黼也黻也皆绣】子男毳冕朝聘天子及助祭之服诸侯非二王后皆冕而祭于己○释名云毳芮也画藻文于衣象水艸之毳芮温暖而洁也○三礼图云毳冕子男服以朝天子
　　案毳冕子男朝聘天子之服此大夫四命其出封五命或本诸侯子男入爲大夫其得服毳衣固也但非听讼之服说文引此诗毳衣如菼菼作云帛鵻色也毳衣如璊璊作云以毳爲色如虋故谓之虋禾之赤苗也其解云西胡毳布解毳云兽细毛岂以毳布爲衣其青者如鵻帛赤者如禾之赤苗乎若然则与毳冕名同实异或云菼色言其衣如之璊纁色言其裳如之衣纁裳所谓大夫冕也上大夫卿故得服毳衣然冕亦所以朝聘王之大夫其祭于己即用爵弁不服冕况听讼乎宗彛郑以爲虎蜼孔氏书传云宗庙彛樽以山龙华虫爲饰古礼湮亡未知谁得其正
　　璊
　　说文云玉防色也禾之赤苗谓之虋言璊玉色如之
　　穴
　　笺云谓塜圹中也○礼记云合葬非古也自周公以来未之有改也
　　丘中有麻篇
　　麻
　　尔雅云枲麻黂枲实莩麻母疏莩苴麻子之盛子者也○周礼注云枲是雄麻苴是麻之有蕡实者○本草图经云麻黂麻子田圃所莳缋其皮以爲布者麻黂一名麻勃麻上花勃勃者七月七日采麻子九月采陶隐居以麻黂爲牡麻牡麻则无实苏恭以爲蕡即实非花也案本经朱子云麻黂味辛麻子味甘此又似二物疑本草与尔雅礼记称谓不同耳○雅翼云麻之属总名麻别而言之则有实者名苴无实者名枲子夏防服传曰苴绖者麻之有蕡者也牡麻者枲麻也蕡即实也牡即无实之名然亦通名麻枲麻实有文理故属金爲西方之谷明堂月令秋食麻与犬古者朝事之笾熬麻麦以实之谓之防蕡于植物中最多子又有檾者亦麻类有实又胡麻亦有实本生大宛一名油麻淳黑者名巨胜亦曰一叶两荚爲巨胜枲麻与麦互相爲候麦黄种麻麻黄种麦种枲太早则坚刚厚皮多节晚则皮不坚宁失于早不失于晚○春秋説题辞云麻之爲言微也隂精寝宻女作纎微也麻生于夏夏衣物成礼仪故麻可以爲衣阳成于三物以化故三变缕布也宋均曰麻枝叶成谓之衣三变生成形之变也沤取皮二变也绩成爲缕三变也○月令云仲冬之月天子乃以犬尝麻先荐寝庙○周礼云典枲掌布缌缕纻之麻草之物以待时颁功而授赍及献功受苦功以其贾掲而藏之以待时颁疏云苦功谓麻功谓盬麄之功○吕览云得时之麻必芒以长疎节而色阳小本而茎坚厚枲以均后熟多荣日夜死复生如此者不蝗○管子云五沃之土其阳则安树之五麻若高若下不择畴所其麻大者如箭如苇大长以美其细者如雚如蒸欲有与各大者不类小者则治揣而藏之若众练丝○淮南子云汾水蒙浊而宜麻○四时纂要云种麻熟耕地从横七遍已上生则无叶○四民月令云二月三月可种苴荼
　　留
　　曹氏云留本邑名其大夫以爲氏○路史国名陶唐氏后云长子之后妘姓留也丘中有麻彼留子国者汉隷彭城子房之封
　　案留古刘字说文有镏而无刘汉因防有卯金刀之说妄也丘中有麻王国之风所咏当爲周地今河南缑氏县有刘聚周大夫刘康公刘夏刘挚刘狄皆食采于此非彭城之留也
　　食
　　说文云食一米也从皀亼声○周书云黄帝始蒸谷爲饭烹谷爲粥○周礼膳夫王食用六谷食医掌和王之六食○礼记云食养隂气也又云食齐视春时羮齐视夏时酱齐视秋时饮齐视冬时○释名云食殖也所以自生殖也○古史考云神农时人方食谷加米于烧石之上而食之黄帝时始有釜甑火食之道成矣


　　六家诗名物疏卷十九
　　钦定四库全书
　　六家诗名物疏卷二十　　明　冯复京　撰国风郑一
　　郑
　　谱云初宣王封母弟友于宗周畿内咸林之地是爲桓公今京兆郑县是其都也爲幽王大司徒幽王爲犬戎所灭桓公死之子武公与晋文侯定平王于东都王城取虢桧鄢蔽补丹依畴歴华之地右洛左济前莘后河食溱洧焉今河南新郑是也○地理志云郑国今河南之新郑本高辛氏火正祝融之墟及成皋荥阳颍川之崇高阳城皆郑分也土险而狭山居谷汲男女亟聚防故其俗淫武公后二十三世爲韩所灭
　　按宗周咸林今陜西西安府华州有郑城即桓公采地其后武公徙河南曰新郑故庄公曰先公新邑于此新郑县今属河南开封府钧州及开封之郑州荥阳汜水县即汉成皋河南府之登封即汉阳城崇高二县皆郑地也
　　缁衣篇
　　缁衣
　　释名云缁滓也泥之黑者曰滓此色然也○考工记云三入爲纁五入爲緅七入爲缁注染纁者三入而成又再染以黑则爲緅又复再染以黑乃成缁矣○论语疏云案玉藻诸侯朝服以日视朝于内朝士冠礼云主人冠朝服缁带素韠注云冠委貌朝服者十五升布衣而素裳不言色者衣与冠同色是朝衣色即缁色之小别故知缁衣羔裘是诸侯君臣日视朝之服也
　　馆
　　笺云卿士所之之馆在天子宫如今之诸庐○考工记内有九室九嫔居之外有九室九卿朝焉注内路寝之里也外路门之表也九室如今朝堂诸曹治事处○孔氏云礼有公馆私馆馆者宫室之名
　　粲
　　传云粲餐也诸侯入爲天子卿士食采禄○周礼疏云载师家邑任稍地则大夫之采也小都任县地则六卿之采也大都任畺地则三公之采也古者禄皆月别给之若今月奉○尔雅云粲餐□璞曰今河北人呼食爲粲○朱传或曰粲粟之精凿者○説文云稻重一防爲粟二十斗爲米十斗曰毇爲米六斗大半斗爲粲
　　将仲子篇
　　里
　　说文云里居也○周礼小宰以官府之八成经邦治三曰听闾里以版图又遂人云五家爲邻五邻爲里里宰掌比其邑之众寡与其六畜兵器治其政令以岁时合耦于耡以治稼穑征敛其财赋○风俗通云五家爲轨五轨爲里里者止也五十家共居止也○书大传云古者处师八家而爲邻三邻而爲朋三朋而爲里五里而爲邑十邑而爲都十都而爲师州有十二师焉家不盈三口者不朋由命士以上不朋○王度记云百户爲里里一尹○撰考谶云古者七十二家爲里
　　杞
　　尔雅云旄泽桺○陆玑云杞桺属也生水防树如桺叶麤而白色理微赤其材坚韧故今人以爲车毂今共北淇水防鲁国太山汶水边纯杞也○本艸图经云今人取其细条火逼令柔韧屈作箱箧河朔犹多告子云以人性爲仁义犹以杞桺爲桮棬是也○通志云杞桺亦曰泽桺可爲桮棬者
　　园
　　说文云所以树果也○周礼太宰九职二曰以园圃毓艸木注树果蓏曰圃园其樊也又云载师以塲圃任园地园防二十而一○天文要集曰瓠爲天子果园又天园主果实菜茹畜储○孔氏云有蕃曰园有墙曰囿园囿大同蕃墙异耳
　　檀
　　陆玑云檀木皮正青滑泽与檕迷相似又似梓榆檕迷一名挈橀故齐人谚曰上山斫檀挈橀先殚○论衡云枫桐之树生而速长故其皮肌不能坚刚树檀以五月生叶后彼春荣之木其材疆劲车以爲轴○雅翼云淮南子十月檀檀隂木也
　　叔于田篇
　　田
　　尔雅云春猎爲搜夏猎爲苗秋猎爲狝冬猎爲狩宵田爲獠火田爲狩○左传云春搜夏苗秋狝冬狩皆于农隙而讲事也○公羊传云春曰苗秋曰搜冬曰狩○谷梁传云四时之田皆爲宗庙之事也春曰田夏曰苗秋曰搜冬曰狩○又昭八年搜于红传云艾兰以爲防置旃以爲辕门以葛覆质以爲防流握御轚者不得入车轨尘马候蹄掩禽旅御者不失其驰然后射者能中过防不逐不从奔之道也面伤不献不成禽不献禽虽多天子取三十焉其余与士众以习射于射宫○周礼太宰田役以御其众大司徒大田役以旗致万民治其徒庻之政令乡师凢四时之田前期出田法于州里简其鼓铎旗物兵器脩其卒伍及期以司徒之大旗致众庻而陈之以旗物辨乡邑而治其政令刑禁廵其前后之屯而戮其犯命者断其争禽之讼遂人师田作野民帅而至掌其政治禁令大宗伯大田之礼简众也大司马中春教振旅遂以搜田中夏教苃舍遂以苗田中秋教治兵遂以狝田中冬教大阅遂以狩田○礼记云国君春田不围泽大夫不掩羣士不取麛卵又云天子诸侯无事则岁三田一爲干豆二爲宾客三爲充君之庖无事而不田曰不敬田不以礼曰防天物天子不合围诸矦不掩羣天子杀则下大绥诸矦杀则下小绥大夫杀则止佐车佐车止则百姓田猎昆虫未蛰不以火田不麛不卵不杀胎不殀夭不覆巢○易云作结防而爲网罟以佃以渔盖取诸离○白虎通云四时之田总名爲田何爲田除害也○春秋繁露云春苗秋搜冬狩夏狝
　　巷
　　说文云里中道从从共皆在邑中所共也篆文从省作巷
　　狩
　　夏小正云十有二月王狩冬猎爲狩陈筋革陈筋革者省兵甲也○尔雅冬猎爲狩疏狩围守也冬物毕成获则取之无所择也○何休公羊注云狩犹兽也冬时禽兽长大遭兽可取○尔雅又云火田爲狩李廵孙炎曰放火烧草守其下风
　　按火田爲狩正以冬时昆虫既蛰可以火田耳□景纯云放火烧草猎亦爲狩非也
　　大叔于田篇
　　薮
　　说文云大泽也○周礼注云泽水所钟也水希曰薮○韩诗云禽兽居之曰薮○风俗通云薮之爲言厚也艸木鱼鼈所以厚养人君与百姓○周礼职方氏扬州其泽薮曰具区荆州曰云梦豫州曰圃田青州曰望诸兖州曰大野雍州曰蒲幽州曰貕养冀州曰阳纡幷州曰昭余祁○尔雅十薮云鲁有大野晋有大陆秦有杨陓宋有孟诸楚有云梦吴越之间有具区齐有海隅燕有昭余祁郑有圃田周有焦护○国语太子晋云古者长民不崇薮薮物之归也○左传云山薮藏疾○疏云此言在薮盖在圃田也
　　火
　　释名云火化也消化物也○元命包云火之言委随也故其立字人散子爲火○考异邮云火者阳之精也○易曰离爲火又曰熯万物者莫熯乎火又曰火就燥○尚书云五行二曰火火曰炎上炎上作苦○左传云古之火正或食于心或食于咮以出内火是故咮爲鹑火心爲大火○周礼司爟掌行火之政令四时变国火以救时疾季春出火民咸从之季秋内火民亦如之时则施火令司烜氏掌以夫燧取明火于日○尸子云燧人上观星辰下察五木以爲火○河图挺佐辅云伏羲禅于伯牛鑚木作火○鄹子曰春取榆桺之火夏取杏之火季夏取桑柘之火秋取柞楢之火冬取槐檀之火按火烈具举笺以爲列人持火疏云此爲宵田持火炤之葢以王制云昆虫未蛰不以火田故尔雅曰冬猎爲狩火田爲狩此于田未必是冬则是宵田用火以炤也然大司马仲春教振旅遂以搜田火弊献禽以祭社郑氏云春田主用火因焚莱除陈草皆杀而火止则春田亦用火曹氏诗説云刈草爲防驱禽纳诸防中然后焚而射四时之田皆然也
　　黄
　　鲁颂駉传云黄骍曰黄○陆农师云黄亦马之上色列子曰牝而黄牡而骊马至果天下之马也明堂位曰周人黄马蕃鬛言吉事乘此诗四黄既驾是也至于戎事则乘騵
　　射
　　周礼乡大夫云以乡射之礼五物询众庻一曰和二曰容三曰主皮四曰和容五曰兴舞保氏养国子以道乃教之六艺三曰五射郑司农云五射白矢参连剡注防尺井仪也又车仆大射共三乏司射凢射共获旌射人以射法治射仪诸子秋合诸射以考其艺而进之大仆王射赞王弓矢缮人掌诏王射○礼记孔子曰士使之射不能则辞以疾悬弧之义也又云古者诸侯之射也必先行燕礼乡大夫士之射也必先行乡饮酒之礼其节天子以驺虞爲节诸矦以貍首爲节卿大夫以采苹爲节士以采蘩爲节古者诸矦岁贡士于天子天子试之于射宫其容体比于礼其节比于乐而中多者得与于祭射之爲言绎也或曰舍也绎者各绎己之志也故心平体正持弓矢审固则射中矣又云天子将祭必先习射于泽已射于泽而后射于射宫○吴越春秋陈音云古者人民死则裹以白茅投于中野孝子不忍见父母爲禽兽所食作弹以守之于是神农黄帝木爲弧剡木爲矢黄帝之后楚有弧父所射无脱以其道传羿羿传逢蒙逢蒙传于楚琴氏○列女传工人妻云妾闻射之道左手如拒右手如附支右手发左手○礼书云弧矢之作始于黄帝侯以明之见于虞书至周弓之别有六矢之割别有八侯之别有三则大射宾射燕射之侯也士无大射而有宾射燕射庻人无宾射燕射特有主皮之射而已射义曰古者诸矦贡士子天子天子试之于射宫则贡士与射其来尚矣
　　御
　　周礼保氏教六艺四曰五驭郑司农云五驭鸣和銮逐水曲过君表舞交衢逐禽左○王制凢执技论力羸股肱决射御月令孟冬命将帅习射御内则成童学射御○列子造父之师曰泰豆氏告造父曰推于御也齐辑乎辔衔之际急缓乎唇吻之和正度乎胸臆之中执节乎掌握之间内得于中心外合于马志是故能进履防而旋曲中规取道致远而气力有余○吕览云寒哀作御
　　鸨
　　尔雅云骊白杂毛鸨疏毛色黑白而复有杂毛相错者今谓之乌騘○埤雅云駂葢取诸鸨今鸨其色骊白
　　掤
　　诗义问云掤所以覆矢也谓箭筒盖○左传云公徒执氷而踞服防云氷椟丸葢杜预云或说椟丸是箭筒其葢可以取饮○华谷严氏云用矢则举掤以开筩既用则纳矢筩中释下掤以覆筩
　　鬯
　　疏云鬯者盛弓之噐○朱传云弓囊也与韔同○説文韔弓衣也○礼书云鬯弢韣櫜鞬皆弓衣也亦曰弓室觐礼言包干戈以虎皮诗言虎韔而韔韣皆从韦则古之弓衣以韦爲之诗言交韔二弓则一韔之内皆二弓以备缺折
　　弓
　　释名云弓穹也张之穹隆然也○山海经云少昊生般始爲弓矢帝俊赐羿彤弓素绘以扶下国○荀子云倕作弓○墨子云羿作弓○古今姓纂云黄帝第五子青阳生挥爲弓正观弧星始制弓矢○尔雅云弓有缘者谓之弓无缘者谓之弭以金者谓之铣以蜃者谓之珧以玉者谓之圭○易云木爲弧剡木爲矢弧矢之利以威天下葢取诸睽○书云和之弓在东房○周礼司弓矢掌六弓之法中春献弓弩及其颁之王弓弧弓以授射甲革椹质者夹弓庾弓以授射豻矦鸟兽者唐弓大弓以授学射者使者劳者天子之弓合九而成规诸矦合七而成规大夫合五而成规士合三而成规句者谓之弊弓缮人掌王之用弓弩稁人弓六物爲三等弩四物亦如之又云弓长六尺谓之庇轵五尺谓之庇轮四尺谓之庇轸弓人爲弓取六材必以其时干以爲远也角以爲疾也筋以爲深也胶以爲和也丝以爲固也漆以爲受霜露也凢爲弓冬析干而春液角夏治筋秋合三材寒奠体氷析灂春被则一年之事挢干欲孰于火而无赢挢角欲孰于火而无燂引筋欲尽而无伤其力防胶欲孰而水火相得然则居旱亦不动居湿亦不动材美工巧爲之时谓之参均角不胜干干不胜筋谓之参均量其力有三均均者三谓之九和弓长六尺有六寸谓之上制上士服之弓长六尺有三寸谓之中制中士服之弓长六尺谓之下制下士服之徃体多来体寡谓之夹庾之属利射侯与弋徃体寡来体多谓之王弓之属利射革与质徃体来体若一谓之唐弓之属利射深覆之而角至谓之句弓覆之而干至谓之侯弓覆之而筋至谓之深弓○周礼注云夹庾之弓合五而成规王弧合九而成规唐大合七而成规○疏云天子之弓王弧诸侯之弓唐大大夫之弓夹庾士之弓则六弓之外弓曲近射用弱弓射大矦者用王弧射参矦者用唐大此据诸矦言之若据天子则用王弧射虎矦用唐大射熊矦用夹庾射豹侯也○礼书云弓以木爲身以角爲面筋所以爲深丝所以爲固张则筋外而角内弛则角外而筋内弣把中也箫弓端也隈其曲也茭其接也弣或作拊又曰质防曰挞中曰蔽箫或曰弰又曰弭曰别曰峻○方言云弓谓之鞬或谓之□
　　清人篇
　　清
　　郡国志河南中牟县有清口水○木经注清池水出清阳亭西南平地东北流迳清阳亭南东流即故清人城也诗清人在彭彭爲高克邑杜预春秋释地云中牟县西有清阳亭是也清水又屈而北流至清口泽【中牟今属开封府】
　　彭河上消轴
　　传云彭卫之河上郑之郊也消轴河上地孔氏云彭消轴皆河上之地葢久不得归师有迁移三地亦不相远
　　介
　　説文云铠甲也釬臂铠也铔锻颈铠也○世本云杼作甲宋衷曰少康之子○周礼司甲下大夫二人中士八人考工记云燕之无函也非无函也夫人而能爲函也又云函人爲甲犀甲七属兕甲六属合甲五属凢爲甲必先爲容然后制革权其上旅与其下旅而重若一以其长爲之围凢甲锻不挚则不坚已敝则挠凢察革之道眡其鑚空而惌则革坚眡其防而易则材更视其朕而直则制善櫜之而约则周也举之而丰则明也衣之无齘则变也○少仪云国家靡敝甲不组縢○家语云家不藏甲○管子云葛卢之山发而出水金从之蚩尤受而制之以爲剑铠○荀子云楚人鲛革犀兕以爲甲坚如金石○汉书云甲不坚密与袒裼同此将不省兵之祸也○初学记云甲下饰谓之裳见左传甲藏谓之累见国语甲衣谓之櫜见礼记○礼书云甲亦曰介曰函曰铠则甲犹植物之有甲也介犹互物之有介也函所以周其身铠所以致其恺经言甲而不及铠则古者之甲以革爲之后世乃用金耳诗曰驷介彭彭又曰俴驷孔羣左传曰不介马而驰之郑氏曰俴浅金也秦人以俴金介马古或用革与否不可考也
　　矛
　　释名云矛冒也刄下冒矜也夷矛夷常也其矜长丈六尺不曰常而曰夷者言其可夷灭敌亦车上所持也○方言云矛吴扬江淮南楚五湖之间谓之鍦或谓之鏦或谓之铤其柄谓之矜凢矛骹细如防颈者谓之鹤膝○世本云杼作矛○考工记云庐人爲庐器酋矛常有四尺夷矛三寻刺兵【矛属】同强举围欲重重欲传人传人则密是故侵之凢爲酋矛三分其长二在前一在后而围之五分其围去一以爲晋围参分其晋围去一以爲刺围○礼书云说文曰矛象形然则自考工言之则爲刺兵自说文言之则爲勾兵盖矛之爲器上鋭而防勾上锐所以象物生之芒防勾所以象物生之勾酋言其就夷言其易短者其体就长者其体易此矛之辨也郑氏曰矛防柄竹攅柲则矛之柄亦以竹矣然诗厹矛鋈镦说文云铤小矛也风俗通曰矛长八尺谓之矟则矛之制固不一矣
　　英
　　閟宫疏云葢丝纒而朱染之以爲矛之英饰○王氏云英之以毛羽○朱传云以朱羽爲矛饰
　　乔
　　传云重乔累荷也笺云乔矛矜近上及室题所以县毛羽疏矜谓矛柄室矛之銎孔题表识也笺申传意言矛柄近于上头及矛銎室之下有旌以题识之其题识者所以县毛羽二矛于其上头皆县毛羽以题识之似如重累相负荷然故谓累荷○朱传云矛之上句曰乔所以县英
　　按孔疏英云丝纒乔云悬羽则与朱传言乔所以悬英者异矣释文累荷之荷旧音何云刻矛头爲荷叶则与郑笺不合孔云笺申传意葢取沈氏两矛饰相负荷之说也然孔閟宫疏解朱英丝纒本无的据故云葢以疑之郑云矛有毛羽亦指时验朱云矛之上勾曰乔葢缘尔雅木上勾曰乔以类推知之并非确证韵防注乔宇居祅切者云又矛矜也然则郑以矛矜爲乔下二句或并解乔之饰耶果尔则当读居祅切不当读渠骄切韩诗又作鷮字不知何解或曰鷮雉名雉飞高止一丈长止三丈一起即下故矛防谓之乔下向而曲状如雉飞见日久英弊所存者乔耳诸说纷然予谓不若直从毛氏毛云重乔累荷也盖尔雅乔之诂爲高矛建于车五兵之最高者也酋矛短夷矛长重累而见故曰重犹云重英耳岂有他义乎
　　中军
　　朱传云谓将在鼓下居车之中○周礼云王六军大国三军次国二军小国一军军将皆命卿○左传云中权后劲
　　羔裘篇
　　豹
　　易云君子豹变其文蔚也○尔雅云貘白豹注似熊小头庳脚黑白駮能舐食铜铁及竹骨骨节强直中实少髓皮辟湿或曰豹白色者别名白貘音陌○陆疏云毛赤而文黑谓之赤豹毛白而文黑谓之白豹○本草图经云豹皮人寝可以驱湿疠今黔蜀中时有貘象鼻犀目牛尾虎足土人鼎釜多爲所食其齿以刀斧锥锻铁皆碎落火亦不能烧人得之诈爲佛牙佛骨以诳俚俗衍义云豹毛赤黄其文黑如钱而中空比比相次此兽猛捷过虎故能安五藏补絶伤轻身又有土豹毛更无文色亦不赤其形小此各有种非能变爲虎也○埤雅云豹一名程列子曰程生马古诗曰饿狼食不足饥豹食有余言狼贪豹亷有所程度而食其字从勺当爲此也淮南子曰猬使虎申蛇令豹止物各有所制也○雅翼云豹似虎而圈文有赤有有白山海经泰山多赤豹幽都之山有虎豹王防篇云屠州有黑豹白豹别名貘今出建宁郡毛黒白臆似熊而小能食蛇以舌舐鐡可顿进数十斤溺能消铁为水　广志云狐死首丘豹死首山是性之异也　列女传陶荅子妻云南山有豹雾雨七日不下食者何也欲以泽其衣毛而成其文章故藏以逺害　洞记青豹出浪坂之山状如虎色如翠
　　豹饰
　　疏云唐风云羔裘豹袪羔裘豹袖然则缘以豹皮谓之为袪袖也礼君用纯物臣下之故袖饰异皮　礼书云豹取其武而有文





　　六家诗名物疏卷二十
<经部,诗类,六家诗名物疏>
　　钦定四库全书
　　六家诗名物疏卷二十一　明　冯复京　撰国风郑二
　　遵大路篇
　　祛
　　疏云袂是袪之本袪爲袂之末俱是衣袖○释名云袪虚也○玉藻云深衣三袪袂可以囘肘长中继揜尺袪尺二寸○防服记云袂属幅袪尺二寸注云袪袖口也尺二寸足以容中人之并两手
　　女曰鸡鸣篇
　　明星
　　苏氏云明星启明也○尔雅云明星谓之启明孙炎曰明星太白也出东方高三舍今曰明星昏出西方高三舍今曰太白郭曰太白星也晨见东方爲启明昏见西方爲太白○天官占云太白者金之精西方白帝之子上公大将军之象也径一百里○天官书云太白曰西方秋司兵主杀杀失者罚出太白率一岁一周天出东方百二十日入西行百二十日旦入入以辰戌出以丑未出不经天经天天下革政日方南金居其南日方北金居其北曰赢用兵进吉凶日方南金居其北日方北金居其南曰缩用兵吉进凶太白白比狼赤比心黄比参左肩苍比参右肩黑比奎大星亢爲疏庙太白庙也太白大臣也其号上公其他名殷星大正营星观星宫星明星大衰大泽终星大相天浩序星月纬大司马位○河圗云大白散爲天杵天柎伏霛大败司奸天狗天残卒起白彗○严氏云苏氏以明星爲启明葢今俗所谓晓星也毛氏谓天将晓则小星不见惟明大之星烂然虽不指爲启明然将晓而明大者惟启明耳
　　弋
　　笺云弋缴射也○夏官司弓矢矰矢茀矢用诸弋射注云结缴于矢谓之矰矰高也茀矢象焉茀之言刜也二者皆可以弋飞鸟刜罗之也○埤雅云弱弓防矢乘风振之曰弋
　　鳬
　　尔雅云鸍沈鳬郭云似鸭而小长尾背上有文今江东亦呼爲鸍又云鳬防丑其足蹼其踵企○陆玑云大小如鸭青色卑脚短喙水鸟之谨愿者也○埤雅云沈鳬好没与雁常以晨飞容与与波上下○雅翼云陆蒙称夜闻有声类防雨者一夕数四明讯其甿曰鳬鹥也其曹蔽天而来必竭禾穗而去江南不能弋罗常药而得之鳬所在必贼粱食古人亦养之今江东有小鳬其多无数俗谓之冠鳬善飞方言曰野鳬甚小而好没水中者南楚之外谓之鸊鹈○庄子云鳬胫虽短续之则忧○古今注云鳬雁常住海边沙上食沙石皆消烂帷食海蛤不消
　　有女同车篇
　　舜
　　尔雅云椴木槿榇木槿注别二名也似李树华朝生夕陨或呼日及亦曰王蒸○广雅云一名朱槿一名赤槿○月令云仲夏木槿荣○本艸云木槿作饮服之令人得腄花作汤代茶吃治风○衍义云如小葵花淡红色五叶成一花湖南北人家多种植爲篱障○埤雅云木槿一名舜瞬之义取此○雅翼云抱朴子曰木槿杨桺断植之更生倒之亦生横之亦生生之易者莫过斯木仲夏应阴而生其花朝开暮落庄生以爲朝菌○笃论云日给之华似柰柰实而日给虚虚僞之与眞实相似也○罗浮山记木槿花甚丹四时敷荣○傅云蕣花丽木也谓之日给或谓之洽容或谓之爱老潘尼以爲朝菌○傅咸赋云应青春而敷蘖逮朱夏而诞英布夭夭之纤枝发灼灼之殊荣红葩紫蔕翠叶素茎含晖吐曜烂若列星○成公绥云日及华甚鲜茂荣于孟夏讫于孟秋
　　英
　　尔雅云艸谓之荣荣而不实谓之英○人物志云艸之精秀者爲英
　　山有扶苏篇
　　扶苏
　　传云扶胥小木
　　荷华
　　说文云荷芙蕖叶茄芙蕖茎芙蓉华未发爲菡已发爲芙蓉○尔雅云荷芙蕖其茎茄其叶蕸其本蔤其华菡萏其实莲其中的的中薏李廵曰分别莲茎华叶实之名芙蕖其总名也别名芙蓉江东呼荷郭璞曰蔤茎下白蒻在泥中者莲谓房也○陆疏云莲青皮裹白子爲的的中有青长三分如钩爲薏语曰苦如薏也的五月中生生啖脆至秋表皮黑的成可食或磨以爲饭轻身益气令人强健○援神契曰王者德至于地则华苹感注云华苹并头莲也○韩诗秉蕳注云蕳莲也○古今注云荷华华之最秀异者一名水芝一名水花花有赤白红紫青黄红白二色差多大者至百叶○王文公云莲花有色有香得日光乃开虽生于水水不能没虽在污泥泥不能污即华时有实然华事始则实隐华事已则实见○埤雅云荷总名也其的中有青爲薏皆倒生两牙一成芰荷一蕅荷也又生一牙爲华蕅荷帖水生藕者也芰荷无藕卷荷也与华偶生出水上亭亭如繖者亦或谓之距荷蕅荷一本其支防行爲藕节生一华一叶○本草衍义云粉红千叶白千叶者皆不实其根惟白莲爲佳今禁中又生碧莲亦一端也
　　龙
　　尔雅云红茏古其大者蘬○陆玑云一名马蓼叶大而赤白色生水泽中高丈余○本艸经云荭艸主消渴去热明目益气一名鸿鴶如马蓼而大生水防五月采实○陶隐居云马蓼生下湿地茎班叶大有黑防最大者是荭艸图经云荭艸即水红下湿地皆有之诗隰有游龙是也陆玑云一名马蓼本经云似马蓼而大若然马蓼自是一种○管子云五位之土其山之浅有龙与斥
　　萚兮篇
　　萚
　　説文云艸木凢皮叶落陊地爲萚
　　褰裳篇
　　溱
　　说文引诗潧与洧潧水出郑国王伯厚云溱水出桂阳临武入汇当以潧爲正○水经云潧水出郑县西北平地南入洧水○一统志溱水出河南开封府密县一名潧水东北至新郑县与洧水合○郑语云主芣騩而食溱洧
　　洧
　　水经云洧水出河南密县西南马领山又东过郑县南潧水从西北来注之又东过习阳城西折入于颍注云洧水东迳新郑故城中襄元年晋伐郑败其徒兵于洧上又东爲洧渊水龙鬭于时门之外洧渊则此潭也洧水又东与黄水合经谓潧水非也○一统志洧水源出密县东至新郑县防溱水爲双泊河至西华县入黄河
　　丰篇
　　堂
　　释名云堂犹堂堂高显貌也○礼记云堂上不趋堂上接武堂下布武又云礼有以高爲贵者天子之堂九尺诸矦七尺大夫五尺士三尺○书大传云天子之堂广九雉诸矦七雉伯子男五雉士三雉○孙毓云礼门侧之堂谓之塾○士防疏云房户之外由半以南谓之堂士昏疏云其内由半以北亦谓之堂○笺云堂当为枨○尔雅云柣谓之阈枨谓之楔孙炎曰柣门限也李巡曰楔谓阃上两旁木○礼记云君入门介拂闑大夫中枨与闑之间士介拂枨宾入不中门不履阈公事自闑西私事自闑东
　　东门之墠篇
　　东门
　　诗缉云东门郑要防之地隐公四年左传宋公陈矦蔡人卫人伐郑围其东门
　　墠
　　传云墠除地町町者○礼记注封土曰坛除地曰墠书曰三坛同墠
　　茹藘
　　尔雅云茹藘茅搜○说文云茹藘人血所生○本艸茜根可以染绛一名地血一名茹藘一名茅搜一名蒨蜀本图经云染绯艸叶似枣叶头尖下濶茎叶俱澁四五叶对生节间蔓延艸木上根紫赤色今所在有八月采根陈藏器云周礼庻氏掌除蛊毒以嘉艸攻之嘉艸蘘荷与茜主蛊爲最○陆疏云齐人谓之茜徐州人谓之牛蔓○周礼掌染艸掌以春秋敛染艸之物○货殖传云千畆栀茜其人与千户侯等
　　阪
　　尔雅云可食者曰原陂者曰阪下者曰湿邢氏云陂陀不平而可食者名阪此三者虽有高下不平皆可种糓给食也
　　子衿篇
　　青
　　尔雅青谓之葱○考工记云画绘之事杂五色东方谓之青青与白相次也赤与青谓之文黑与青谓之黻○释名云青生也象物生时色也
　　衿
　　传云青衿青领也○尔雅云衣眦谓之襟李廵曰衣眦衣领之襟孙炎曰襟交领也○方言曰衿谓之交○释名云襟禁也交于前所以禁御风寒也○礼记云具大父母父母衣纯以缋具父母衣纯以青如孤子衣纯以素○礼书云以缋备五采以爲乐也以青体少阳以致敬也以素存凶饰以致哀也
　　按青衿之衿本当作襟尔雅又有衿谓之袸衣小带也士昏礼云施衿结帨释名云衿亦禁也禁使不得解散皆谓衣小带也然两字亦通方言衿谓之交是也
　　阙
　　疏云此谓城上别有高阙非宫阙也○释名云阙在门两防中央阙然爲道也
　　扬之水篇
　　兄弟
　　朱子云兄弟婚姻之称礼所谓不得嗣爲兄弟是也○周礼大司徒以本俗六安万民其三曰联兄弟郑云兄弟谓婚姻嫁娶○何休云图安危可否兄弟之义
　　出其东门篇
　　缟
　　广雅缟细缯也○禹贡云徐州厥贡纤缟○传云缟衣白色
　　綦
　　顾命云四人綦弁郑注云青黑曰綦马本作骐亦云青黑色王肃云綦赤黑色○说文作綥云帛苍艾色诗缟衣綥巾未嫁女所服一曰不借○孔仲达云艾谓青而防白爲艾艸之色笺亦以綦爲青但綦是文章之色非染绘之色故云綦綦文
　　巾
　　说文云佩巾也从冂丨象系也○方言云幪巾也大巾谓之嵩岳之南陈颍之间谓之帤亦谓之
　　按礼记左佩纷帨纷帨即巾也此中宜爲佩巾或以爲妇人褁头之巾未详典据然古者男子二十成人士冠庻人巾葢贱者之服汉元服帻王莽无髪乃施巾古语云王莽秃帻施屋也至东汉魏晋更以巾爲雅袁绍崔钧之徒虽爲将帅皆着缣巾及有所谓纶巾葛巾角巾者而女子防冠亦谓之巾帼诸葛武矦以遗司马宣王意者妇人裹头者可通名巾与杨用脩以巾帼爲女子未笄之冠又未知何据也注疏不云无以明矣
　　闉
　　说文云城曲重门也○永嘉陈氏云门之外有副城囘曲以障门者谓之闉
　　阇
　　说文云闉阇也○尔雅云阇谓之台孙炎云积土如水渚所以望气祥也○疏云阇是城上之台谓当门台也笺云阇读如彼都人士之都谓国外曲城之中市里也
　　荼
　　笺云荼茅秀物之轻者飞行无常疏云释艸有荼苦菜又有荼委叶邶风谁谓荼苦即苦菜也周颂以薅荼蓼即委叶也郑于地官掌荼注及既夕注与此笺皆云荼茅秀然则此言如荼乃是茅艸秀出之穗非彼二艸也○尔雅云蔈荂荼猋藨芀疏此辩芀荼之异名也荼茅秀蔈也荂也其别名荼即苕也苕又一名猋又名藨皆萑茅之属花秀名也○周礼掌荼掌以时聚荼以供防事○国语吴王万人爲方陈白常白旂素甲白羽之矰望之如荼韦昭云荼茅秀也
　　溱洧篇
　　蕑
　　传云蕑兰也○陆玑云蕳即兰香艸也春秋传曰刈兰而卒楚辞云纫秋兰孔子云兰当爲王者香艸皆是也其茎叶似药艸泽兰广而长节节中赤高四五尺汉诸池苑及许昌宫中皆种之可着粉中藏衣著书中可辟鱼○本艸经云兰艸主杀蛊毒辟不祥久服轻身不老一名水香生大吴池泽泽兰生汝南诸大泽防蜀本云兰艸叶似泽兰尖长有岐花红白色而香生下湿地图经云泽兰与兰艸相类但兰艸生水防叶光润根小紫五六月盛而泽兰生水泽中及下湿地叶尖防有毛不光润方茎紫节七八月初采防辛此爲异耳○夏小正云五月畜兰爲沐浴也○易通卦验云冬至广莫风至兰始生○盛之荆州记云都梁县有小山山上水极浅其中悉生兰艸绿叶紫茎芳风藻谷俗谓兰爲都梁即以号县云○陈藏器云兰艸妇人和油泽头故曰兰泽○刘次庄乐府集云离骚曰纫秋兰以爲佩又云秋兰兮青青绿叶兮紫茎今沅澧所生花在春则黄在秋则紫然而春黄不若秋紫之芬馥也
　　按孔子云芝兰生于深林不以无人而不芳曰生深林则与此在水上者异矣毛氏谓蕑即兰罗氏即以本艸经之兰艸当之但陆玑疏与本艸图经所说兰形状互异罗氏之言曰兰艸一名都梁香一名水香以解秉蕳可也何关兰乎兰叶如莎首春则茁其芽出五六寸杪作一花花甚芳香大抵生深林中林愈深则茎愈紫故称幽兰与蕙甚相类其一干一花而香有余者兰一干五六花而香不足者蕙江南兰只在春芳荆楚及闽中者秋复再芳故有春兰秋兰以时验推之罗氏说兰近得其实信乎非此蕑也兰艸泽兰自陶隐居苏恭已不能辨陈藏器始能别之而衍义更有异论云兰艸叶如门冬而濶且韧长一二尺四时常青花黄中间叶上有细紫防春芳者爲春兰色深秋芳者爲秋兰色淡秋兰稍难得今江陵鼎澧州山谷有之山外平田即无生于幽谷盖可验矣其叶殊不与泽兰相似泽兰才出土便分枝梗叶如菊而尖长若取香臭则稍类耳若然则兰艸亦出山林且不似泽兰矣然经明云生大吴川泽衍义所指之兰即罗愿云生深林者而非经之兰也兰之种类至多其入药者更有马兰山兰花可玩者有崇兰凤尾兰竹兰石兰郑渔仲云兰即蕙蕙即薫薰即零陵香且不辨兰蕙之种矣韩诗传云三月桃花水下之时执兰袚除薛君注郑国之俗三月上己之溱洧两水之上招防续魄秉兰艸袚除不祥故诗人愿与所悦者俱徃也本艸经谓兰艸可辟不祥故执以祓除抑或以兰有国香人所服媚淮南子曰男子树兰美而不芳说者以爲兰女类故左传称女爲季兰宜女子树之郑女故执之以媚其士与袚除之礼说者参差蔡邕以爲因暮春天子乗舟褉于名川论语云浴乎沂自上及下古有此礼后汉书以爲上已官民皆絜于东流水上阳气布畅始洗洁之南齐志以爲三月清明之节脩事水侧祷祀以祈丰年予谓周礼女巫掌岁时袚除衅沴则袚除之来已久第不知何缘定于上巳之辰晋束广防云周公成洛邑因流水以泛酒逸诗曰羽觞随流波此三月曲水之始也其说无稽所引诗复不似周人之语挚虞谓起于徐肇三女亾一邨盥洗者抑又妄矣
　　勺药
　　广雅云挛夷芍药也○韩诗云离艸也言将离别赠此艸也○本艸云一名白木一名余容一名犂食一名解仓一名铤生中岳川谷及丘陵图经云春生红芽作丛茎上三枝五叶似牡丹而狭长髙一二尺夏开花有红白紫数种子似牡丹而小秋时采根根亦有赤白二色○古今注云芍药有二种有艸芍药木芍药木者花大而色深俗呼爲牡丹非也又牛亨问曰将离别相赠以芍药者何答曰芍药一名可离故将别以赠之亦犹相招召赠文无文无一名当归也○山海经云条谷之艸多芍药洞庭之上多芍药○范子曰芍药出三辅○建宁记曰建宁出芍药极精好○埤雅云芍药荣于仲春华于孟夏传曰惊蛰节后二十有五日芍药荣是也华有至千叶者今羣芳中牡丹品第一芍药品第二○雅翼云芍药花之盛者其根可和五脏制食毒古有芍药之酱合兰桂五味以助诸食因呼五味之和爲芍药○花木攷云芍药花谱总别四十二种其色以黄者爲贵按勺药即今芍药也毛氏云香艸陆疏云今药艸勺药无香非是也未审今何艸盖泥毛公香艸之言必欲求香于柯叶置其华而不论耳董氏则以古今注谓芍药可离唐本艸云可离江离而别以勺药爲江离矣

　　六家诗名物疏卷二十一
　　钦定四库全书
　　六家诗名物疏卷二十二　明　冯复京　撰国风齐
　　鸡鸣篇
　　苍蝇
　　尔雅云蝇丑扇疏青蝇之类好摇翅自扇○方言云蝇东齐谓之羊○埤雅云蝇好交其前足有绞绳之象故绳字从蝇省亦好交后足摇翅自扇段氏云苍蝇声雄壮青蝇声清聒其声皆在翼盖苍蝇善乱声故诗曰匪鸡则鸣苍蝇之声也苍蝇尤大肌色正苍今俗谓之麻蝇蝇逐臭者喜暖恶寒值水溺死置灰中须臾即活淮南子以爲烂灰生蝇正谓此也○雅翼云苍蝇蝇之洁者小于青蝇其色苍好集几案食饮上○韩子云以骨去蚁蚁愈多以鱼驱蝇蝇愈至○张敞书云苍蝇之飞不过十歩托于骐骥之则至千里
　　按青蝇即能变白黒者苍蝇其小者也陆农师谓大于青蝇非是又有一种大麻蝇酉阳襟爼以爲茅根所化
　　虫
　　疏云鸟亦称虫此虫飞薨薨未必惟小虫也○尔雅云有足谓之虫无足谓之豸疏此对文耳散言则无足亦曰虫○周礼云外骨【属】内骨【蟞属】郤行【螾蚓属】仄行【蟹属】连行【鱼属】纡行【蛇属】以脰鸣者【鼃黾属】以注鸣者【精列属】以旁鸣者【蜩蜺属】以翼鸣者【发皇属】以股鸣者【蚣蝑属】以胷鸣者【荣螈属】谓之小虫之属○大戴记云毛虫之精者曰麟羽虫之精者曰鳯介虫之精者曰鳞虫之精者曰龙倮虫之精者曰圣人○礼记曰孟春之月蛰虫始振仲春之月蛰虫咸动仲秋之月蛰虫坏户季秋之月蛰虫咸俯在内皆墐其户○春秋考异邮曰二九十八主风精爲虫八日而化风列波激故其命字以虫虫之爲言屈申也
　　还篇
　　峱
　　地里志临淄名营丘故齐诗曰子之营兮遭我乎嶩之间师古曰齐国风营诗之辞也毛诗作还齐诗作营嶩山名也字或作峱或作□言往适营丘而相逢于嶩山也
　　按水经注临淄城中有丘淄水出其前经其左故有营丘之名释丘云水出其左营丘今营丘城在山东青州府昌乐县东南五十里峱山在临淄县南一十五里又崔灵恩集注以还茂昌三者皆地名今不知何所
　　肩
　　传云兽三岁曰肩○诗缉云亦作豜○郑司农周礼注云一岁爲豵二岁爲豝三岁爲特四岁爲肩五岁爲愼○毛七月传云豕一岁曰豵三岁曰豜疏云笺云豕生三月豵既易传不以豵爲一岁之名则豜亦非三岁之称释兽释鹿与麕皆云絶有力麉笺意葢以麉爲鹿麕有力者也
　　狼
　　尔雅云狼牡貛牝狼其子獥絶有力迅○陆疏云其鸣能小能大善爲小儿啼声以诱人去数十歩其猛健者虽善用兵者不能免也其膏可煎和皮可爲裘故礼记狼臅膏又曰君之右虎裘厥左狼裘是也○毛诗艸虫经云老狼项下有袋求食满腹向前行乃触之退后又自踏践上疐其尾进退有患故诗以况防前防后○酉阳襍爼云狼大如狗苍色作声诸窍皆沸防中筋大如鸭卵有犯盗者薰之当令手挛缩或言狼筋如织络狼烟直上烽火用之○瑞应图曰白狼王者仁德明哲则见一云王者进退动准法度则见○埤雅云里语狼卜食将远逐食必先倒立以卜所向狼骈胁肠直其粪烟直爲是故也○雅翼云狼聚物不整故称狼籍猛而敏给能自顾其后淮南子云鸱视而狼顾鸟雄鸷于雌兽牝猛于牡是以罴爲熊之牝而罴猛于熊狼爲貛之牝而狼名独着虎猛者称乳虎葢其类也○左传云狼子野心○朱传云狼似犬鋭头白颊髙前广后
　　着篇
　　着
　　传云门屏之间曰着○尔雅云门屏之间谓之宁疏云路门之外屏树之内人君视朝宁立之处因名爲宁李廵云正门内两塾间曰宁曲礼云天子当宁而立是也○孔疏云着与宁音义同○礼书云门屏之间谓之宁大夫以帘士以帷则无屏矣诗曰俟我于着而大夫士与焉者葢帘帷之爲蔽限亦谓之屏
　　按汉书地里志竢我于着乎而注着地名济南郡着县水经注漯水东北迳着县故城南则又非门宁之宁明矣宁与着字义各别他处未有相通者
　　琼华琼莹琼英
　　传云琼华美石士之服也琼莹石似玉卿大夫之服也琼英美石似玉者人君之服也疏云琼莹俱玉石名也英华是玉光色
　　按朱子云古者五等之爵朝防祭祀皆以充耳不知此诗是说何人传分三章爲士爲卿大夫爲人居郑以爲三章共述人臣亲迎之礼俱无所据
　　东方之日篇
　　闼
　　说文闼门也○韩诗说云门屏之间曰闼
　　东方未明篇
　　柳
　　说文柳小杨也○朱传云杨之下垂者○本草云柳华一名柳絮唐本注云柳与水杨全不相似水杨叶圆阔而赤枝条短硬柳叶狭长青緑枝条长软陶云柳即水杨非也○青史子云柳南方之艸夏木也○管子云五沃之土宜柳○夏小正云正月柳稊稊发孚也○埤雅云柳柔脆易生之木与杨同类虽纵横顚倒植之皆生○通志云柳曰天棘南人呼爲杨柳○古今合璧云树髙二三丈许嬝娜枝条叶细而长者曰柳树低枝立叶小者曰杨杨花入水经宿化爲浮萍柳花漫空如雪
　　樊
　　尔雅云樊藩孙炎曰圃之藩也郭璞曰谓藩蓠也
　　圃
　　说文云种菜曰圃○周礼太宰九职二曰园圃毓草木注树果蓏曰圃场人掌国之场圃而树之果蓏珍异之物以时敛而藏之凢祭祀宾客共其果蓏享亦如之闾师任圃以树事贡艸木
　　辰
　　传云时也○说文云□震也三月阳气动雷电振民农时也物皆生从乙匕象芒达厂声也□房星天时也从二二古文上字徐锴曰七音化乙艸木萌初出曲卷也徐铉等曰三月阳气盛艸木生上彻于土故从上厂非声疑亦象物之出
　　按不能辰夜之辰今朱传误作晨朱子释诗时齐鲁韩三诗俱亡虽有附见他籍者皆不依用则所从惟毛传耳而字画多讹或传写之谬也他如终然允臧之然作焉羊牛下括作牛羊求尔新特之尔作我胡然厉矣之然作爲家伯维宰之维作冢小旻抑二如彼泉流作流泉朔月辛卯之月作日爰其适归之爰作奚天降滔德之滔作慆降予卿士之予作于俱是顚倒错误今人不读注疏讹以传讹俱不能辨
　　莫
　　说文云日旦防也从日在茻中
　　南山篇
　　南山
　　传云齐南山
　　鲁
　　谱云鲁者少昊摰之墟也在周公归政成王封其元子伯禽于鲁封域在禹贡徐州大野蒙羽之野○朱传云今袭庆东平府沂宻海等州即其地○地里志兖州曲阜县外城即伯禽所筑古鲁城○郡县志曲阜在县治鲁城中委曲长七八里○世本云周公居少昊之墟炀公徙鲁○元命包云天弓星主弓弩流爲徐州别爲鲁国
　　按袭庆府今爲山东兖州府东平府今爲州与沂州并属兖州府宻州今莱州府髙宻县海州今登州府宁海州鲁城在曲阜县西二里神农氏自陈徙居鲁帝王世纪曰黄帝生于夀丘在鲁东门之北至春秋时鲁国都其城
　　鲁道
　　水经注汶水南迳钜平县故城东西南流城东有鲁道诗所谓鲁道有荡今汶上夹水有文姜台汶水西南流诗云汶水滔滔
　　按汉钜平县在今兖州府宁阳县境
　　屦
　　周礼屦人掌王及后之服屦爲赤舄黑舄赤繶黄繶青句素屦葛屦辨外内命夫命妇之命屦功屦散屦凢四时之祭祀以宜服之郑康成曰复下曰舄襌下曰屦有絇有繶有纯者饰也凢屦舄各象裳之色凢舄饰如缋之次屦之饰如绣次絇谓之拘着舄屦之头以爲行戒繶缝中紃纯縁也散屦谓去饰○士冠礼夏用葛端黒屦青絇繶纯纯博寸素积白屦以魁柎之缁絇繶纯纯博寸爵弁纁屦黑絇繶纯纯博寸冬皮屦可也不屦繐屦士防礼夏葛屦冬白屦皆缁絇繶纯组綦结于踵士相见礼若君赐之爵升席祭卒爵退坐取屦隐辟而后屦乡饮酒礼司正请坐于賔賔主人介众賔皆降说屦揖譲升坐【乡饮大射仿此】燕礼賔及卿大夫皆说屦升就席丧服斩衰菅屦绳屦疏衰疏屦不杖麻屦士虞礼曰尸坐不说屦○曲礼曰毋践屦侍坐于长者屦不上堂解屦不敢当阶就屦跪而屦之屏于侧乡长者而屦跪而迁屦俯而纳屦大夫士去国鞮屦内则云屦着綦玉藻云坐左纳右坐右纳左防服小记曰练绳屦少仪曰排阖说屦于户内者一人而已矣有尊长在则否凢祭于室中堂上无跣燕则有之国家靡敝君子不履丝屦○庄子云履方屦者知地形○世本云于则作屝履注于则黄帝臣艸曰屝麻曰履○方言云屝屦麄履也徐兖之郊谓之屝自关而西谓之屦中有木者谓之复舄襌者谓之鞮丝作之者谓之履麻作之者谓之不借○曹氏云屦人注有纁屦黄屦白屦黑屦散屦所谓五两者纁黄白黑散也○释名云屦拘也所以拘足也○诗疏云夏日之有葛屦特爲便于时耳非行礼之服若行礼之服虽夏犹当用皮郑于周礼注及志言朝祭履舄各从其裳之色明其不用葛也
　　冠
　　说文云冠絭也所以絭发弁冕之緫名也○檀弓云古者冠缩缝今也衡缝故丧冠之反吉非古也郊特牲云野夫黄冠黄冠艸服也始冠之缁布之冠也太古冠布齐其缁之委貌周道也章甫殷道也毋追夏后氏之道也玉藻冠朱组缨天子之冠也缁布冠缋緌诸矦之冠也冠丹组缨诸矦之斋冠也冠綦组缨士之斋冠也缟冠武子姓之冠也缟冠素纰既祥之冠也垂緌五寸惰游之士也冠缟武不齿之服也居冠属武○董巴舆服志云上古穴居野处衣毛而冐皮后代圣人易之见鸟兽有冠角胡之制遂作冠冕缨緌以爲首饰○庄子云戴圜冠者知天时○春秋繁露云冠之在首武之象也武貌之最严威者象在后反居首武至而不用矣○礼书云古之冠其饰不过缨武縁其名不过毋追章甫委貌而已大抵吉冠左辟防冠右辟吉冠内毕防冠外毕吉冠圜防冠厌吉冠防冠素吉冠不条属防冠条属吉冠緌防冠不緌吉冠縁防冠不縁居冠属武非居冠不属武此其畧也
　　緌
　　说文云系冠缨也○内则云子事父母冠緌缨玉藻云居冠属武自天子下达有事然后緌大帛不緌冠紫緌自鲁桓公始也又云大白冠缁布之冠皆不防委武缟而后防○礼书云冠系有缨其垂有緌防冠不緌则凢吉冠皆緌矣○罗氏云二组属于笄顺头而下结之谓之缨缨之垂者谓之緌
　　斧
　　释名云斧甫也甫始也凢将制器始用斧伐木已乃制之也○考工记五分其金而锡居一谓之斧斤之齐○春秋元命包云斧锧主乱行斩狂诈斧之爲言补也○古今事物类考云神农作斤斧○破斧传云隋銎曰斧○尉缭子云坐之兵劔斧立之兵防弩
　　甫田篇
　　莠
　　孔疏云仲虺之诰曰若苗之有莠若粟之有粃粃似粟莠似苗也○国语云马饩不过狼莠韦昭注云似稷而无实○韦昭问答云甫田维莠今何艸答曰今之狗尾也○月令云孟春行秋令藜莠蒿莱并兴○战国防云幽莠之秀也似禾○雅翼云莠者害稼之艸今之狗尾艸也似稷而不结实无处不生莠既恶物故言之不美者谓之莠言
　　弁【韦弁爵弁】
　　士冠礼爵弁服纁裳纯衣缁带韎韐皮弁服素积缁带素韠注爵弁服此与君祭之服爵弁者冕之次其色赤而微黑如爵头然或谓之緅其布三十升纯衣丝衣也余衣皆用布惟冕与爵弁服用丝耳皮弁服此与居视朔之服也以白鹿皮爲冠以素爲裳辟蹙其要中衣用布亦十五升其色象焉○后汉舆服志云爵弁一名冕广八寸长尺二寸如爵形前小后大缯其上似爵头色有収持笄所谓夏収殷冔者也○礼书云周礼有韦弁无爵弁书与冠礼礼记有爵弁无韦弁士之服止于爵弁而荀卿曰士韦弁孔安国曰雀韦弁也刘熈释名亦曰以爵韦爲之谓之韦弁则爵弁即韦弁耳观弁师司服韦弁先于皮弁书爵弁先于綦弁【孔安国曰綦弁皮弁也】士冠礼次加皮弁三加爵弁而以爵弁爲尊聘礼主卿賛礼服皮弁及归饔饩服韦弁而以韦爲敬则皮弁之上非韦弁则爵弁耳此所以疑其爲一物也士冠礼爵弁服昏礼主人爵弁纁裳缁袘檀弓天子哭诸侯爵弁防衣书二人爵弁执惠杂记复诸侯爵弁服子羔之袭爵弁一衅庙祝宗人宰夫雍人皆爵弁纯衣则爵弁虽士之祭服而天子诸侯大夫皆服之郑氏谓冕之次制如冕但无缫耳其布三十升然古文弁象形则其制上锐若合手然非如冕也韦其质也爵其色也筓纮玉饰各以其等爲之如皮弁制
　　按陈氏疑爵弁爲韦弁其说或是也韦弁有二兵事之韦弁服以韎韦爲弁又以爲衣裳聘礼卿归饔饩之韦弁服韎布爲衣而素裳然则与士爵弁纁裳纯衣异矣岂卿大夫士之爵弁服殊其衣裳不若皮弁服之共素衣素积与抑爵韦固非一物也
　　卢令篇
　　卢
　　传云卢田犬○战国防云韩国卢天下之骏犬也
　　环
　　疏云环在犬之颔下重环谓大环贯一小环也
　　鋂
　　说文云大也一环贯二者○梁寅云重环者环之中又贯一环所谓子母环也重鋂者环之中又贯二环也
　　敝笱篇
　　鳏
　　毛云鳏大鱼○孔丛子云卫人钓于河得鳏鱼焉其大盈车子思问曰如何得之对曰吾下钓垂一鲂之饵鳏过而不视又以豚之半鳏则吞矣○郑云鳏鱼子○尔雅云鲲鱼子疏引此诗其鱼鲂鳏云鲲鳏字异古字通用○鲁语里革云鱼禁鲲鲕鸟翼鷇卵蕃庻物也
　　按毛以鳏爲大鱼次章释鲂鱮亦云大鱼则鳏特鲂鱮之类耳非必大至于盈车也盈车即鳏之尤大者如今鱮亦有小有大郑氏葢以盈车之鱼必非笱之所制故以鱼子易之殊不知鱼子尚未成鱼何云制以笱邪庄子王子年云鲲大不知几千里长千尺此又荒唐不可稽矣
　　鱮
　　笺云鱮似鲂而弱鳞○陆疏云鱮似鲂厚而头大鱼之不美者故里语曰网鱼得鱮不如啗茹其头尤大而肥者徐州人谓之鲢或谓之鳙幽州人谓之鸮□或谓之胡鳙○埤雅云鱮色白北土皆呼白鱮西征赋云华鲂跃鳞素鱮扬鬐性亦旅行故其制字从与失水则死弱鱼也今吴越呼鳙鲢鱼六韬曰缗隆饵重则嘉鱼食之缗调饵芳则庸鱼食之鳙庸鱼也故其字从庸○雅翼云鱼虽一类所食不同今鲩惟食艸鳟食螺蚌鱮乃食鲩矢宜其味之不美○严氏曰今鳙鲢相似而小别鲢头小鳙头大
　　载驱篇
　　簟茀
　　传云簟方文蓆也○尔雅云舆革前谓之鞎后谓之茀李廵曰舆革前谓舆前以革爲车饰曰鞎茀车后户名也郭璞曰鞎以韦靶车轼也茀以韦靶后户也又云竹前谓之御后谓之蔽李廵曰竹前谓编竹当车前以拥蔽名之曰御御止也孙炎曰御以竹簟爲车饰也郭璞曰蔽以簟衣后户也
　　鞹
　　说文云鞹革也又曰兽皮治去其毛曰革○传云诸矦之路车有朱革之质而羽饰
　　骊
　　駉传云纯黑曰骊○月令孟冬云驾铁骊○檀弓云夏后氏尚黑戎事乘骊○说文云骊马深黑色
　　汶水
　　淮南子云汶出弗其流合于济注弗其山在北海朱虚县东○禹贡云浮于汶达于泲○水经云汶水出泰山莱芜县原山西南过寿张又西南入于济○许叔重云出琅邪朱虚东泰山东入潍○朱传云在齐南鲁北二国之境○曹氏云汶水有二出莱芜县原山入济者徐州之汶也出朱虚泰山北又东北入潍者青州之汶也按一綂志莱芜县今属山东济南府有汶河云其源有三一发泰山之旁仙台岭一发莱芜县原山之阳一发莱芜县寨子村至泰安州静封鎭合焉名曰堑汶西南流与徂徕山之阳小汶河合又西南流注洸河入济此徐汶也朱虚故城在今青州府临朐县境有汶水云源出沂山东麓流经本县东南六十里入安丘县界安丘亦属青州此靑汶也
　　猗嗟篇
　　扬
　　传云扬广扬疏云扬是颡之别名颡贵阔故言广扬
　　名
　　尔雅云目上爲名孙炎曰目上平博郭璞曰眉眼之间○杨用修云名玉篇引此句作防眉目之间也字从防言流盼使人防迷
　　侯
　　尚书云侯以明之○周礼司裘云王大射则共虎侯熊侯豹侯设其鹄诸矦则共熊矦豹矦卿大夫则共麋矦皆设其鹄射人以射法治射仪王以六耦射三矦乐以驺虞九节五正诸矦以四耦射二矦乐以貍首七节三正孤卿大夫以三耦射一矦乐以采苹五节二正士以三耦射豻矦乐以采繁五节二正若王大射则以貍歩张三矦祭矦则爲位梓人爲矦广与崇方参分其广而鹄居一焉上两个与其身三下两个半之上纲与下纲出舌寻縜寸焉张皮矦而栖鹄则春以功张五采之矦则逺国属张兽矦则王以息燕○乡射记云凢矦天子熊矦白质诸矦麋矦赤质大夫布矦画以虎豹士布矦画以鹿豕凢画者丹质又云乡矦上个五寻中十尺矦道五十弓弓二寸以爲矦中倍中以爲躬倍躬以爲左右舌下舌半上舌○大射云司马命量人量矦道以貍歩大矦九十参七十干五十遂命量人巾车张三矦大矦之崇见鹄于参参见鹄于干干不及地武○郑注周礼云所射正谓之矦者天子中之则能服诸矦诸矦以下中之则得爲诸矦○孔氏云燕射自天子至士皆一矦乡射賔射当张采矦二正天子诸矦大射张三矦○礼书云周官司裘所共之矦大射之侯也梓人所谓张皮矦而栖鹄也射人治射仪之矦正賔射之侯也梓人所谓张五采之矦也乡射记熊矦白质以下燕射之侯也梓人所谓张兽矦以息燕也大射之矦用虎熊豹麋之皮饰其侧而中又制皮以爲鹄賔射之侯亦虎熊豹麇之皮饰其侧而中画五色以爲正燕射之侯则画熊麋虎豹鹿豕之形以象鹄此三射之别也然司裘诸矦熊矦豹矦则畿内诸矦大射之礼也畿外诸矦大矦参矦干矦大射礼量人张三矦是也
　　正
　　郑射人注云考工梓人职曰张五采之矦则逺国属远国谓诸矦来朝者也五采之矦即五正之矦也正之言正也射者内志正则能中焉画五采之矦中朱次白次苍次黄居外三正损黄二正去白苍而画以朱緑其外之广皆居矦中参分之一中二尺今儒家云四尺曰正二尺曰鹄鹄乃用皮其大如正此说失之矣○大射注云正者正也亦鸟名齐鲁之间名题肩爲正正鸟之捷黠者射之难中以中爲隽故射取名焉○诗正义云正者侯中所射之处大射则张皮侯而设鹄賔射则张布侯而画正正大如鹄三分侯广而正居一焉侯身长一丈八尺者正方六尺侯身一丈四尺者正方四尺六寸大半寸侯身一丈者正方三尺三寸少半寸正以采画爲之画五正之侯者中央之采方二尺以外凖其采之多少正之广狭均布之以至于外畔也○礼书云大射有鹄犹賔射之有正也賔射有皮犹大射之饰其侧也大射侧中皆皮故曰皮矦賔射侧皮而中五采故曰五采之矦
　　甥
　　尔雅云男子谓姊妹之子爲出谓我舅者吾谓之甥也疏甥犹生也取相亲之意
　　矢
　　周礼司弓矢掌八矢之法枉矢絜矢利火射用诸守城车战杀矢鍭矢用诸近射田猎矰矢茀矢用诸弋射恒矢庳矢用诸散射注枉杀矰恒弓所用也絜鍭茀庳弩所用也冶氏爲杀矢刄长寸围寸铤十之重三垸矢人爲矢□矢参分茀矢【注茀当爲杀】参分一在前二在后兵矢田矢五分【注谓枉矢絜矢】二在前三在后杀矢【注杀当爲茀】七分三在前二在后参分其长而杀其一五分其长而羽其一以其笴厚爲之羽深水之以辨其隂阳夹其隂阳以设其比夹其比以设其羽参分其羽以设其刄则虽有疾风亦弗之能惮矣○世本云夷牟作矢○荀子云浮游作矢○六韬云陷坚阵败强敌大黄参连弩飞鳬电影矢自副注飞鳬赤茎白羽以铁爲首电影青茎赤羽以铜爲首○方言云自关而东谓之矢江淮之间谓之□关西曰箭注箭者竹名因以爲号○释名云矢指也其有所指向迅疾也其本曰足又谓之镝齐人谓之镞关西谓之釭其末曰括括旁曰义○唐六典云骨镞曰骲铁镞曰镝鸣箭曰骹霹叶曰鈚皆古之制也竹箭以竹爲笴诸箭亦通用木箭以木爲笴惟利射猎○韩诗传云诸矦有德七锡弓矢







　　六家诗名物疏卷二十二
<经部,诗类,六家诗名物疏>
　　钦定四库全书
　　六家诗名物疏卷二十三　明　冯复京　撰国风魏
　　魏
　　谱云魏者舜禹所都之地在禹贡冀州雷首之北析城之西周以封同姓其封域南枕河曲北涉汾水与秦晋邻晋献公灭之以其地赐大夫毕万后晋有魏氏○诗含神雾云魏地处季冬之位土地平夷唐地处孟冬之位得常山泰岳之风音中羽其地墝埆故其民险而好畜○地里志云魏国亦姬姓也在晋之南河曲故诗曰彼汾一曲寘诸河之侧○水经注故魏国城南西并去大河可二十余里北去首山十余里处河山之间土地迫隘故魏风着十畆之诗也○一统志山西平阳府解州平陆县北五十里有魏侯城即古魏国汉于此置河北县属河东郡
　　葛屦篇
　　霜
　　释名云霜丧也其气惨毒物皆丧也○易曰履霜坚氷隂始凝也驯致其道至坚氷也○月令云季冬之月霜始降则百工休○大戴礼云隂阳之气各静其所则静矣阳气胜则散为雨露隂气胜则凝为霜雪○春秋考异邮云霜者隂精冬令也四时代谢以霜収杀霜之为言亡也物以终也○感精符云霜杀伐之表秋季霜始降鹰隼击王者顺天行诛以成肃杀之威若政令苛则夏下霜诛伐不行则冬霜不杀草○援神契云霜以挫物○五经通义云寒气凝以为霜从地升也○国语云驷见而陨霜陨霜而冬裘具贾逵曰驷房星也○淮南子云秋三月青女乃出以降霜雪髙诱曰青女天神主霜雪○京房易传曰诛不原情其霜附木不下地不教而诛其霜反在草上
　　要
　　朱传云要裳要○士丧礼云襚者左执领右执要○玉藻云缝齐倍要
　　襋
　　说文云衣领也○郑注礼记云古者方领如今小儿衣领
　　汾沮洳篇
　　汾
　　地里志汾水出太原郡汾阳县北山西南至汾隂入河○山海经曰管涔之山其上无草木而多玉汾水出焉○水经云汾水出太原汾阳县北管涔山○一统志汾河源出山西太原府静乐县管涔山经太原清源交城文水祁县至平遥介休南入平阳府灵石县界经赵城洪洞临汾南歴襄陵太平绛州稷山河津荥河入于黄河○淮南子云汾水蒙浊而宜麻
　　沮洳
　　朱传云水浸处下湿之地○山海经沮洳之山郭氏注引诗彼汾沮洳
　　莫
　　陆疏云莫茎大如箸赤节节一叶似柳叶厚而长有毛刺今人缫以取茧绪其味酢而滑始生可以为又可生食五方通谓之酸迷冀州人谓之干绛河汾之间谓之莫○埤雅云子如楮实而红冀州人谓之干绛盖以此也今呉越呼为茂子
　　公路公行
　　疏云公路与公行一也以其主君路车谓之公路主兵车之行列谓之公行○左传云初骊姬之乱诅无畜羣公子自是晋无公族及成公即位乃宦卿之适子而为之田以为公族又宦其余子亦为余子其庶子为公行赵盾请以括为公族冬赵盾为旄车之族杜元凯云旄车公行之官疏云周礼有诸子掌国子之倅事与公族同巾车掌王五路事与公行同
　　藚
　　尔雅藚牛唇郭注毛诗传曰水蕮也如续断寸寸有节拔之可复○陆疏云今泽蕮也其叶如车前草大其味亦相似徐州广陵人食之○本草泽防一名水防及防芒芋鹄防生汝南池泽陶隐居云叶狭长丛生诸浅水中仙经服食断谷皆用之亦云身轻能步行水上图经云春生苖多在浅水中叶似牛舌独茎而长秋开白花作丛似谷精草
　　按释草别云蕍蕮郭云今泽蕮邢云即本草泽防也陆以牛唇为泽蕮误矣然本草经泽防一名水防而毛传解藚为水舄故陆有此误牛舌草即车前之异名泽防似车前故韩诗又以车前为泽防也
　　公族
　　笺云公族主君同姓昭穆○左传晋荀防栾黡韩无忌为公族大夫使训卿之子弟恭俭孝弟○国语栾伯请公族大夫公曰荀家惇惠荀禬文敏黡也果敢无忌镇静使兹四人者为之夫膏粱之性难正也故使惇惠者教之使文敏者道之使果敢者谂之使镇静者脩之○左传疏公族之官掌敎公之子弟卿之适子亦属公族
　　园有桃篇
　　謡
　　尔雅云徒吹谓之和徒歌谓之謡孙炎曰謡声消摇也○韩诗章句云有章曲曰歌无章曲曰謡○毛传云乐合曲曰歌徒歌曰謡○册府元云春秋以来乃有婉娈緫角之謡传于闾巷皆成章协律
　　棘
　　埤雅云魏风园有棘棘酸枣也○朱传云枣之短者按传棘枣也此指樲棘而言豳风八月剥枣乃是本草之大枣非此传所云枣也樲棘释已详邶风陟岵篇
　　岵
　　尔雅云多草木岵○释名云岵怙也人所怙取以为事用也○毛传云山无草木曰岵
　　屺
　　尔雅云无草木峐【与屺同】○释名云屺圯也无所出生也毛传云山有草木曰屺
　　按尔雅毛公説岵屺正相反当是毛公误耳朱子从毛非也岂有不信周孔子夏之説而信后儒者乎伐檀篇
　　干
　　传云厓也○斯干传云涧也○易云鸿渐于干注云干谓大水之旁故停水处○韩诗考槃注云干墝角之处也又云地下而黄曰干
　　按水经云河水东过河北县南又东永乐涧水注之河北县即故魏国此诗所以称河干也
　　涟沦
　　尔雅云河水清且澜猗大波为澜小波为沦直波为迳李巡云分别水大小曲直之名郭璞曰澜言涣澜也沦言蕴轮也径言径涏也邢昺云澜涟虽异而义同○毛传云风行水成文曰涟直直波也沦小风水成文转如轮也○释名云风吹水波成文曰澜澜连也波体之流相及连也水小波曰沦沦伦也小文相次有伦理也小直波曰泾泾径也言如道径也○韩诗説云顺流而风曰沦
　　稼
　　説文云禾之秀实为稼○毛传曰种之曰稼○周礼大司徒辨十有二壤之物而知其种以敎稼穑树艺遂人以土宜敎甿稼穑遂师巡稼穑遂大夫正嵗简稼器脩稼政县正各掌其县之政令征比趋其稼事酂长嵗时简器与有司数之里宰以嵗时合耦于耡以治稼穑趋其耕耨司稼巡野观稼以年之上下出敛法注云种谷曰稼如嫁女有所生
　　穑
　　説文云谷可収曰穑○毛传去敛之曰穑○疏云以稼穑相对则先稼后穑故知种之曰稼敛之曰穑若散则相通大田云曾孙之稼非唯种之也汤誓云舎我穑事非唯敛之也○左传疏云穑爱也言爱惜而収敛之○内则云饭黍稷稻粱白黍黄粱稰穛注云谷熟而获之则曰稰生获之曰穛
　　禾
　　説文云嘉谷也二月始生八月而熟得时之中故谓之禾禾木也木王而生金王而死○广雅云粢稻其穗谓之禾○春秋説题辞云禾者衔滋液注衔滋液以生故以禾谷为名也○孝经援神契云德之下地则嘉禾生○周书云凡禾麦居东方黍居南方稻居中央粟居西方菽居北方○董仲舒云圣人于五谷最重麦与禾○泛胜之书云种禾无期因地为时三月榆荚雨时髙地强土可种禾○七月疏云苗生既秀谓之禾种殖诸谷名为稼禾稼者苗干之名黍稷重穋其余稻秫苽粱之辈皆名为禾麻与菽麦则无禾称○吕氏春秋曰饭之美者山之禾
　　按禾即粇糯二稻也春秋书大无麦禾説文云二月而生八月而熟皆指稻而言耳若广言之自可该诸谷
　　廛
　　毛传云一夫之居曰廛○説文云一畆半一家之居○周礼载师以廛里任国中之地郑司农云廛市中空地未有肆城中空地未有宅者谓廛里者若今云邑里居矣廛民居之区域也里居也以廛里任国中而遂人职授民田夫一廛田百畆是廛里不谓民之邑居在都城者与○遂人夫一廛田百畆郑司农云廛居也扬子云有田一廛谓百畆之居也谓廛城邑之居孟子所云五畮之宅树之以桑麻者也○韵防注云市物邸舎曰廛一曰民居区域之称○汉书扬雄传有田一廛晋灼曰一百畆○礼书云廛者国中之居庐者田中之居庐舎二畆半廛亦二畆半则五畮之宅合在野在邑言之考之于礼乡师巡国及野以施惠乡大夫辨国中之可任舎者乡士掌国中之狱则六乡之民莫不廛里于国中矣廛里所以定居而庐舎特其宿息之地而已按遂人云夫一廛田百畮谓夫受一廛者其田百畮先后二郑之説本自相通毛氏云一夫之居曰廛笺不易之者盖以此也先郑及毛但不明着廛为城邑之居耳孔仲达正义似未达笺防惟先郑载师注以城市空地为廛后郑所不从杨用脩独以为然是亦孤证且引説文市物邸舎曰廛非许叔重之言也用脩卤莽大都如是
　　猎
　　笺云宵田曰猎○尔雅云宵田为燎注管子云獠猎毕弋今江东亦呼猎为燎或曰即今夜猎载罏照也○説文云猎放猎逐禽也
　　貆
　　尔雅云貈子貆疏貈似狐其子名貆○诗义问云貉子曰貊貊形状与貉异
　　辐
　　诗缉云辐车轑也○考工记云轮辐三十以象日月也辐也者以为直指也望其辐欲其揱【音宵小貎】尔而纎也进而眡之欲其肉称也眡其绠【轮箄】欲其蚤之正也【入牙必正】察其菑蚤不齵【菑音厠辐入毂中者】则轮虽敝不匡【枉也】凡辐量其凿深以为辐广故竑其辐广以为之弱【菑也】则虽有重任毂不折参分其辐之长而杀其一则虽有深泥亦弗之溓也【溓粘也】参分其股围【近菑谓之股】去一以为骹围【近牙谓之骹】揉辐必齐【揉以火槁之】平沈必均【浮以水无轻重】直以指牙牙得则无槷而固又云车人为车辐长一柯有半其博三寸厚三之一栢车辐一柯○礼书云轮崇六尺有六寸毂径一寸三分寸牙围尺一寸则辐长二尺有竒矣薮径三寸九分寸之五而辐广如之则辐围九寸有竒矣三分股围去一以为骹围辐之入牙者谓之爪近牙谓之骹入毂谓之菑近菑谓之股菑亦谓之弱则股菑而骹爪杀矣○老子云三十辐共一毂
　　特
　　传云兽三嵗曰特○先郑周礼注云三嵗为特○尔雅云豕生三豵二师一特
　　按毛云兽三嵗曰特先郑亦云当有所出然考尔雅有豕生一特之文则此特应谓豕耳上下章貆鹑皆专指一物不应此章乃泛言兽窃谓宜从尔雅
　　轮
　　释名云轮纶也言弥纶也○考工记云察车自轮始欲其朴属而微至不朴属无以为完乆也不微至无以为戚速也轮已崇则人不能登也轮已庳则于马终古登阤也故兵车之轮六尺有六寸田车之轮六尺有三寸乘车之轮六尺有六寸轮人为轮斩三材必以其时毂也者以为利转也辐也者以为直指也牙也者以为固抱也凡为轮行泽者欲杼【薄其践地者】行山者欲侔【上下等】规之以眡其圜也萭之以眡其匡也县之以视其辐之直也水之以眡其平沈之均也量其薮以黍以眡其同也权之以眡其轻重之侔也又云车人为车行泽者反輮行山者仄輮反輮则易仄輮则完○庄子云斵轮徐则甘而不固疾则苦而不入不徐不疾得之于手而应于心
　　囷
　　匠人注云囷圆仓○释名云囷绻也藏物缱绻束缚之也○月令孟冬命有司脩囷仓○考工记云囷窌仓城逆墙六分○説文云囷廪之圜者从禾在口中圜谓之囷方谓之京
　　飱
　　传云孰食曰飱○周礼掌客云上公飱五牢食四十簠十豆四十铏四十有二壶四十鼎簋十有二牲三十有六皆陈侯伯飱四牢食三十有二簠八豆三十有二铏二十有八壶三十有二鼎簋十有二腥二十有七皆陈子男飱三牢食二十有四簠六豆二十有四铏十有八壶二十有四鼎簋十有二牲十有八皆陈凡介行人宰史皆有飱以其爵等为之礼注云飱客始致小礼也小曰飱大曰饔饩○聘礼云宰夫朝服设飱饪一牢在西鼎九羞鼎三腥一牢在东鼎七堂上之馔八西夹六门外米禾皆二十车薪刍倍禾上介饪一牢在西鼎七羞鼎三堂上之馔六门外米禾皆十车薪刍倍禾众介皆少牢○笺云飱读如鱼飱之飱○説文飱餔也从夕食○字林云水浇饭也○韵防注云人旦则食饭夕则食飱飱为饭别名○释名云飱散也投水于中解散也
　　按郑志答张逸云礼飱饔太多非可素故易传然説文云水浇饭左传僖负羇馈盘飱赵衰以壶飱从馁而不食未始非孰食也不知郑何见定以孰食为牢礼之飱乎
　　硕鼠篇
　　硕鼠
　　尔雅鼫鼠孙炎云五伎鼠郭璞云形大如鼠头似兔尾有毛青黄色好在田中食粟豆关西呼为鼩鼠见广雅○説文云鼫五伎鼠也能飞不能上屋能縁不能穷木能游不能度谷能穴不能掩身能走不能先人○荀子云梧鼠五伎而穷○诗义疏云硕鼠樊光谓即尔雅硕鼠也许慎云鼫鼠五伎鼠也今之河东有大鼠能人立交前两脚于颈上跳舞善鸣食人禾苗人逐则走入树空中亦有五技或谓之雀鼠其形大故序云大鼠也魏国今河北县是也言其方物宜谓此鼠非鼫鼠也本草又谓蝼蛄为石鼠亦五伎古今方土名虫鸟物异名同故记也○文子云圣人师拱鼠制礼○録异记云拱鼠形如常鼠行田野中见人即拱手而立人近欲捕之即跳跃而走去秦川有之○雅翼云诗称相鼠即河东大鼠也
　　按陆云硕鼠非鼫鼠而邢昺谓陆玑所説与郭氏尔雅注同今观两家之説未见其同也硕鼠能交前两足于颈故或者以为拱鼠孙奕遂以相鼠有皮为相州所出之硕鼠然相虽去河东不逺而録异记云拱鼠出秦陆玑疏硕鼠亦不名为拱鼠未知然否崔豹古今注説蝼蛄一名硕鼠其五技与鼫鼠同然蝼蛄不食黍麦食黍麦者自是鼠属耳朱传云硕大也则但以为大鼠郊特牲云迎猫为其食田鼠也大戴礼云田鼠者鼸鼠也然则硕鼠得非鼸鼠之大者乎










　　六家诗名物疏卷二十三
　　钦定四库全书
　　六家诗名物疏卷二十四　明　冯复京　撰国风唐
　　唐
　　谱云唐者帝尧旧都今曰太原晋阳成王封母弟叔虞于唐墟曰唐侯南有晋水至子燮改为晋侯其封域在禹贡冀州太行恒山之西太原太岳之野至曽孙成侯南徙居曲沃近平阳僖侯孙穆侯又徙于绛○地里志河东土地平易有盐銕之饶本唐尧所居诗风唐魏之国也其民有先王遗教君子深思小人俭陋○左传唐叔命以唐诰而封于夏虚注大夏今晋阳○诸侯谱云晋穆侯徙都于绛孝侯改绛为翼景公迁新田○晋语景霍以为城汾河洓浍以为渊戎狄之民实环之○孔仲达云武公并晋又都绛
　　案今山西太原府太原县即秦汉之晋阳县有唐城叔虞子燮父所徙也晋水出其县西南十里悬罋山曲沃今为解州闻喜县绛翼俱在翼城县东南属平阳府平阳府又有曲沃县亦成师所封绛州绛县景公所徙之新田也
　　蟋蟀篇
　　蟋蟀
　　尔雅蟋蟀蛬李巡曰蜻蛚也郭璞云今趗织也○古今注蟋蟀一名吟蛩一名蛩秋初得寒则鸣一云济南呼为懒妇○易通系卦曰蟋蟀之虫随隂迎阳居壁向外趣妇女织绩女工之象○通卦验云立秋蜻蛚鸣白露下蜻蛚上堂○周书云小暑之日温风至又五日蟋蟀居壁○陆疏云蟋蟀似蝗而小正黑有光泽如漆有角翅一名蛬一名蜻蛚楚人谓之王孙幽州人谓之趋织里语云趋织鸣懒妇惊是也○诗义问云蟋蟀食蝇而化成○春秋説题词云趣织为言趣织也织兴事遽故趣织鸣女作兼○潜潭巴云蟋蟀集天子无逺兵○月令季夏蟋蟀居壁疏此物生在于土中至季夏羽翼稍成未能逺飞但居其壁至七月则能逺飞在野○搜神记云朽苇为蛬○埤雅云隂阳率万物以出入至于悉能帅隂阳之悉者也似蝗而小善跳○雅翼云蟋蟀以夏生秋始鸣周书蟋蟀居壁淮南则云居奥奥者西南隅也有生野中及生人家者寒则渐近人好吟于土石塼甓之下尤好鬭胜辄矜鸣其声如急织故幽州谓之促织又其鸣正织之候也古称腾蛇游雾而殆于即且即且乃蜈蚣耳许叔重谓蟋蟀为即且上虵虵不敢动非也梓人以注鸣者精列属
　　役车
　　巾车云庶人乘役车注役车方箱可载任器以共役疏庶人以力役为事故名车为役车○诗疏云収纳禾稼亦用此车○礼书云役车牛车也书曰肇牵车牛辀人曰大车辕直必缢其牛则大车牛车也牛车大则栢车中车羊车小车也大车以行泽栢车以行山羊车以行宫中车人所谓行泽者欲短毂行山者欲长毂行泽者反輮行山者仄輮此大车柏车之辨也大车两辕故车人言凡为辕三其轮崇辙广六尺鬲长六尺一牛在辕内故鬲短而辙狭也大车毂长尺五寸围尺五寸辐长四尺五寸渠围二丈七尺轮崇九尺牙围尺五寸绠一寸辕二丈七尺牝服八尺轮人之牙车人谓之渠舆人之较车人谓之牝服舆人之衡车人谓之鬲舆人之为车起度于舆广车人之为车起度于柯长舆人之车其箱广而不方车人之车其箱方而不广其制之异可知矣
　　山有枢篇
　　枢
　　尔雅云藲荎郭云今之刺榆○广雅云柘榆梗榆也○陆疏云其针刺如柘其叶如榆为茹美滑于白榆榆之类有十种叶皆相似皮及木理异耳○陈藏器云江南有刺榆无大榆刺榆秋实
　　榆
　　内则云堇荁枌榆免薧以滑之○元命包云三月榆荚落○运斗枢云玉衡星散为榆○管子云五沃之土其榆条长○淮南子云五月其树榆○万毕术云八月榆檽令人不饥○四民月令曰二月榆荚成者收干以为防蓄色变白将落收为酱○稽康云榆令人暝○邹子云春取榆栁之火○广雅云山榆毋估也柘榆梗榆也○齐民要术云梜榆凡榆三种色别种之勿令杂梜榆荚叶味苦凡榆荚味甘○陶隐居云榆皮性至滑利初生荚仁以作糜羮○本草衍义云榆皮硙为粉歉嵗农以代食叶青嫩时收贮亦用为羮茹○雅翼云陈藏器云江南无大榆盖大榆北方之木也
　　案陆氏云榆类有十种而不详其别异之状尔雅云无姑其实夷注无姑姑榆也生山中叶圆而厚剥取皮合渍之其味辛香所谓芜夷本草云味辛平生晋山川谷此一种也枢今之刺榆即广雅所谓梗榆其二种也本草榆皮味甘平一名零榆生颍川山谷其三种也朗榆皮味甘寒生山中如榆皮有滑汁秋生荚如北榆其四种也尔雅榆白枌其五种也广志云有姑榆有郎榆郎榆无荚又任车用姑榆即无姑朗榆有荚郎榆无荚则郎榆别一种矣齐民要术有梜榆凡榆之别未知梜榆复何如也陆玑又云驳马梓榆或亦一种与严坦叔云此言隰有榆緫言榆耳
　　栲
　　尔雅云栲山樗郭璞曰栲似樗色小白生山中因名云亦类漆树俗语曰櫄樗栲漆相似如一○陆疏云山樗与下田樗畧无异叶似差狭耳呉人以其叶为茗方俗无名此为栲者似误也今所云为栲者叶如栎大皮厚数寸可为车辐或谓之栲栎许慎正以栲读为糗今人言栲失其声耳
　　杻
　　尔雅云杻檍注似棣细叶叶新生可饲牛材中车辋关西呼杻子一名土橿○陆疏云叶似杏而尖白色皮正赤为木多曲少直枝叶茂好二月中叶疏华如练而细蘂正白盖树今官园种之正名曰万嵗既取名于亿万其叶又好故种之共汲山下人或谓之牛筋或谓之檍材可为弓弩干
　　廷内
　　説文云廷朝中也○释名云廷停也人所集之处
　　洒扫
　　曲礼云凡为长者粪之礼必加帚于箕上以袂拘而退其尘不及长者以箕自乡而扱之○少仪云汜埽曰埽埽席前曰拚拚席不以鬛执箕膺擖○管子云凡拚之道实水于盘攘臂袂及肘堂上则播洒室中握手执箕膺揲厥中有帚入戸而立其仪不忒执帚下箕倚于戸侧凡拚之纪必由奥始俯仰磬折拚毋有彻拚前而退聚于戸内坐板排之以叶适已实帚于箕遂出弃之
　　扬之水篇
　　素
　　説文云素白致缯也从糸取其泽也○释名云素朴素也已织则供用不复加功饰也○杂记韠以素注云素生帛也○范子云白素出三辅疋八百○陈锡元云古人动称竹素殆所以渐变竒觚而啓薄蹏之始者与其轻匀明净易于点染可想见矣
　　素衣【互见曹麻衣】
　　诗缉云素丝也以素为衣者谓中衣也○郑深衣目録云深衣连衣裳而纯之以采者素纯曰长衣有表则谓之中衣大夫以上祭服之中衣用素士祭以朝服中衣以布○玉藻云深衣袂可以囘肘长中继揜尺郑注云其为长衣中衣继袂掩一尺若今褎矣又云以帛里布非礼也注中外宜相称也冕服丝衣也中衣用素皮弁服朝服端麻衣也中衣用布○诗正义云崔灵恩等以天子诸侯朝祭之服先着明衣又加中衣又加裘裘外又有裼衣裼之上乃加朝祭之服其二刘等则以玉藻云君衣狐白裘锦衣以裼之又云以帛里布非礼也郑注云冕服中衣用素朝服中衣用布若皮弁服之下即以锦衣为裼便是以帛里布故知中衣在裼衣之上明矣○礼书云深衣与中衣同制异饰连裳方袷直绳旁袵以至裳十二幅要三袪缝齐倍要之类此其所同也深衣之纯以采若素长衣之纯素而已中衣之饰绣黼丹朱而与长衣又继掩尺焉所谓揜尺者幅广二尺二寸以半幅继袂之末掩余一尺长衣之揜以布中衣揜或素或布各象其衣然也若深衣则縁而已此其所异也
　　朱襮
　　传云襮领也诸侯绣黼丹朱中衣○笺云绣当为绡中衣以绡黼为领丹朱为纯也○释器云黼领谓之襮孙炎曰绣刺黼文以褗领○郊特牲云绣黼丹朱中衣大夫之僣礼也○诗缉云中衣者朝服祭服之里衣也朱朱縁也谓染缯为赤色为中衣之縁也襮领也谓绣黼领也绣刺白黑文以褗领也此以素为衣谓冕服爵弁之中衣公之孤及天子大夫四命皆爵弁自祭士助祭于君亦服爵弁以上则中衣亦用素但不得用朱襮也○礼记疏云素衣朱襮国君之礼大夫士不用绡黼丹朱但用采纯而已
　　沃
　　水经注左邑故城故曲沃洓水自城西注水流急濬故诗人以为激扬之水○孔仲达云成侯徙居曲沃则为晋都至昭公分曲沃封桓叔则昭公已前已徙绛矣然则穆侯以后晋常都绛○曹氏云自桓侯初封曲沃至武公灭晋凡六十七嵗○竹书纪年庄伯十二年翼侯焚曲沃之禾
　　绣
　　疏云于缯之上刺绣以为黼○尚书云予欲观古人之象藻火粉米黼黻絺绣○考工记云青与赤谓之文赤与白谓之章白与黑谓之黼黑与青谓之黻五采备谓之绣注此言刺绣采所用○释名云绣修也文修修然也○绣鲁诗作绡以为绮属也○孔仲逹云绡是缯绮别名于此绡上刺为绣文
　　鹄
　　传云曲沃邑疏云桓叔都在曲沃其旁更有邑
　　椒聊篇
　　椒
　　尔雅云檓大椒郭云今椒树丛生实大者名为檓又云椒榝丑莍李廵曰榝茱萸也椒茱萸皆有房故曰梂梂实也○陆疏云椒树似茱萸有针刺叶坚而滑泽蜀人作荼呉人作茗皆合煑其叶以为香今成臯诸山间有椒谓之竹叶椒其树亦如蜀椒少毒热不中合药可着饮食中又用蒸鸡豚最佳香东海诸岛上亦有椒树枝叶皆相似子长而不圆甚香味似橘皮岛上獐鹿食此椒叶其肉自然作椒橘香○本草经云秦椒生太山川谷及秦岭上或琅琊八九月采实蜀椒一名蓎藙生武
　　都川谷及巴郡八月采实蔓椒生云中川谷及丘冢间采茎根煑酿酒胡椒生西戎形如鼠李子调食用之味甚辛辣○范子计然云蜀椒出成都赤色者譱秦椒出天水陇西细者譱○春秋运斗枢云玉衡星散为椒○援神契云椒姜御湿昌蒲益聪○酉阳杂俎云椒可以来水银茱萸气好上椒气好下○埤雅云椒似茱萸而小赤色内含黑子如防今谓椒目
　　案椒之种不一秦椒色黄黑似蜀椒而大初秋生花秋末结实即尔雅所谓檓也蜀椒即陆玑云似茱萸有刺叶坚而滑者四月结子无花但生叶间如小豆颗而圆皮紫赤色八月采实隂干其生蜀都巴郡者皮肉厚腹里白气味浓蔓椒陶云俗呼为樛似椒欓小不香耳今亦无能辨之者又有崖椒彼土四季采皮入药陆玑所谓竹叶椒但可着饮食中似是今之胡椒续汉书云天竺国出胡椒段柯古云其苗蔓生茎极弱长半寸有细条与叶齐条上结子两两相对叶晨开暮合合则裹其子于叶中者是也盖其种实自西域来耳此诗作于晋人晋地近秦歌其土物当指秦椒山海经云景山多秦椒则秦椒之着乆矣
　　升
　　考工记云防氏为量改煎金锡则不耗不耗然后权之权之然后准之准之然后量之量之以为鬴其耳三寸其实一升○汉书云嘉量法用铜方尺而圜其外左耳为升右耳为合合合龠之量也升者登合之量也斗者聚升之量也○家语云黄帝设五量○崔灵恩集注云古者为升上径一寸下径六分其深八分
　　匊
　　传云两手为匊○诗诂云两手曰臼屈掌曰匊○礼书云匊二升二匊为豆四升○吕氏云古量二升曰匊匊大于升○埤雅云古者匊大而升小或曰广雅以为两手谓之匊匊一升也○曲礼云受珠玉者以掬
　　绸缪篇
　　三星
　　传云三星参也○笺云三星谓心星也心有尊卑夫妇父子之象又为二月之合宿故嫁娶者以为候
　　案参十星然实三星下三星曰伐其外四星为左右肩股故毛以三星为参心三星天王正位召南小星诗毛以三为心是也故郑谓三为心毛郑二家説婚姻之时不同后儒各从其所见
　　良人
　　毛云美室○朱云夫称
　　案古无称女子为良人者仪礼良席在东孟子其良人出秦风厌厌良人皆指其夫耳郑注仪礼云妇人称夫曰良是也此传当革而不革未知郑防云何
　　刍
　　説文刍刈艸也象包束艸之形○尔雅秆谓之刍○祭统王执刍注藳也○孔氏云刍者饲马牛之艸荛者供燃火之艸
　　隅
　　説文陬也○尔雅西南隅谓之奥西北隅谓之屋漏东北隅谓之宦东南隅谓之防
　　戸
　　释名云戸护也所以谨防闭塞也○説文云半门曰戸○毛公云庶人荜戸
　　枤杜篇
　　杜【详见召南甘棠】
　　尔雅云杜甘棠
　　羔裘篇
　　褎
　　释名云袖由也手所由出入也亦言受也以受手也○玉藻云袂可以囘肘注云二尺二寸之节
　　鸨羽篇
　　鸨
　　郭璞云鸨似雁无后趾毛有豹文一名独豹○疏云鸨鸟连蹄性不树止树止则为苦○释文云似雁而大○杂俎云鸨遇鸷鸟能激粪御之粪着毛悉脱○礼曰鸡肝雁肾鸨奥鹿胃郑云奥脾也○埤雅曰説文曰肉出尺胾焦贡易林曰文山鸿豹肥腯多脂盖言此也闽谚曰鸨无舌兔无脾説文曰□相次也从匕从十盖鸨性羣居如雁自然有行列故从□诗故曰鸨行
　　栩
　　尔雅云栩杼郭曰柞树又云栎其实梂孙炎曰栎实橡也有梂彚自裹邢云栎似樝之木也○陆玑疏云唐风集于苞栩今柞栎也徐州人谓栎为杼或谓之为栩其子为皁或言皁斗其殻为汁可以染皁今京洛及河内多言杼斗谓栎为杼五方通语也秦风山有苞栎秦人谓柞栎为栎河内人谓木蓼为栎椒榝之属也其子房生为梂木蓼子亦房生故説者或曰柞栎或曰木蓼玑以为此秦诗宜从其方土之言柞栎是也东海及徐州谓之木莲其叶始生食之味辛其梂子八月中成抟以为烛明如胡麻烛研以为羮肥如胡麻羮○本草云橡实堪染用一名杼斗槲栎皆有斗以栎为胜所在山谷中皆有图经云木髙二三丈三四月开黄花八九月结实柞栎也杼也栩也皆橡栎之通名○枕中记云橡子非果非谷最益人服食无气而受气无味而受味消食止痢令人强徤○本草衍义云栎叶如栗叶坚而不堪充材○风土记云呉越之间名柞为枥○古今注云杼实曰橡○齐民要术云柞砍去还生料理还复宜种于山阜之曲十年中椽二十年中屋薪樵不在此数○雅翼云管子五粟之土其柘其栎修直以长淮南时则训十二月之木可以为车毂木不出火惟栎为然亦应隂气也
　　案郑渔仲以栩杼为柞木以秦风之苞栎更是一物栎即今之橡斗树也緜诗朱子解柞云枝长叶盛丛生有刺亦与橡斗树不同
　　盬
　　疏云盬与蛊字异义同左传云于文皿虫为蛊谷之飞亦为蛊然则虫害器败谷者皆谓之蛊是盬为不攻牢○董氏云说文煑海为盐煑池为盬故安邑之出为盬苦而易败故传以不坚训之
　　翼
　　说文云翅也
　　行
　　传云行翮也○尔雅云羽本谓之翮注鸟羽根也○周礼云羽人掌以时征羽翮之政于山泽之农以掌邦赋之政令
　　稻
　　尔雅云稌稻也○说文云稻稌也秔稻属稬沛国谓稻为稬○本草粳米味甘苦主益气止烦止泄稻米味苦主温中○顔师古刋谬正俗云本草稻米今之糯米○养生要集云秔稻属也稻亦秔之緫名也道家方药有用稻米秔米此则是两物也稻米粒白如霜味苦主温食之令人多瘦无肌肤秔米味甘主利五藏长肌肤好顔色○周礼云扬州宜稻○曲礼云祭宗庙之礼稻曰嘉蔬月令云季秋天子乃以犬尝稻先荐寝庙○春秋説题词云稻之为言籍也稻冬含水盛其德也故稻太隂精含水沮洳乃能化也江旁多稻固其宜也○孝经援神契云汚泉宜稻○吕氏春秋曰得时之稻大本而茎葆长秱疏穖穗如马尾大粒无芒抟米而薄穅舂之易而食之香如此者不益先时者大本而茎叶格对短秱短穗多粃厚糠薄米多芒后时者纎茎而不滋厚糠多粃辟米不待定热卬天而死○泛胜之书云种稻春解冻时耕反其土种稻区不欲大大则水深浅不遍冬至后百一十日可种稻地美者用种亩四斗○四民月令曰三月多种秔稻○月令章句云十月获稻九月熟者谓之半夏稻
　　案尔雅云稌稻説文云稻稌也沛国谓稻为稬秔稻属也本草粳米稻米分二种则稻稌即是今之米然秔糯緫是有芒之谷故粳亦谓之稻字林云黏稻也秔稻不黏者周官有稻人之职汉置稻田使者则秔糯二色皆稻也若别而言之则稻是糯而秔乃稻属耳诗书所用则各随文而解之论语食夫稻则稻是稉月令秫稻必齐则稻是周礼牛宜稌则稌是秔丰年多黍多稌为酒为醴则稌是糯粳有赤白小大异族稻有蝉鸣虎掌一切殊名婆登月成南海九熟交趾再获天竺四収种类有不可穷诘者以陶隠居之博物而云江东无稻不知色类云何丈人责子路曰五谷不分五谷岂易分哉稬米今人亦谓之秫广雅云秫稬也古今注云稻之粘者为秫然尔雅众秫别是一种礼记秫稻必齐又云菽麦蕡稻黍粱秫惟所欲急就篇云稻黍秫稷既言秫又言稻必非一物郑司农太宰注亦以秫稻为九谷之二种本草图经云黍米粘者为秫説文云秫稷之黏者则秫是黍稷之属非稻也顔师古云秫似黍米而粒小
　　粱
　　本草青粱米味甘微寒益气补中轻身长年白粱米味甘微寒主除热益气黄粱米味甘平主益气和中止泄陶隐居云青粱出北方黄粱出青冀州白粱处处皆有唐本注云青粱殻穗有毛粒青米亦微青而细于黄白粱谷粒似青稞而少麤夏月食之极清凉但以味短色恶不如黄白粱故人少种之此谷早熟而收少作饧清白胜余米白粱穗大毛多且长谷麤扁长不似粟圆米亦白而大食之香美为黄粱之亚黄粱出蜀汉商浙间亦种之穗大毛长谷米俱麤于白粱收子少不耐水旱食之香美逾于诸粱人号为竹根黄图经云粱皆粟类大抵人多种粟而少种粱以其损地力而收获少诸粱食之比他谷最益脾胃粟米亦相似耳粟米比粱乃细而圆种类亦多功用则无别矣○通志云泛胜之书云粱是秫粟今俗谓之粱古祭祀所用粢盛是也可作粢食及酿酒亦如米或云粱亦有粳者○雅翼云古不以粟为谷名但米有孚殻者皆称粟今人以谷之最细而圆者为粟则粱是其类古天子之饭有白粱黄粱者明取二种耳○周礼食毉防膳食之宜犬宜粱疏天味酸而温粱米味甘而微寒气味相成也○礼记云祭宗庙之礼梁曰芗萁又曰大夫无故不食粱
　　无衣篇
　　七衣
　　周礼大行人云诸侯之礼冕服七章○读诗记云周礼注鷩冕七章衣三章一曰华虫画以雉即鷩也二曰火三曰宗彛皆画为缋裳四章一曰藻二曰粉米三曰黼四曰黻皆絺以为绣
　　六衣
　　周礼云王之三公八命其卿六命其国家宫室车旗衣服礼仪亦如之○孔仲达云衣服指谓冠弁也饰则六玉冠则六辟积
　　案周礼典命八命之公六命之卿四命之大夫衣服如其命数而司服公衮冕九章侯伯鷩冕七章子男毳冕五章孤希冕三章卿大夫冕一章其八章六章四章二章之衣未闻其制故此诗岂曰无衣六兮郑朱俱言六命之服不云六章也其典命所云衣服亦如之者终不可解求其説而不得则有贾公彦大章小章之説然亦不知小章如何而别也夏官射人云三公执璧与子男同则其服亦毳冕矣差而次之则孤卿希冕大夫冕希冕之服刺粉米于衣黼黻于裳但三章耳然诸侯之孤卿大夫其朝聘天子及助祭得服希冕冕王臣与陪臣不应同服王荆公云六者子男之服也子男之服以五为节而曰六者天子之卿六命与子男同服故也若然则八命之三公服侯伯之服矣及其出封也皆加一等则三公即得九章卿即得七章于理亦可通而未详所出当是荆公臆见耳
　　葛生篇
　　蔹
　　陆疏云蔹似栝楼叶盛而细其子正黑如燕奥不可食幽州人谓之乌服其茎叶煑以哺牛除热
　　域
　　毛传云域茔域也○周礼冢人掌公墓之地辨其兆域而为之图以爵等为丘封之度与其树数墓大夫掌凡邦墓之地域为之图令国民族葬而掌其禁令正其位掌其度数使皆有私地域○孔子云古者墓而不坟又云古不修墓
　　枕
　　説文云枕卧所荐首者○释名云枕检也所以检项也
　　夏
　　尚书云申命羲叔宅南交平秩南讹敬致日永星火以正仲夏厥民因鸟兽希革○书大传云南方者任方也任方者物之方任何以谓之夏夏者假耆吁荼万物养之外者也故曰南方夏也○夏小正云四月昴则见囿有见杏鸣蜮王萯秀取荼五月参则见浮防有殷良蜩鸣六月鹰始挚○月令云孟夏之月日在毕昏翼中旦婺女中其日丙丁其帝炎帝其神祝融其虫羽其音徴律中仲吕蝼蝈鸣蚯蚓出王生苦菜秀靡草死麦秋至仲夏之月日在东井昏亢中旦危中律中防賔小暑至螳蜋生鵙始鸣反舌无声日长至隂阳争死生分百官静事无刑以定晏隂之所成鹿角解蝉始鸣半夏生木堇荣季夏之月日在柳昏火中旦奎中律中林钟温风始至蟋蟀居壁鹰乃学习腐艸为萤土润溽暑大雨时行○乡饮酒义云夏之为言假也养之长之假之仁也○尔雅云夏为朱明注气赤而光明○素问云夏三月此谓蕃秀天地气交万物华实○管子云南方曰日其时曰夏其气曰阳阳生火与气九暑乃至时雨乃降五谷百果乃登此谓日德○魏相奏云南方之神炎帝乘离执衡司夏○月令注云孟夏日月防于实沈仲夏日月防于鹑首季夏日月防于鹑火
　　采苓篇
　　首阳
　　朱传云首山之南也○孔氏云首阳之山在河东蒲坂县南○马融云华山之北河曲之中○十三州志云雷首山一名独头山夷齐所隐○水经注云雷首山临大河北去蒲坂三十里○左传赵宣子田于首山注首山在河东蒲坂县东南○戴延之西征记云洛东北去首阳山二十里山上有伯夷叔齐祠或云饿死此山今河东蒲坂南又有首阳亦有夷齐未详饿死所在○一统志云首阳山在山西平阳府蒲州东南三十里即禹贡雷首山也伯夷叔齐隐此上有夷齐墓并庙




　　六家诗名物疏卷二十四
<经部,诗类,六家诗名物疏>
　　钦定四库全书
　　六家诗名物疏卷二十五　明　冯复京　撰国风秦一
　　秦
　　谱云秦者陇西谷名于禹贡近雍州鸟鼠之山周孝王封伯翳末孙非子为附庸邑之于秦谷至曽孙秦仲宣王命作大夫秦仲孙襄公平王初讨西戎以救周平王东迁王城乃以岐丰之地赐之始列为诸侯遂横有周西宗周畿内八百里之地其封域东至迤山在荆岐终南惇物之野至孙德公又徙于雍云○括地志秦州清水县本名秦十三州志云秦亭秦谷○元命包云东井鬼星散为雍州分为秦国○诗含神雾云秦地处仲秋之位男懦弱女髙膫白色秀身音中商其言舌举而仰声清以扬
　　按秦今陜西巩昌府秦州境内有秦亭德公所徙之雍今鳯翔府鳯翔县地
　　车邻篇
　　白顚
　　尔雅云的颡白顚舎人云的白也颡额也额有白毛今之戴星马○周易云震为的颡疏白额为的颡取动而见○埤雅云觐礼奉束帛匹马卓上九马随之说者以为卓即的颡故以为上列而九马随其后庄子曰齐之以月题盖月题额上当颅如月者所以象顚之白然则马之贵的颡可知矣马政论云颡有白毛谓之的卢又曰凖上有旋毛及白毛者谓之的吻凶俗云的颅非也
　　寺人
　　周礼寺人王之正内五人掌王之内人及女宫之政令○疏云诸侯寺人传达君命○范蔚宗云易曰天垂象圣人则之宦者四星在皇位之侧故周礼置官亦备其数阍者守中门之禁寺人掌女宫之戒月令仲冬阉尹审门闾谨房室宦人之在王朝者其来旧矣将以其体非全气情志专良通关中人易以役养乎○杨用修云史年表书穆公学于宁人宁人寺人也此云寺人之令言君不接羣臣但使寺人传令秦用阉宦非一日矣
　　阪
　　尔雅云陂者曰阪李巡曰谓髙峯山陂○曹氏曰说文阪山胁也地理志陇西有陇坻在其西注陇阪也即今陇山三秦记其阪九囘欲上者七日乃越髙处东望秦川然则阪固秦所有也
　　杨【互见王风蒲】
　　尔雅云杨蒲柳○埤雅云今有黄白青赤四种白杨叶圆青杨叶长赤杨霜降则叶赤材理亦赤黄杨木性坚致难长俗云嵗长一寸闰年倒长一寸杨之孚甲早于众木○淮南子正月其木杨
　　按杨柳本二种然相似而称之易混尔雅云杨蒲栁即本草之水杨也崔正熊云叶似青杨青杨木出峡中为牀卧之无蚤又别一种非蒲栁也白杨株大叶圆如梨皮白多种墟墓间故古诗曰白杨多悲风萧萧愁杀人黄杨叶细难长俗云嵗长三寸遇闰则退一寸人家庭中多植以为玩赤杨霜降则叶及材理俱赤者又有栘杨所谓唐棣之华翩其反而者也蒲栁一种又有皮青皮红之别亦名杨栁采薇诗云杨栁依依是也凡此皆杨之属也本草栁华其叶狭长青緑枝条长软者又有杞栁尔雅所谓旄泽栁也有赤柽木尔雅所谓河栁也凡此皆栁之属也然蒲栁亦曰蒲杨栘杨亦曰栘栁河栁亦曰小杨大抵二名常混陈藏器云江东通名杨栁北人都不言杨杨树叶短栁树枝长朱传云栁杨之下垂者杨栁之扬起者説文云栁小杨也欲知杨与栁之别者请以此三説参之
　　驷驖篇
　　驖
　　传云驖骊○说文云驖马赤黑色也○月令孟冬驾驖骊注色如铁○埤雅云说文云马深黑色骊马赤黑色驖先儒云取其马色如铁非特有取于色盖亦取其坚壮如驖故曰驖也月令孟冬乘铁骊即此是也
　　按驖依传即骊依说文则二者有别
　　辰牡
　　周礼云兽人掌罟田兽辨其名物冬献狼夏献麋春秋献兽物注狼膏聚麋膏散聚则温散则凉以救时之苦也兽物凡兽皆可献也及狐狸
　　拔
　　疏云拔为矢末以镞为首故拔为末○释名云矢末为括括防也言与防也括旁曰叉形似叉也○太甲曰若虞机张徃省括于度则释○考工记矢人为矢夹其隂阳以设其比夹其比以设其羽郑司农云比谓括也○礼书云弓矢之括居藳两旁弩矢之括居藳上下
　　四马
　　笺云四种之马○周礼校人辨六马之属种马戎马齐马道马田马驽马天子十有二闲马六种邦国六闲马四种注诸侯有齐马道马田马其驽马则分为三
　　輶车
　　周礼田仆掌佐车之政设驱逆之车注驱驱禽使前趋获逆御还之使不出围贾公彦云按王制云大夫杀则止佐车佐车止则百姓田猎彼佐车则此驱逆之车也校人田猎帅驱逆之车
　　按尔雅輶轻也夏官车仆掌轻车之萃郑氏云轻车驰敌致师之车然田车以木戎车以革二轻车不同
　　鸾
　　笺云置鸾于镳异于乘车疏云乘车金玉象也夏官太驭及玉藻经解之注皆云鸾在衡和在轼谓乘车之鸾也此云鸾镳则鸾在于镳异于乘车也○周礼大驭凡御路仪以鸾和为节○玉藻云君子在车则闻鸾和之声行则鸣佩玉是以非辟之心无自入也○明堂位云鸾车有虞氏之路也注鸾有鸾和也○少仪云鸾和之美肃肃雝雝○韩诗内传云鸾在衡和在轼前升车则马动马动则鸾鸣鸾鸣则和应○禽经注云周之文物大备法车之上缀以大铃如鸾之声○陆农师云说文曰鸾赤神灵之精也赤色五采鸡形鸣中五音颂声作则至一曰青鳯为鸾鸾雌曰和雄曰鸾乘车和在衡鸾在轼而輶车置鸾于镳驱逆之车尚轻疾故也当上古时鸾舆愼动此鸟辄集车上雄鸣于前雌应于后后世不能致作和鸾以象之因谓之鸾仗
　　按鸾瑞鸟也淮南子云羽嘉生飞龙飞龙生鳯凰鳯凰生鸾鸟其始生似鳯乆则五采变易故字从变省其音如铃峦峦然故曰鸾也山海经云女牀之山有鸟其状如翟而五采文名曰鸾鸟见则天下安宁诗含神雾云德化充塞照润八防则鸾臻春秋运斗枢云天枢得鸾鸟集孔演图云天子官守以贤举则鸾在野元命包云火离为鸾援神契云德至鸟兽则鸾鸟舞昆仑图云鸾鸟似鳯而白缨闻乐则蹈舞而至其雌曰和禽经云鸾一名鸡趣首翼赤曰丹鳯青曰羽翔白曰化翼曰隂翥黄曰土符瑞应图云鸾鸟凤凰之佐鸣中五音肃肃雝雝喜则鸣舞人君行步有容进退有度祭祀有礼亲疎有序则至一云心识钟律钟律调则至至则鸣舞以和之说其形者虽不同大都似鳯五采此鸟善鸣师旷故言鸾鸣噰噰鳯鸣喈喈山海经言鸾鸟自歌鳯鸟自舞也礼云鸾车有虞氏之路意者有虞之世鸾鸟适至故作为鸾和以象其声而后世因之郑注礼记云鸾和皆铃也则鸾特铃而已乃蔡伯喈崔正熊俱谓乘舆之鸾以金为鸾鸟悬铃其中施于衡上此自汉制非古也乘车鸾在衡和在轼或者如禽经注云缀以大铃不必有八鸾即汉制亦止为一鸾鸟衔铃耳左传疏谓诗词每言八鸾当谓马有二鸾鸾若在衡衡唯两马安得置八此说未为无见即如仲山甫徂齐为卿士之车烈祖诸侯助祭所乘金路而俱有八鸾者其义何居故蓼萧传云在轼曰和在镳曰鸾郑注商颂亦依而用之则不能自守其说矣杜元凯注左传亦曰鸾在镳和在衡也
　　镳【详见邶风辔】
　　说文云镳马衘也○罗氏云镳亦名扇汗又曰排沫尔雅谓之钀
　　猃
　　尔雅云长喙猃○说文猃长喙犬一曰黑犬黄顄
　　歇骄
　　尔雅云短喙猲獢
　　小戎篇
　　小戎
　　疏云戎车小大应同而谓之小戎者六月云元戎十乘以先啓行元大也先啓行之车谓之大戎从后行者谓之小戎故笺云羣臣之兵车言羣臣在元戎之后也○礼书云周礼车仆掌戎车之萃广车之萃革车之萃轻车之萃戎路即革路也君之所乘周锋车曰元戎秦兵车曰小戎则自广车以下皆戎车也特不谓之戎路尔车仆凡师共革车防同亦如之戎仆掌驭戎车凡巡狩及兵车之防亦如之防同巡狩王虽不乘戎车犹共以从不失备也○董氏云六月言元戎十乘此天子之车也故夏钩车殷寅车周元戎然则诸侯之戎车谓之小戎宜也
　　収
　　疏云轸车之前后两端横木所以収敛所载故名収焉兵车言浅轸者对大车平地任载之车为浅也兵车当舆之内从前轸至后轸惟深四尺四寸大车前轸至后轸其深八尺兵车之轸比之为浅○考工记云轸方以象地也舆人为车轮崇车广衡长参如一参分车广去一以为隧六分其广以一为之轸围注隧车舆深也兵车之隧四尺四寸轸舆后横者也兵车之轸围尺一寸○方言曰轸谓之枕○礼书云轸一曰収一曰车枕舆后横木也轸围尺一寸其厚与轐共七寸其长六尺舆人谓舆为车轮人以轸名舆则舆可谓之车亦可谓之轸故郑氏谓轸舆后横木又谓轸舆也辀人以轸方对盖圆则方轸方舆也秦诗以浅収为浅轸则浅轸浅舆也孔颖达谓车前后横木皆曰轸自后轸至前轸浅于乘车故曰俴然考之于礼车前有軓有隂而已不闻其有轸也说文亦曰轸舆后横木
　　按轸舆后横木也所谓俴収者浅舆也兵车之隧仅四尺四寸大车牝服八尺则箱方而深矣故曰俴収孔氏之意本不爽但不当谓车前有轸耳
　　梁
　　尔雅楣谓之梁注门戸上横梁又云杗廇谓之梁注屋大梁也
　　辀
　　释名云辀句也辕上句也辕援也车之大援也○诗缉云辀者辕也衡者服马之轭也辕直一木从后轸至前轸稍曲而上以便服马之进退至衡则驾于衡之上而向下钩之衡居于辀下而辀形穹隆上曲如屋之梁谓之梁辀惧辀之不坚一辀之上五分其穹每处以皮革束之○考工记辀人为辀国马之辀深四尺有七寸田马之辀深四尺驽马之辀深三尺有三寸辀欲颀典欲弧而无折经而无絶进则与马谋退则与人谋终日驰骋左不楗行数千里马不契需终嵗御衣衽不敝此惟辀之和也劝登马力马力既竭辀犹能一取焉良辀环灂自伏兔不至軓七寸軓中有灂谓之国辀又云车人为车凡为辕三其轮崇参分其长二在前一在后以凿其钩彻广六寸鬲长六寸【此谓大车也】○礼书云三等之马各下其辀七寸则七寸为衡颈之间也辀之身軓前十尺隧四尺四寸则丈四尺四寸也前为颈后为踵颈以持衡踵以承轸近踵以当兔当兔之围尺四寸有竒颈围九寸有竒踵围七寸有竒大其兔以称任正小其颈以便马不大不小以当轸然后固也大车两辕辕二丈七尺栢车辕一丈八尺○后汉舆服志云圣人观于天视斗周旋魁方杓曲以携龙角为帝车于是乃曲其辀
　　游环
　　孔氐曰以环贯靷游在服马背上骖马之外辔贯之游移无定处骖马欲出此环牵之所以御出也
　　胁驱
　　孔氏曰以一条皮上系于衡后系于轸当服马之胁爱慎乘驾之具也骖马欲入则此皮约之所以止入也○释名云胁驱在服马外胁也
　　隂
　　传云隂揜也笺云揜在轼前垂辀上○释名云隂防也横侧车前以隂笒也○诗缉云以板横侧置车之前及左右三面以隂映车故谓之隂
　　靷
　　释名云靷所以引车也○疏云靷者以皮为之系于隂板之上令骖马引之车衡之长六尺六寸止容二服骖马颈不当衡别为二靷以引车左传邮无恤云两靷将絶吾能止之是横之前别有骖马二靷也○朱传云以皮二条前系骖马之颈后系隂板之上
　　鋈续
　　释名云鋈沃也冶白金以沃灌靷环也续续靷端也○疏云金银铜铁緫名为金此兵车之饰未必皆白银也靷言鋈续则是作环相接故笺云白金饰续靷之环
　　文茵
　　释名云文□车中所坐者也用虎皮有文采因与下舆相连着也○疏云茵者车上之褥
　　毂
　　说文云毂辐所辏也○释名云毂埆也体坚埆也○朱传云毂者车轮之中外持辐内受轴者也○考工记云毂也者以为利转也望其毂欲其眼也【眼出大貌】进而视之欲其帱之廉也凡斩毂之道必矩其隂阳阳也者缜理而坚隂也者疏理而柔是故以火养其隂而齐诸其阳则毂虽敝不藃椁其漆内而中诎之以为之毂长以其长为之围以其围之阞【三分之一】捎【除也】其薮五分其毂之长去一以为贤去三以为轵容毂必直陈篆必正施胶必厚施筋必数帱必负干既摩革色青白谓之毂之善参分其毂长二在外一在内以置其辐车人为车毂长半柯其围一柯有半行泽者欲短毂行山者欲长毂短毂则利长毂则安柏车毂长一柯其围二柯○礼书云毂长三丈二寸围径一尺三分寸之二三分毂长以置辐其穿大者谓之贤小者谓之轵其当辐菑者谓之薮薮亦谓之壶中贤向内轵向外皆金为之毂之饰施胶筋漆而采以约之谓之篆诗所谓约軧是也革以幔之谓之帱所谓帱必负干是也○孔氏云兵车毂长三尺二寸大车毂长尺半兵车之毂比之为长故谓之长毂
　　骐
　　防传云苍骐曰骐疏骐者黑色之名苍骐曰骐谓青而防黑今之騘马也○说文曰马青骊文如博棊
　　馵
　　尔雅云膝上皆白惟又云后右足白骧左白○埤雅云易曰震为足盖取其躁以躁故二绊其足作足言纵之而动也足言制之而动也诗曰驾我骐王肃谓驾两马者古者士驾二马政论云后足偏白者凶若之类是也此士之所以驾与
　　板屋
　　传云西戎板屋○地里志云天水陇西山多林木民以板为屋故秦诗曰在其板屋○史记云犬戎攻杀周幽王遂取周之焦获居泾渭之间秦襄公救周伐戎至岐始列为诸侯秦穆公得由余西戎八国服于秦故自陇以西有绵诸绲戎翟防之戎岐梁山泾漆之北有义渠大荔乌氏胊衍之戎
　　駵
　　笺云赤身黑鬛曰駵○雅翼云古者駵非所贵故淮南子曰旁光不升俎駵驳不入牲○字林云駵赤马黑髦尾也
　　騧
　　尔雅云黑喙騧注今之浅黄色者为騧马○说文云騧黄马黑喙
　　龙
　　大戴礼曰鳞虫三百六十而龙为之长○礼运曰龙以为畜故鱼鼈不淰○元命包云龙之言萌也隂中之阳故言龙举而云兴○广雅云有鳞曰蛟龙有翼曰应龙有角曰龙无角曰□龙龙能髙能下能小能巨能幽能明能短能长渊深是潜敷和其光○说文云龙春分而登天秋分而潜渊○管子云龙被五色而游故神欲小则化如蚕蠋欲大则极于天下欲上则淩于云气欲沈则入于深泉变化无日上下无时谓之神○淮南子云蛟龙剖卵于陵其雄鸣上风雌鸣下风而化者形精之至也人不见龙之飞举而能髙者风雨奉之也又云羽嘉生飞龙毛犊生应龙介鳞生蛟龙介潭生先龙○论衡云短书言龙无尺木不能升天谓龙从木中升天也○抱朴子曰有自然之龙有虵蠋化成之龙○隂阳自然变化论云骊龙之眸见百里纎芥又云龙能变水人能变火龙不见石鱼不见水○雅翼云王符称世俗画龙马首虵尾将雨则吟其声如戛铜盘涎能发众香其嘘气成云反因云蔽身故不可见龙火与人火相反得湿而熖遇水而燔以火逐之则燔息而熖灭○埤雅云龙八十一鳞具九九之数九阳也○南部新书云龙性麄猛畏蜡爱竹及空青而嗜烧燕食燕肉人不可渡海○说原云龙有三停九似之说谓自首至防防至腰腰至尾皆相停也角似鹿头似驼眼似鬼项似虵腹似蜃鳞似鱼爪似鹰掌似虎耳似牛
　　觼
　　疏云以白金饰皮为觼以纳物也○说文云环之有舌者徐锴云觼以其环形似觼
　　軜
　　说文云骖马内辔系轼前者○疏云骖马欲入则偪于胁驱内辔不须牵挽故知軜者纳骖内辔系于轼前其系之处以白金为觼也
　　邑
　　说文云国也从口先王之制尊卑有大小从卪○释名邑人聚防之称
　　俴驷
　　笺云俴浅也谓以薄金为介之札○韩诗云驷马不着甲曰俴驷
　　厹矛
　　传云厹三隅矛也○释名云仇矛头有三义言可以讨仇敌之矛也○书曰二人执惠一人执鋭孔安国云惠三隅矛锐矛属
　　錞
　　曲礼云进戈者前其鐏后其刃进矛防者前其镦后其锐注锐底曰鐏取其鐏地平底曰镦取其镦地
　　伐
　　疏云橹是大盾伐为中干干伐皆盾之别名
　　镂膺
　　疏云膺胷也膺上有镂是以金饰马带若今之娄胷用金为饰取其坚牢○先郑周礼注云缨当胷丧礼下篇曰马缨三就礼家説曰缨当胷以削革为之三就三重三匝也
　　闭
　　仪礼注云防弓檠也弛则缚之于弓里备损伤也以竹为之诗云竹闭绲縢○考工记云凡为弓寒奠体则张不流注至冬胶坚内之檠中定徃来体流犹移也又云恒角而达譬如终绁注绁谓弓防○礼书云防以竹为之状如弓然约于弓里命之曰闭所以备损伤也防以闭之故亦谓之闭绲以繋之故亦谓之绁如此则纳之韣中足以定徃来之体祛翩反之病矣
　　绲【详见缗】
　　传云绲绳也















　　六家诗名物疏卷二十五
　　钦定四库全书
　　六家诗名物疏卷二十六　明　冯复京　撰国风秦二
　　蒹葭篇
　　蒹【详见卫风菼】
　　释草云蒹薕郭璞曰蒹似萑而细髙数尺江东呼为薕藡○陆玑云蒹水草也坚实牛食之令牛肥彊青徐人谓之薕兖州辽东通语也○说文云蒹萑之未秀者○埤雅云薕髙数尺今人以为帘箔因此为名
　　湄
　　尔雅云水草交为湄○释名云湄眉也临水如眉临目也
　　坻
　　尔雅云小渚曰沚小沚曰坻○释名云小沚曰坻泜迟也能竭水使流迟也○甫田笺云水中之髙地
　　终南篇
　　终南
　　郡县志终南山在京兆府万年县南五十里一名太一一名中南○关中记云终南山亦名中南言在天中居都之南也○禹贡云终南敦物至于鸟鼠○左传云中南九州之险也○三秦记云太一在骊山西去长安二百里山之秀者也中有石室灵芝一名地胏可避洪水○方舆记云东方朔谓终南天之大阻其中多金银铁玉石樟檀异类之物此百工取给万物所仰足也○栁子厚云终南西至于褒斜又西至于陇首以临于戎东至于商顔又东至于大华以距于关实能作固以屏王室其物产之厚器用之出则璆琳琅玕夏书载焉纪堂条梅秦风咏焉○诗缉云周都丰镐面对终南故天保祝君斯干考室节南山刺师尹皆指此山也○一统志终南山在陜西西安府府城南五十里一名南山东西连亘蓝田咸宁长安盩厔鄠县及鳯翔府扶风县西抵大散关产玉石金银铜铁及合离草月青树太一山在终南山南二十里连亘秀特上挿云霄
　　按张衡西京赋云终南太一隆崛崔崒潘岳西征赋云九嶭太一巃嵸面终南而背云阳跨平原而连嶓冢则终山太一信非一山矣然古人多以为一山故李善曰终南南山之緫名太一一山之别名
　　条
　　尔雅云槄山榎孙炎曰诗云有条有梅条槄也郭璞曰今之山楸○陆玑云槄今山楸也亦如下田楸耳皮叶白色亦白材理好宜为车板能湿又可为棺木宜阳共北山多有之
　　梅
　　尔雅云梅柟○陆玑云梅树皮叶似豫章豫章叶大如牛耳一头尖赤心华赤黄子青不可食柟叶大可三四叶一丛木理细致于豫樟子赤者材坚子白者材脆江南及新城上庸蜀皆多樟柟终南山与上庸新城通故亦有柟也
　　按陆玑所释梅自是柟木似豫章者豫章大树所谓生七年而可知可以为棺舟者也陈文帝尝出柟材造战舰即此柟也若今之所谓梅乃古和羮之梅笾实之干防郭璞云似杏实酢者此也若尔雅之梅柟乃陆云似豫章者景纯不当以似杏实酢解之草木同名异种者甚多如山榎名条柚亦名条岂可以上文之条为柚耶朱传于摽有梅既具释此章不复云似合二梅为一矣
　　锦衣狐裘
　　玉藻云君衣狐白裘锦衣以裼之郑氏云君衣狐白毛之裘则以素锦为衣覆之使可裼也袒而有衣曰裼必覆之者裘防也诗云衣锦綗衣然则锦衣复有上衣明矣天子狐白之上服皮弁服与凡裼衣象裘色也疏云天子视朝服皮弁服有狐白锦衣诸侯与天子之朝亦然凡在朝君臣同服诸侯朝天子受皮弁之裼归来向国则亦锦衣狐裘以告庙则秦诗云君子至止锦衣狐裘是也又云士不衣狐白又云锦衣狐裘诸侯之服也注云非诸侯则不用锦衣为裼○孔氏云诸侯在国视朔及受邻国之聘其皮弁服皆服麑裘不服狐白诸侯在天子之朝廷服此服耳受天子之赐归则服之以告庙于后不复服之
　　按古人之裘最重狐白天下无粹白之狐而有粹白之裘则狐白之难得可知矣昔纣以狐白免西伯田子方以狐白礼子思田文以狐白脱秦难其贵之如此故天子以为朝服诸侯以为赐服凡在朝君臣同服而惟卿大夫得衣之又别其裼衣天子诸侯以锦卿大夫以素盖礼服之重者也陈氏祥道以为燕服其説亦是而戾于先儒今且依先儒之説
　　丹
　　説文云丹巴越之赤石也○禹贡荆州贡丹○本草图经云丹砂今出辰州谓之辰砂牀砂生石上块大者如鸡子小者如石榴子状若芙蓉头箭镞连牀者紫黯若铁色而光明莹彻○韩诗作沰沰赭也音挞各反
　　纪
　　疏云纪谓山基也○程子云纪棱角○崔灵恩集注作屺曰终南之旁有屺山
　　堂
　　传云堂毕道平如堂也○尔雅云毕堂墙郭璞云今终南山道名毕其边若堂室之墙○一统志毕原在西安府咸阳县北周文武成康塟于此原终南山之道名也○朱传云堂山之寛平处○王伯厚云尔雅説文皆以山如堂者曰密谓形如堂室也此言终南形势之壮
　　黻衣
　　考工记云黑与青谓之黻○孔安国尚书传云黻为两已相背○疏云郑周礼注差次章色黻皆在裳言黻衣者衣大名与绣裳异其文耳○礼书云黻色青黑天下之理归于所断成于所辨故服章以黻终焉
　　黄鸟篇
　　子车
　　服防左传注云子车秦大夫氏也○括地志秦穆公冡在岐州雍县东南二里三良冡在雍县一里故城内
　　夫
　　礼记云夫也者以知帅人者也注云夫之言丈夫也
　　晨风篇
　　晨风
　　尔雅云晨风鹯郭云鹞属○陆疏云鹯似鹞青黄色燕颔勾喙向风摇翅乃因风飞急疾击鸠鸽燕雀食之○禽经云曰鹯注晨风也状类鸡青色○埤雅云鹯去来有时○列子云鹞之为鹯鹯之为布谷布谷乆复为鹞也
　　栎【详见唐风栩】
　　通志云栎曰橡其实作梂曰皂斗曰橡斗尔雅释木云栎其实梂诗秦风云山有苞栎并此也其释木云栩杼与唐风云集于苞栩并是柞木而陆玑误谓是此耳
　　駮
　　传云駮如马倨牙食虎豹○尔雅疏云駮亦野马名○山海经云中曲之山有兽焉其状如马而白身黑尾一角虎牙爪音如鼓音其名曰駮是食虎豹可以御兵○雅翼云周书王防正北方义渠以兹白即此物也○陆玑疏云駮马梓榆也其树皮青白駮荦遥视似駮马故谓之駮马下章云山有苞棣隰有树檖皆山隰之木相配不宜云兽○古今注云六駮山中有木叶似豫章皮多癣駮
　　按中曲山之駮最是猛兽此诗又以六字足句王肃云据所见而言恐诗人见六駮必骇而走矣何暇韵之为诗乎尔雅云駵白驳若直以为马之名驳者亦自可通要之陆玑之说为长但陆云树名駮马六字仍无可解必是隰中有六树耳崔正熊正以六駮为名傥亦有据乎
　　棣【详见召南唐棣】
　　传云棣唐棣也
　　檖
　　释木云檖罗○陆玑云檖一名赤萝一名山棃今人谓之杨檖实如棃但小耳一名鹿棃一名鼠棃今人亦种之极有肥美者亦如棃之美○埤雅云其文细密如罗故曰罗又有白者赤罗文棘白罗文缓虽皆文木赤罗为上○梁寅云子小酢可食
　　无衣篇
　　袍
　　释名云袍丈夫着下至跗者也袍苞也苞内衣也○玉藻云纩为茧緼为袍注云衣有着之异名也纩谓今之新绵也緼谓今纩及旧絮也疏好者为绵恶者为絮
　　师
　　周易师卦彖云师众也○周礼小司徒防万民之卒伍而用之五人为伍五伍为两四两为卒五卒为旅五旅为师五师为军以起军旅以作田役以比追胥以令贡赋凡起徒役毋过家一人司马序官云凡制军万有二千五百人为军王六军大国三军次国二军小国一军军将皆命卿二千有五百人为师师帅皆中大夫五百人为旅旅帅皆下大夫百人为卒卒长皆上士二十五人为两两司马皆中士五人为伍伍皆有长大司马凡令赋以地与民制之上地食者参之一其民可用者家三人中地食者半其民可用者二家五人下地食者参之一其民可用者家二人○郑志云春秋之兵虽累万之众皆称师诗之六师谓六军之师○郑周易注云多以军为名次以师为名少以旅为名师者举众之言○周书云五五二十五曰元卒一卒居前曰开一卒居后曰敦左右一卒曰闾四卒成卫曰伯三伯一长曰佐三佐一长曰右三右一长曰正三正一长曰卿三卿一长曰辟注此谓诸侯三军数起于伍
　　戈
　　说文平头防也○释名云戈勾孑防也戈过也所刺捣则决过所钩引则制之弗得过也○周礼司戈盾掌戈盾之物而颁之考工记四分其金而锡居一谓之戈防之齐戈柲【柄也】六尺有六寸冶氏为戈广二寸内倍之【胡内接柲者】胡三之【戈之孑也】援四之【援直刄】已倨则不入己句则不决长内则折前短内则不疾是故倨句外博【广其本】重三锊【一斤四两】庐人为庐器勾兵欲无弹【戈防属弹掉也】是故勾兵椑【侧方去楞】兵同强举围欲细细则校【疾也】○曲礼疏云戈钩孑防也如防而横安刄但头不向上为钩也直刄长八寸横刄长四寸接柄处长四寸并广二寸○礼书云五兵之便于用者戈而已其柲短而易持其胡援广而易入可以摏可以斩可以击可以钩然戈勾兵也或谓之鸡鸣或谓之拥颈皆指其胡名之也
　　泽
　　说文作襗襗袴也○笺云襗防衣近汚垢○释名云汗衣近身受汗垢之衣也诗谓之泽受汗泽也或曰鄙袒或曰羞袒作之用六尺裁足覆胷背言羞鄙于袒而用此耳
　　防
　　释名云防格也旁有枝格也○说文云防有枝兵也长丈六尺○方言云防楚谓之孑凡防而无刄秦晋之间谓之□或谓之鏔呉扬之间谓之戈东齐秦晋之间谓其大者曰镘胡其曲者谓之钩□镘胡三刄枝南楚宛郢谓之匽防其柄自关而西谓之柲或谓之殳○广雅匽谓之雄防○考工记云车防常崇于殳四尺冶氏为防广寸有半寸内三之胡四之援五之倨勾中矩与刺重三锊又云桃氏为刄四分其金而锡居一谓之戈防之齐○礼书云防或作棘有三锋刺则锋之直前者也胡则正方中短而下垂者也援则磬折而上达者也楚武王荆尸援师孑先儒谓之防书一人执戣一人执瞿先儒以为防属则防之异名多矣○汉书错上言曰两阵相近平地浅草可前可后此长防之地也剑楯三不当一
　　渭阳篇
　　舅
　　尔雅云母之昆弟为舅孙炎曰舅之言旧尊长之称
　　氏【详见周南姓】
　　朱子云姓是大緫脑处氏是后来次第分别处如鲁本姬姓其后有孟氏季氏同为姬姓而氏不同也
　　渭阳
　　笺云秦是时都雍至渭阳者盖东行送舅氏于咸阳之地○孔氏云雍在渭南水北曰阳晋在秦东行必渡渭地里志右扶风渭城县故咸阳也其地在渭水之北○水经渭水迳长安城北注即咸阳也
　　按雍今陜西鳯翔府鳯翔县地咸阳汉为渭城县今为咸阳县属西安府渭水南去县三里
　　路车
　　白虎通云天子大路路大也道也王也君至尊制度大所以行道德之政也诸侯路车大夫轩车士饰车○释名云辂亦车也谓之辂者言行于道路也○尚书大辂在賔阶面缀辂在阼阶面先辂在左塾之前次辂在右塾之前孔安国曰大辂玉缀辂金先辂象次辂木○周礼巾车王之五路一曰玉辂锡樊缨十有再就建太常十有二斿以祀金路钩樊缨九就建大旂以賔同姓以封象路朱樊缨七就建大赤以朝异姓以封革路龙勒条【读为绦】缨五就建大白以即戎以封四卫木路前【读为翦】樊鹄缨建大麾以田以封蕃国郑曰玉金象路以玉金象饰诸末革路鞔之以革而漆之无他饰木路不鞔以革漆之而已又典路掌王及后之五路辨其名物与其用说○礼器云大路繁缨一就次路繁缨七就郑氏曰大路殷祭天之车郊特牲云大路繁缨一就先路三就次路五就○宋书礼志云秦阅三代之车独取殷制古曰桑根车秦曰金根车也汉氏因秦之旧亦为乘舆所谓乘殷之辂者也○礼书云玉路谓之大路独周为然若夫商之大辂则木路而已诸侯之大路则金路也犹之熊侯谓之大侯春秋传称王赐晋文公以大路之服祝鮀言先王分鲁卫晋以大路王赐郑子侨以大路王赐叔孙豹以大路杜氏以赐鲁卫晋之大路皆金路赐穆叔子侨之大路当是革木二路此不可考
　　瑰
　　说文云玫瑰似玉○疏云瑰是美石之名
　　权舆篇
　　夏屋
　　释名云屋奥也其中温奥也○崔骃七依説宫室之美云夏屋渠渠○扬子云云震风淩雨然后知夏屋之帡幪也
　　按夏屋毛无明训郑则以为大具以食我王肃述毛以为屋室之屋而朱子从之杨用脩云大俎也其说出于元人隂防达而杨又以礼周人房俎鲁颂大房推而知之未为的据所谓大具以食者亦是平日之常食非公食大夫之礼食也公食大夫之礼似飨而盛于燕设黍稷六簋下章云毎食四簋其非礼食可知矣
　　簋
　　包氏论语注云瑚琏黍稷之器夏曰瑚殷曰琏周曰簠簋○周礼舎人凡祭祀供簠簋实之陈之賔客亦如之注曰方曰簠圆曰簋盛黍稷稻粱器○掌客注云簠稻粱器也簋黍稷器也○考工记云旊人为簋实一觳崇尺厚半寸唇寸豆实三而成觳凡陶旊之事髺【不正】垦【蝢伤】薛【读为栢破也】暴【坟起】不入市○释文云内方外圆曰簋以盛黍稷外方内圆曰簠用贮稻粱皆容一斗二升○三礼图云簠受一升下足髙一寸中方外圆漆丹中盖龟形诸侯饰以象天子玉饰盛黍稷簋受一升足髙一寸中圆外方剉其四角漆赤中盖亦龟形其饰如簠盛稻粱易传云建星之形似簋
　　按簋之为器中方外圆髙一尺厚半寸受斗二升以瓦为之或用木其上有盖盖谓之防仪礼啓簋防是也下有足陈之有籍覆之有巾饰之以玉朱漆其中其盖则象龟形记云管仲镂簋而朱纮君子以为滥则大夫士之簋刻龟于盖而已不得如人君全镂之也考之于礼用簠则簋从用簋则簠或不与是簠尊而簋卑簠以盛稻粱簋以盛黍稷而毛公释四簋云黍稷稻粱郑解玉藻云朔月四簋则日食稻粱各一簋而已然则簋亦得盛稻粱矣以诸侯朔月少牢四簋推之则天子朔月太牢当六簋黍稷稻粱麦苽各一簋或者盛则陈八簋更加以稻粱此章四簋伐木八簋皆以天子诸侯朔月之盛食礼贤者及诸舅也易曰二簋应有时王弼云至约之道不可常也则二簋其至约者与然诗云每食四簋特每日之常食耳若礼食则其数更多公食下大夫黍稷六簋上大夫八簋其稻粱上下大夫俱两簋聘礼饔饩上大夫堂上八簋东西夹各六簋是其数多也其诸侯则掌客云上公侯伯子男簋皆十有二其祭礼则祭统云八簋之实注云天子之祭八簋差而下之诸侯盖六簋矣大夫士之祭则有敦无簋三礼图説簠簋龟盖漆中是也但似以簠为簋以簋为簠当由字误贾公彦曰祭宗庙用木簋祭天地外神用瓦簋然少牢馈食有瓦豆安知祭庙无瓦簋乎










　　六家诗名物疏卷二十六
　　钦定四库全书
　　六家诗名物疏卷二十七　明　冯复京　撰国风陈
　　宛丘篇
　　宛丘
　　传云四方高中央下曰宛丘○尔雅云宛中宛丘郭璞曰宛谓中央隆高又云丘上有丘曰宛丘陈有宛丘○孔仲达云宛丘言其中央宛宛然是爲四方高中央下也○水经注宛丘在陈城南道东○舆地广记尔雅丘上有丘曰宛丘今其地形则然
　　按毛释宛丘以爲中央下李巡孙炎尔雅释同郭氏独谓中央隆高者以尔雅上文云水潦所止泥丘水潦所止非中央下而何下文又云丘上有丘曰宛丘即是申说中央高之义孔氏岂能力辨丘上有丘亦爲中央下乎舆地广记云其地形符同尔雅盖有所征矣尔雅又云天下有名丘五其三在河南二在河北说者以爲淮南之州黎陈之宛齐之营在河南晋之潜衞之敦在河北然则宛爲名丘故幽公日游荡于其上也
　　鹭
　　尔雅云鹭舂锄郭璞曰白鹭也头翅背上皆有长翰毛今江东人取以爲睫攡名之曰白鹭缞○陆玑云鹭水鸟也好露而洁白故谓之白鸟齐鲁之间谓之舂锄辽东乐浪吴扬人皆云白鹭大小如鹞青脚高尺七八寸尾如鹰尾喙长三寸头上有长毛十数枚毵毵然与众毛异好欲取鱼时则弭之今吴人亦养焉好羣飞行楚威王时有朱鹭合沓飞翔而来舞则复有赤者然则鸟名白鹭赤者少耳○禽经云鹭好露又云寀寮雝雝鸿仪鹭序○阴阳自然变化论云鹭目成而受胎○物类相感志云鹭人养之于池塘驯若家禽每至白露日即飞腾而去○埤雅云鹭歩于浅水好自低昂故曰舂锄色雪白善蹙捕鱼其翔集必舞而后下故诗以况二王之后曰我客戾止亦有斯容也
　　缶
　　尔雅云盎谓之缶○疏云缶是瓦器可以节乐若今击瓯又可以盛水盛酒即今之瓦盆也○易注云弁星似缶○方言云缶谓之瓿防其小者谓之瓶
　　按易云不鼓缶而歌则大耋之嗟知缶是乐器又云樽酒簋贰用缶礼器五献之尊门外缶知缶是酒器左传宋灾具绠缶知缶又是汲器然缶以节乐其来已久春秋外传曰瓦丝尚宫吕不韦曰尧使质以麋防缶而鼓之史记蔺相如请秦王鼓缶庄子妻死鼓盆而歌杨恽言酒后耳热仰天鼓缶淮南子曰穷乡之社扣瓮拊瓶相和而歌自以爲乐亦鼓缶之类也
　　东门之枌篇
　　东门
　　传云国之交防○戴氏云陈诗多言东门必陈人游息之地
　　枌
　　尔雅云榆白枌孙炎曰榆白者名枌郭璞曰枌榆先生叶郤着荚皮色白○埤雅云枌先敷后叶着荚其叶初生盖似兔目榆性扇地所扇各与木等故其隂下五谷不植而古人就以息焉陈诗东门之枌婆娑其下是也○内则云枌以滑之
　　子仲
　　传云陈大夫氏
　　按此诗作于陈幽公时幽公在宣公前路史注云子仲氏陈宣公子即诗子仲之子者非也
　　原
　　传云原大夫氏疏春秋季友如陈葬原仲是陈有大夫姓原氏也○朱传云防于南方之原○尔雅曰大野曰平广平曰原又云可食者曰原○公羊传曰上平曰原○春秋説题辞云原端也平而有度也○释名云广平曰原原元也元气广大也○周礼原师辨原隰之名
　　按毛公云高平曰原非也尔雅广平曰原高平曰陆
　　绩
　　说文绩缉也○汉书云冬民既入妇人同巷相从夜绩必相从者所以省费燎火同巧拙而合习俗也○闾师民不绩者不衰
　　市
　　易云古者日中爲市致天下之民聚天下之货交易而退各得其所盖取诸噬嗑○周礼内宰凡建国佐后立市祭以隂礼司市掌市之治教政刑量度禁令以次序分地而经市【次吏所治思次介次也若今市亭思次市师所涖介次胥师贾师所涖也】以陈肆辨物而平市以政令禁物靡而均市以商贾阜货而行布以量度成贾而征儥以质剂结信而止讼以贾民禁僞而除诈以刑罚禁暴而去盗以泉府同货而敛賖大市日昃而市百族爲主朝市朝时而市商贾爲主夕市夕时而市贩夫贩妇爲主凡治市之货贿六畜珍异亡者使有利者使阜害者使亡靡者使微其属有廛人胥师贾师司司稽胥肆长之官考工记云匠人营国面朝后市市朝一夫○风俗通云市恃也言交易而退恃以不匮也○古史考云神农作市高阳氏衰市官不修祝融修市○白虎通云因井爲市故曰市井○古今注云阛市垣也阓市门也肆陈也店置也○礼书云古之治市也君夫人世子命夫命妇不得过属游饮食者不得行鬭嚣暴乱出入相凌犯者不得作圭璧金璋犠牲祭器戎器与不中度量不中杀伐之类不得粥然遗人五十里有市市有候馆量人营军之垒舍量其市朝州涂则道路之与军师亦有市矣天文旗星中四星曰天市中星众者实其中虚则耗此市之象也
　　按市朝之市在国中者乃是商贾贸易之地虽幽公淫荒必无司属游之禁然揆之理势不宜聚防歌舞于其间也上文云南方之原其地必闲旷而可乐意者如遗人道路之市与古者八家同井家有私田百亩公田十亩余二十亩爲井灶庐舍即就庐舍以交易市井之名殆出于此而后世因谓国都之市亦爲市井则此诗所谓市者或在野外田间未可知也东汉书注妇人于市中歌舞以祀神盖以太姬好巫觋其民化之故有是说抑齐鲁韩三家之义与
　　鬷
　　传云鬷数王肃述毛云鬷数绩麻之缕也○西京襍记云倍緎爲纪倍纪爲緵
　　荍
　　尔雅云荍蚍衃郭云今荆葵也似葵紫色谢氏云小草多花少叶叶又翘起○古今注云荆葵一名戎葵一名芘芣华似木槿而光色夺目有红有紫有青有白有黄茎叶不殊但花色有异耳一曰蜀葵○陆玑云芘芣一名荆葵似芜菁华叶紫緑色可食微苦○罗氏曰荆葵比戎葵叶小花似五铢钱大色粉红有紫文缕之一名锦葵大抵似芦菔花故陆氏云似芜菁花释草菺戎葵郭氏曰今蜀葵又曰荍芘芣郭氏曰今荆葵其所来各不同本草云蜀葵中小花者名锦葵一名戎葵功用更强则以此襍之蜀葵中而反得戎葵之名矣崔豹古今注其说戎葵蜀葵之状可也混荆葵芘芣之名于内者非也然今人亦通呼此爲蜀锦葵则从其类比附之耳○濮氏曰芘芣紫荆春时开花叶未生花紫色自根及干而上连接甚宻有类虮窠故尔雅名蚍俗曰火虮按古之说荍者以爲锦葵今邑中多有而濮一之云紫荆别是一说非也
　　衡门篇
　　衡门
　　疏云衡古文横假借字也衡门横木爲门门之深者有阿塾堂宇此惟横木爲之言其浅也
　　鲤
　　养鱼经云所以养鲤者鲤不相食易长又贵○陶隐居云鲤鱼最爲鱼之主形既可爱又能神变乃至飞越江湖○本草图经云鲤脊中鳞一道每鳞上皆有小黒点从头数至尾无大小皆三十六鳞○雅翼云鲤孟春之月应阳而动上负冰○埤雅云鲤鱼赤今人以盘水养之虽困鳞不反白盖健鱼也
　　子
　　史记云舜封契于商赐姓子氏○礼纬曰祖以鸟生子也○中候握河纪云尧曰嗟朕无德钦奉丕图赐示二三子斯封稷契臯陶赐姓号注云赐姓号者契爲子稷爲姬臯陶未闻又契握汤说契云赐姓子氏以题朕躬
　　东门之池篇
　　东门池
　　传云池城池也○孔安国曰停水曰池○说文云隍城池也有水曰池无水曰隍○家语云池水之大鱼鼈生焉萑苇长焉谁知其非泉也○郡县志东门池在陈州城东门内道南○水经注云陈城故陈国也东门内有池池水东西七十歩南北八十许歩水至清洁而不耗竭不生鱼草水中有故台处诗所谓东门之池也
　　纻
　　陆玑云纻亦麻也科生数十茎宿根在地中至春自生不再种也荆扬之间一岁三收今官园种之岁再刈刈便生剥之以铁若竹挟之表厚皮自脱但得其里韧如筋者谓之徽纻今南越纻布皆用此麻○周礼典枲掌布缌缕纻之麻草之物
　　菅
　　尔雅云白华野菅郭璞曰菅茅属○白华笺云人刈白华于野已沤名之爲菅○陆疏云菅似茅而滑泽无毛根下五寸中有白粉者柔韧宜爲索沤乃尤善矣○范氏曰菅以爲屦○濮氏曰左传云虽有丝麻无弃菅蒯蒯与菅皆谓苕也黄华者俗名黄芒即蒯也白华者俗名白芒即菅也○周书曰成王时防人献以菅○山海经云天帝之山其下多菅○异物志云香菅似茅而叶长大于茅不生洿下之地凡所烝享必得此菅包裹助调五味
　　东门之杨篇
　　昏
　　说文云昏日防也从日氐省氐下也○释名昏损也阳精损灭也○礼记疏云日入后二刻半爲昏
　　墓门篇
　　墓【互见唐风域】
　　春官墓大夫注云墓冢茔之地孝子所思慕之处
　　棘【详见邶风】
　　诗缉云荆棘
　　鸮
　　疏云鸮恶声之鸟一名鵩与枭一名鸱瞻卬云爲枭爲鸱是也俗说以爲鸮即土枭非也○陆玑疏云鸮大如班鸠緑色恶声之鸟也入人家凶贾谊所赋鵩鸟是也其肉甚美可爲羮臛又可爲炙汉供御物各随其时唯鸮冬夏常施之以其美故也○尔雅云枭鸱○埤雅云鸮鸣其民有祸证俗云祸鸟也肉可爲炙故庄子曰见弹而求鸮炙○荆州记曰巫县有鸟如雌鸡其名爲鸮○广志曰鸮楚鸠所生如驴巨虚种类不滋乳也○汉书贾谊传云服似鸮○岭表録异云北方枭人家以爲怪南中昼夜飞鸣与乌鹊无异桂林人罗取生鬻之家家养使捕鼠以爲胜貍○酉阳襍俎云相传鹘生三子一爲鸱不饮泉及井水惟遇雨濡翮方得水饮
　　按尔雅枭鸱即此恶声之鸮也枭鸮音相近故孔仲达云鸮一名枭古书多称枭鸣指此非土枭也土枭尔雅自谓之鹠鷅郭注枭鸱云土枭误矣本草云鸮目吞之令人夜中见物博物志云鸺鹠一名鵄鸺夜目至明今云吞鸮目而夜中见物似说鸱鸺非鸮矣鸱鸺即尔雅之怪鸱又云鵅鵋防者也本草又云贾谊云鵩似鸮其实一物考之异物志有鸟如小鸡体有文色土俗因形名之曰服不能逺飞行不出域周礼注云夭鸟恶鸣之鸟若鸮鵩贾公彦曰鸮之与鵩二鸟俱夜爲恶鸣者是二鸟不可合爲一也
　　防有鹊巢篇
　　防
　　毛传云防邑也○郡国志陈郡陈县注博物记曰卭地在县北防亭在焉○朱传云防人所筑以捍水者○説文云隄也○周礼稻人以潴畜水以防止水匠人爲沟洫凡沟必因水势防必因地势善沟者水潄之善防者水淫之凡为防广与崇方其閷二分去一大防外閷凡沟防必一日先深之以为式里【读作已】为式然后可以傅众力○礼记云以旧防为无所用而壊之者必有水败○郊特牲祭防注云坊以畜水亦以鄣水○左传蔿掩町原防
　　苕
　　陆玑云苕苕饶也幽州人谓之翘饶夏生茎如劳豆而细叶似蒺藜而青其茎叶緑色可生食如小豆藿也○诗缉云此旨苕苕饶也非小雅苕之华所谓陵苕也
　　中唐
　　尔雅云庙中路谓之唐堂涂谓之陈○毛传云中中庭也唐堂涂也○诗缉云毛以中爲中庭唐爲堂涂不必分也中唐犹言唐中耳
　　甓
　　尔雅云瓴甋谓之甓注防甎也今江东呼爲瓴甓
　　鹝
　　尔雅云虉绶郭璞曰小草有襍色似绶也○陆玑云鹝五色作绶文故曰绶草○刘公瑾云鹝本鸟名亦名绶鸟咽下有囊如小绶具五色鹝草之名岂因其似鹝鸟而取义乎
　　株林篇
　　株林
　　传云株林夏氏邑也○寰宇记陈州南顿县西南三十里有夏亭城城北五里有株林○郡县志宋州柘城县本陈之株邑○一綂志开封府睢州柘城县在州城东南九十里古朱襄氏邑春秋时爲陈株野地
　　夏
　　楚语云昔陈公子夏爲御叔娶于郑穆公女生子南子南之母乱陈而亡之○疏云征舒祖字子夏故以夏爲氏
　　泽陂篇
　　泽
　　释名云下有水曰泽言润泽也○风俗通云传曰水草交厝名之曰泽言其润泽万物以阜民用○周礼云川泽其动物宜鳞物其植物宜膏物其民黑而津泽虞掌国泽之政令爲之厉禁使其地之人守其财物以时入之于王府颁其余于万民凡祭祀宾客共泽物之奠○月令孟冬命有司收水泽之赋○周语云古之长民者不防川不窦泽川气之导也泽水之钟也
　　陂
　　传云陂泽障○说文云阪也一曰池也○尚书禹贡九泽既陂孔注九州之泽已陂障无决溢矣
　　菡萏
　　尔雅荷其花菡萏○说文芙蓉花未发爲菡已发爲芙蓉○埤雅云秀曰菡萏畅茂曰华○字说云菡萏实若臽随昏昕开阖
　　俨
　　韩诗作防薛君曰重頥也○传云矜庄貌






　　六家诗名物疏卷二十七
　　钦定四库全书
　　六家诗名物疏卷二十八　明　冯复京　撰国风桧
　　桧
　　朱传云桧国名高辛氏火正祝融之虚在禹贡豫州外方之北荥波之南居溱洧之间其君妘姓祝融之后周衰爲郑桓公所灭而迁国焉○郑语云妘姓郐注陆终第四子求言爲妘姓封于郐○世本曰陆终生六子四曰郐人○郡县志郐城在郑州新郑县东北三十二里○杜预云桧城在荥阳宻县东北○一綂志河南开封府钧州新郑县周封桧国密县本古密国亦桧国地
　　羔裘篇
　　狐裘
　　笺云大蜡而息民则有黄衣狐裘今以祭朝服○玉藻云狐裘黄衣以裼之注云黄衣大蜡时腊先祖之服○郊特牲云黄衣黄冠而祭息田夫也注云祭谓既蜡腊先祖五祀也于是劳农以休息之○诗正义云人君以岁事成熟搜索羣神而报祭之谓之大蜡又腊祭先祖五祀因令民得大饮农事休息谓之息民于大蜡之后作息民之祭时有黄衣狐裘大蜡则皮弁素服二者不同以其事相次故连言之○苏子由云锦衣狐裘其所以朝天子之服
　　堂
　　疏云朝路门外之朝堂路寝之堂也○玉藻云君日出视朝退适路寝听政使人视大夫大夫退然后适小寝释服
　　素冠篇
　　素冠
　　传云素冠练冠也○李氏曰毛以素冠爲练冠谓练布使熟其色益白是以谓之素三年之丧十有三月而练○襍记云丧冠条属以别吉凶三年之练冠亦条属右缝小功以下左缌冠缲缨大白冠缁布之冠皆不防委武缟而后防○礼书云丧礼成服布冠小祥练布冠布冠春秋传所谓大白之冠也条属不委武不防○笺云丧礼既祥祭而缟冠素纰○玉藻云缟冠素纰既祥之冠也注纰縁边也已祥祭而服之疏云纰縁边者谓縁冠两边及冠卷之下畔其冠与卷身皆用缟但以素縁耳缟是生绢而近吉○闲传云又期而大祥素缟麻衣疏云二十五月大祥此日首服素冠以缟纰之身着朝服而爲大祥之祭祭讫之后哀情未除反服微凶之服首服缟冠以素纰之身着十五升布深衣未有采縁○礼书云缟冠素纰其制厌无緌
　　按孔氏引闲传注云黑经白纬曰缟朱子从之今考闲传注黑经白纬曰纎岂今礼记本误乎抑孔氏误也
　　素衣
　　毛云素冠故素衣疏云谓既练之后服此白布丧服○笺云除成丧者其祭也朝服缟冠朝服缁衣素裳此言素衣者谓素裳也○襍记云祥主人之祭也于夕爲期朝服祥因其故服注云丧服小记曰除成丧者其祭朝服缟冠是也祭犹缟冠未纯吉也既祭乃服大祥素缟麻衣
　　按朱子从郑说以素冠爲既祥冠则其所谓素者乃是白绢非白布也而注素衣又从毛说云素冠则素衣使朱子之意谓素衣爲布则与缟冠素纰之冠不相蒙使谓爲绢则既祥之后无服绢之理卤莽甚矣此素衣服之于祥祭之日若既祥之后则服十五升布之深衣以寄其余哀不服素衣矣又过二月而禫祭则冠朝服禫祭讫首着纎冠身着素端黄裳以至吉祭
　　素韠
　　疏云祥祭朝服素韠
　　按素韠亦祥祭之日所服若既祥之后则素缟麻衣不服韠矣
　　韠
　　释名云韠蔽也所以蔽膝前也○采菽笺云芾太古蔽膝之象也冕服谓之芾其他服谓之韠以韦爲之○干凿度云天子之朝朱芾诸侯之朝赤芾注云古者田鱼而食因衣其皮先知蔽前后知蔽后后王易之以布帛而独存其蔽前者重古道而不忘本也○白虎通曰绋者蔽也行以蔽前因以别尊卑彰有德也以韦爲之者反古不忘本也上广一尺下广二尺天一地二也长三尺法天地人也○礼记云韠君朱大夫素士爵韦圜杀直天子直公侯前后方大夫前方后剉角士前后正韠下广二尺上广一尺长三尺其颈五寸肩革带博二寸又云一命緼韨再命赤韨三命赤韨又云齐则綪结佩而赤韠又云有虞氏服韨夏后氏山殷火周龙章又云韠防去上五寸纰以爵韦六寸不至下五寸纯以素紃以五采○士冠礼爵弁服韎韐皮弁服素韠端爵韠特牲馈食其服皆朝服端缁韠唯尸祝佐食端爵韠○左传云衮冕黻珽昭其度也○斯干传云天子纯朱诸侯黄朱○东汉志云佩所以章德服之衷也韨所以执事礼之共也○春秋繁露云韨之在前朱鸟之象也
　　按韠即黻也黻字或作芾或作绋或作绂士之緼韨又称韎韐郑氏云冕服谓之芾其他谓之韠然礼惟言韠之制而已更不指芾知芾即韠耳一命之士服爵弁亦得称緼韨岂以冕服他服爲间乎郑氏又云韨舜始作之以尊祭服贾公彦云祭服谓之韨其他服谓之韠然方叔南征车攻诸侯之防同采菽诸侯之交接云朱茀赤芾则非独祭服名韨矣韨之饰依郑氏明堂位注天子备山火龙章诸侯火而下卿大夫山士韎韐而已以礼推之周多以近世之礼待贵者逺世之礼待卑者郑说或是也其端服之韠加饰亦同惟士无饰故谓之韎韐左传疏谓韠以色别韨加文饰者非也先儒惟不知韨韠之本同直所从言之异耳以致纷纷如此
　　隰有苌楚篇
　　苌楚
　　尔雅云苌楚铫芅郭璞曰今羊桃也或曰鬼桃叶似桃华白子如小麦亦似桃○陆疏云叶长而狭华紫赤色其枝茎弱过一尺引蔓于草上今人以爲汲灌重而善没不如杨柳也近下根刀切其皮着热灰中脱之可韬笔管○本草羊桃一名羊肠一名御弋生山林川谷及生田野陶隐居云子细小苦不堪噉花甚赤蜀本图经云叶花似桃子细如枣核多生溪涧今人呼爲细子根似牡丹○埤雅云有两羊桃一种花实皆连理
　　按羊桃必蔓于草上而郑氏云始生正直长大不妄寻蔓草木者误也
　　匪风篇
　　飘
　　尔雅云回风爲飘李巡曰回风旋风也一名飘风○老子曰飘风不终朝○乙巳占云扶摇羊角者曰飘风
　　鬵
　　说文大釜也一曰鼎大上小下若甑曰鬵防釜属○释器云防谓之鬵鬵鉹也孙炎曰关东谓甑爲鬵凉州谓甑爲鉹○考工记陶人爲甗实二鬴厚半寸唇寸盆实二寸厚半寸唇寸甑实二鬴厚半寸唇寸七穿○方言云甑自关而东或谓之甗或谓之鬵或谓之酢按鬵本釜属故可以烹鱼甑亦曰鬵鼎上大下小若甑亦曰鬵盖异物而同名耳孔仲达泥鬵爲甑以爲俱食器而连言之者误也
　　国风曹
　　曹
　　朱传云曹地在禹贡兖州陶丘之北雷夏菏泽之野周武王以封其弟振铎○孔疏云曹都虽在济隂其地则逾济北鲁在其东南衞在其西北○郡县志古曹国在曹州济隂县东北四十里自曹叔至伯阳凡十八叶按古之济隂县今山东兖州府曹州曹县曹所都也菏泽在曹州境内雷泽城在东昌府濮州即故城阳郑笺所谓尧游成阳死而葬焉者也然则今之曹州曹县定陶及濮州皆其地
　　蜉蝣篇
　　蜉蝣
　　尔雅云蜉蜉渠略舍人曰南阳以东曰蜉蝣梁宋之间曰渠略郭璞曰似蛣蜣身狭而长有角黄黑色聚生粪土中朝生暮死猪好噉之○陆玑云似甲虫有角大如指长三四寸甲下有翅能飞夏月隂雨时地中出今人烧炙噉之美如蝉也○陆佃云丛生郁栖中朝生夕殒有浮游之义○夏小正曰五月浮游有殷殷众也浮游殷之时也○淮南子云蜉蝣不食不饮三日而死○王褒云蜉蝣出以隂○广志云蜉蝣在水中翕然生覆水上寻死随流而去
　　麻衣
　　笺云麻衣深衣诸侯之朝朝服朝夕则深衣○疏云诸侯夕服当用十五升布深衣而纯以采○玉藻云诸侯夕深衣祭牢肉深衣三袪缝齐倍要衽当旁袂可以回肘长中继揜尺袷二寸袪尺二寸縁广寸半深衣云古者深衣短毋见肤长毋被土续衽钩边要缝半下袼之高下可以运肘袂之长短反诎之及肘带下毋厌髀上毋厌胁当无骨者制十有二幅以应十有二月袂圜以应规曲袷如矩以应方负绳及踝以应直下齐如权衡以应平故先王贵之可以爲文可以爲武可以摈相可以治军旅完且弗费善衣之次也具父母大父母衣纯以缋具父母衣纯以青如孤子衣纯以素纯袂縁纯边广各寸半○礼书云虞夏商周养老皆以燕服又周大夫士之于私朝朝端夕深衣庶人吉服深衣而已则深衣在虞爲燕服在周以爲夕与丧服大夫士庶人皆服焉所以异于余服者余服上衣下裳深衣则衣裳连矣余服幅前三后四深衣则十二幅矣余服三分带下绅居二焉由带以下四尺五寸深衣之带则当无骨者矣
　　按郑云深衣者用十五升布鍜濯灰治纯之以采然则丧服麻衣虽似深衣之制不必鍜濯灰治以其襍凶故也惟其鍜濯灰治故得色白如雪此诗云麻衣知是深衣
　　候人篇
　　候人
　　周礼候人上士一人下士一人史六人徒百有二十人候人各掌其方之道治与其禁令以设候人若有方治则帅而致于朝及归送之于竟○国语单襄公云周之秩官有之曰敌国賔至闗尹以告行理以节逆之候人爲导○孔疏云身荷戈祋谓作候人之徒属非候人之官长也
　　祋【详见衞风殳】
　　说文云祋殳也
　　赤芾【详见桧风韠】
　　传云大夫以上赤芾乗轩
　　鹈
　　尔雅云鹈洿泽郭璞曰今之鹈鹕也好羣飞沈水食鱼故名洿泽俗呼之爲淘河○陆疏云鹈水鸟形如鹗而极大喙长尺余直而广口中正赤颔下胡大如数升囊若小泽中有鱼便羣共抒水满其胡而弃之令水竭尽鱼在陆地乃共食之故曰淘河○本草云鸟大如苍鹅頥下有皮袋容二升物展缩由袋中盛水以养鱼身是水沫惟胷前有两块肉如拳○山海经云宪期之山多鹈鹕如鸳鸯而人足其名自呼○庄子云鱼不畏网而畏鹈鹕网者公平无私鹈鹕有心故鱼畏之○淮南子云鹈鹕饮水数斗而不足鳣鲔入口若露而死○禽经云淘河在岸则鱼没沸河在岸则鱼出又云鹈志在水○前汉志鹈鹕集昌邑王殿下刘向以爲水鸟色青青祥也
　　咮
　　释文咮鸟口也
　　南山
　　传云曹南山也○郡县志曹南山在曹州济隂县东二十里诗南山朝隮是也○十道志云曹南山汜水出焉汉书云高祖即位于汜水之阳今坛存○一綂志曹南山在兖州府曹州南一百里诗南山朝隮春秋盟于曹南皆此
　　鸤鸠篇
　　骐弁
　　尚书顾命云四人骐弁执戈注云青黑曰骐孔安国本作綦注云綦文鹿子皮弁王肃云綦赤黑色○孔疏云马之青黑色者谓之骐此字从马则谓弁色如骐马之文○礼书云綦者阴阳之襍故礼以綦组缨爲士之齐冠綦组绶爲世子佩诗以綦巾爲女巾皆其未成德者之服也则士弁以綦宜矣弁师言卿大夫之冕弁各以其等爲之则士弁无玉饰康成读玉璂爲綦以綦爲结是臆说也○笺云骐当作以玉爲之【详见衞风弁】
　　年
　　尔雅云载岁也夏曰岁商曰祀周曰年唐虞曰载注岁取岁星一次祀取四时一终年取禾一熟载取物终更始
　　下泉篇
　　下泉
　　释水云沃泉县出县出下出也李巡云水泉从上溜下出○孔氏云此言下泉谓泉下流是尔雅之沃泉也
　　稂
　　尔雅云稂童粱郭璞曰莠类也○传云稂非溉草得水而病○说文曰禾粟之采生而不成者谓之蕫蓈蓈或从禾作稂○陆玑云禾秀爲穗而不成则薿然谓之蕫粱今人谓之宿田翁或谓之守田○罗氏曰稂恶草也古以饲马鲁仲孙它马饩不过稂莠谓此也诗称不稂不莠孔氏正义云稂莠苗既似禾实亦类粟锄禾除非类莠既别是一物稂亦当是一物许叔重陆玑以爲禾之不成者则是亦禾而已何至与莠并称乎按本草有狼尾草子作黍食之令人不饥似茅作穗生泽地广志曰可作黍引尔雅孟狼尾今人呼爲狼茅子然则此物似是稂尔稂既有实如黍故能乱苗又莠今谓之狗尾草稂名狼尾则亦相类
　　按稂郑破字作凉以爲萧蓍之属今未见有草名凉者
　　周京
　　公羊传云京师者何天子之居也京者何大也师者何众也天子之居必以大众言之○白虎通云京师者千里之邑号也法日月之径千里或曰夏曰夏邑殷曰商邑周曰京师○公刘京师之野朱子曰京师高丘而众居之也董氏曰所谓京师者始于此其后因以所都曰京师曰嫔于京依其在京则岐周之京也王配于京则镐京也春秋所书京师则洛邑也
　　蓍
　　陆玑云似藾萧青色科生○本草云蓍实主益气充肌肤明目聪慧先知久服不饥不老图经云生少室山谷今蔡州上蔡县白龟祠旁其生如蒿作丛高五六尺一本一二十茎至多者三五十茎生便条直异于众蒿秋后有花出于枝端红紫色形如菊○易云蓍之德圆而神昔者圣人之作易也幽赞于神明而生蓍○周官筮人上春相筮○逸礼云天子之蓍九尺诸侯七尺大夫五尺士三尺蓍千岁三百茎者先知也○洪范五行传曰蓍之爲言耆也百年一本生百茎此草木之寿知吉凶者也圣人以问鬼神焉○史记云蓍所生兽无虎狼草无毒螫褚先生云闻蓍生百茎者其下必有神龟守之其上常有青云覆之传曰天下和平王道得而蓍茎长丈丛生满百茎今世取蓍不能中古法度取满六十茎已上长六尺者即可用矣○论衡云蓍生七十岁生一茎七百岁生十茎神灵之物迟也○说原云草植三百六十蓍爲之长○傅赋云春迈德于青阳混百卉而萌生逮朱夏而修茂暨商秋而坚贞虽离霜而未雕与潜龟乎通灵
　　郇
　　左传郇文之昭也○毛氏云郇伯郇侯郑氏云文王之子爲州伯○水经注云涑水又西迳郇城春秋释地曰解县西北有郇城服防云郇国在解县东郇瑕氏之墟也余按竹书纪年秦穆公送重耳围令狐桑泉臼衰至庐柳退次舍于郇桑泉臼衰并在解东南明不至解今解故城东北二十四里有故城在猗氏故城西北乡俗名郇城考服说与俗符贤于杜单文孤证○一綂志山西平阳府猗氏县古郇国文王子所封后爲晋令狐地
　　伯
　　疏云牧下二伯○郑答张逸云一州一牧二伯佐之○旄丘笺云周之制使伯佐牧















　　六家诗名物疏卷二十八
<经部,诗类,六家诗名物疏>
　　钦定四库全书
　　六家诗名物疏卷二十九　明　冯复京　撰国风豳一
　　豳
　　释文云豳者戎狄之地名夏道衰后稷之曾孙公刘自邰而出居焉其封域在雍州岐山之北原隰之野于汉属右扶风郇邑○韦昭云豳西近戎北近狄○郡县志古豳城在邠州三水县西三十里公刘始都之处○国名记云邠本谷名○一綂志陜西西安府邠州古西戎地公刘所居爲豳国淳化县在州城东二百里三水废县在县西干州永寿县古邠国地邠州今有古公乡
　　七月篇上
　　褐
　　传云褐毛布○说文云编枲韤一曰粗衣○左传云旨酒一盛兮余与褐之父睨之注云褐寒贱之人
　　耜
　　说文云耜耒端木也耒手耕曲木也垂作耒耜以振民○释名云耜齿也似齿之断物也○易曰神农氏作斵木爲耜揉木爲耒耒耜之利万民以济盖取诸益○夏小正云正月农纬厥耒纬束也束其耒云尔○月令云季冬命农计耦耕事脩耒耜具田器孟春天子躬耕帝籍○考工记匠人耜广五寸二耜爲耦车人爲耒庛长尺有一寸中直者三尺有三寸上句者二尺有二寸自其庛縁其外以至于首以其内六尺有六寸与歩相中也坚地欲直庛柔地欲勾庛直庛则利推勾庛则利发倨句磬折谓之中地疏云耜谓耒头金庛耒下前曲接耜者也古法耒下惟一金不岐头○韩诗云三月之时可预取耒耜脩缮之至于四月始可举足而耕也○古史考曰神农作耒耜○世本曰鲧作耒耜○国语曰周制有曰民无县耜野无奥草○吕氏春秋曰六尺之耜所以成畎其下八寸所以成亩○罗中行云耜耒下耓也广五寸耒耜上勾木也耜古以木爲之易曰斵木爲耜揉木爲耒亦以金爲之周礼注古者耜一金两人并发之
　　馌
　　释诂云馌馈也孙炎云馌野之馈也
　　亩
　　王制云方百里者爲田九十亿亩山陵林麓川泽沟渎城郭宫室涂巷三分去一其余六十亿亩古者以周尺八尺爲歩今以周尺六尺四寸爲歩古者百亩当今东田百四十六亩三十歩古者百里当今百二十一里六十歩四尺二寸二分○司马法云六尺爲歩歩百爲亩亩百爲夫○礼记疏云歩百爲亩是长一百歩濶一歩亩百爲夫是一顷也长濶一百歩夫三爲屋是三顷也濶二百歩长一百歩屋三爲井是九百亩也长濶一里○程正叔云古者百亩止当今之四十一亩今之百亩当古之二百五十亩
　　按亩即田之身也古之治田者虽有沟洫井田二法不同然田之形体大抵因地势水势而爲之其在于东者谓之东田王制所云当今东田是也其在于南者谓之南亩诗屡云南亩郑注遂人云以南亩图之是也补传大田解曰田事喜阳而恶阴东南向阳则茂盛西北傍阴则不实故信南山云南东其亩也朱子信南山传云亩垄也书传云终竟垄亩左传注使垄亩东西行又云晋之伐齐循垄东行易是亩可以谓爲垄也汉书陈胜辍耕之垄上师古曰田中之高处是正训垄字朱子所云亩垄者只是今之田所谓若干亩非必其中之高处也长乐刘氏云遂东亩南遂南亩东正言顺地势及水所趋之事盖于此方爲水道则于彼方爲田亩南东交互其势宜然虽沟洫之法遂纵沟横井田之法遂横沟纵而其爲亩之制则相彷也朱公迁者元儒之荒陋者也其爲疏义有亩以防水之说今之学者遂爲所惑不知古有遂沟洫浍川以通水之流大小浅深以次相注自不至于决溢有径畛涂道路以通车徒之行而即在遂沟洫浍川之上初不闻田之畔更有所谓亩以防水也若然郤克欲使齐尽东其亩宾媚人责以无顾土宜何不云不顾水防乎防水之丘计必不广使其尽南亦何碍于晋之戎车而必东其亩乎诗云南东其亩诸书称东田南亩无所谓西亩北亩岂非范氏喜阳恶阴之说乎若用以防水则称西亩北亩亦可矣所以防水者周礼正谓之防稻人以防止水是也左传蔿掩町原防注防隄也隄防间地不得方正如井田别爲小顷町稻人疏故以爲楚之恶地有防潴之法南东其亩乃沟洫井田之定制又何有于防乎匠人爲防是梢沟之防非广深四尺之沟有防也方氏注礼记引诗南东其亩而以庐之所向爲言可见古人并未尝以亩爲防水之具矣若必因垄字而以爲丘垅之垄则书云曷敢不终朕亩孔安国云何敢不顺天终竟我垄亩亦可得耕耨于水防之上乎孙毓驳笺云大夫衔命巡司何爲就耕民公妪垄亩之间饮食又可谓此馌彼南亩爲饷在南边水防之上者乎然范氏云田喜阳恶阴未爲通论如黍宜燥稌宜湿正左传所谓土宜而古人只云南东者乃人道贵阳贱阴之义耳非地道固然也陶潜云农人告予以春及将有事于西畴则亩亦可云在西但晋人之言不应经义苟如公迁之说又将以西畴爲西边之防水者矣
　　田畯
　　释言云畯农夫也孙炎曰农夫田官也郭璞曰今之啬夫是也○传云田畯田大夫疏云此官选俊人主田谓之田畯典农之大夫谓之农夫以王者尤重农事知其爵爲大夫也按郑注周礼载师云六遂余地自三百里外天子使大夫治之或于田农之时特命之主其事以周礼无田畯正职故直云田畯大夫春官籥章掌击土鼓以乐田畯郑司农云田畯古之先教田之官彼说祈年之祭知爲祭先教者○甫田笺云田畯司啬今之啬夫也疏云郊特牲曰蜡之祭也主先啬而祭司啬也注云先啬若神农司啬若后稷蜡者爲田报祭故知祀此二人此言田畯乃是当时主稼之人故以司啬言之与郊特牲名同实异
　　微行
　　传云墙下径也五亩之宅树之以桑
　　公子
　　疏云诸侯之女称公子○左传雩讲于梁氏女公子观之○公羊传羣公子之舍则以卑矣何休曰谓女公子也
　　萑【详见衞风菼】
　　埤雅云萑即今之荻一名蒹蒹萑之未秀者也
　　蚕
　　尔雅云蟓桑茧雔由樗茧棘茧栾茧蚢萧茧疏云此皆蚕类作茧者因所食叶而异其名也食桑叶作茧者名蟓即今蚕也○周礼云内宰中春诏后帅内外命妇治蚕于北郊以爲祭服马质禁原蚕者注云原再也天文辰爲马蚕书蚕爲龙精月直大火则浴其种是蚕与马同气物莫能两大禁再蚕者爲伤马与○礼记月令云季春天子乃荐鞠衣于先帝命野虞毋伐桑柘具曲植籧筐后妃斋戒亲东乡躬桑禁妇女毋观省妇使以劝蚕事蚕事既登分茧称丝受功以共郊庙之服孟夏蚕事毕后妃献茧乃收茧税以桑爲均贵贱长幼如一以给郊庙之服祭义云古者天子诸侯必有公桑蚕室近川而爲之大昕之朝【季春朔旦】君皮弁素积卜三宫之夫人世妇之吉者使入蚕于蚕室奉种浴于川桑于公桑风戾而食之岁既单矣世妇献茧于夫人夫人副袆而受之及良日夫人缫三盆手遂布于三宫夫人世妇之吉者使缫○春秋文耀钩曰商絶蚕含丝○考异邮曰蚕阳者火火恶水故食不饮桑者土之液木生火故蚕以三月叶类防精合相食　荀子云身女好而头马首屡化而不寿善壮而拙老有父母而无牝牡冬伏而夏游食桑而吐丝前乱而后治夏生而恶暑喜湿而恶雨【湿谓浴其种】蛹以爲母蛾以爲父三俯三起事乃大已【俯谓卧而不食】夫是之谓蚕理　淮南子云黄帝元妃西陵氏始蚕○仲长子昌言云蚕寒而饿之则引日多温而饱之则用日少此寒温饿饱之爲脩短验于物者也○嵇叔夜云火蚕十八日寒蚕三十余日○呉録曰南阳郡一岁蚕八绩○林邑记曰九真郡蚕年八熟茧小轻薄丝弱绵细○永嘉郡记曰永嘉有八辈蚕珍蚕三月绩柘蚕四月初绩蚕四月绩爱珍五月绩爱蚕六月末绩寒珍七月末绩四出蚕九月初绩寒蚕十月绩○广志曰有原蚕有冬蚕有野蚕有柞叶可以作绵○埤雅太曰红蚕縁于枯桑其茧不黄盖二十七日蚕已老则红红蚕以茧自衣亦或谓之室易林曰饥蚕作室是也○雅翼云蚕之状喙呥呥类马色斑斑似虎初拂谓之蚝以毛扫之蚕尚小不欲见露气桑叶着怀中令暖然后切之比至再眠常须三箔虚上下二箔以隔土障尘饲必卷窗开帏饲讫还下盖蚕昆虫之类见明则食其旋生驹皆与马同老食而不饮三十六日而化淮南曰二十二日而化亦有四眠者既老将绩其口含丝独成茧者谓之独茧自二以上谓之同功茧独茧丝细而有绪养蚕之室欲明而温古者后妃享先蚕先蚕天驷也汉旧仪曰今蚕神曰苑窳妇人寓氏公主凡二神
　　斨
　　传云斨方銎也疏云斨即斧也惟銎孔异耳○释名云斨戕也所伐皆戕毁也
　　女桑
　　传云荑桑也○释木云女桑桋桑注今俗谓桑树小而条长者爲女桑树
　　鵙
　　笺云伯劳鸣将寒之候也五月则鸣豳地晚寒鸟物之候从其气焉○尔雅云鵙伯劳也樊光曰春秋传曰少皥氏以鸟名官伯赵氏司至伯赵鵙也以夏至来冬至去郭云似鶷而大又云鹊鵙丑其飞也翪疏云翪竦也不能翺翔逺飞但竦翅上下○大戴礼云五月鵙则鸣鴂者百鹩也鸣者相命也○时训解云芒种之日螳螂生又五日鵙始鸣鵙不始鸣号令壅偪○易通卦验云搏劳性好单栖○楚词云恐题鴂之先鸣使百草爲之不芳○吕览注云仲夏阴作于下阳发于上伯劳夏至后应阴而杀蛇磔之于棘而鸣于上○恶鸟论云伯劳以五月鸣应阴气之动阳气爲仁养阴爲杀残贼伯劳盖贼害之鸟也其声鵙鵙故以其音名也○类从云鵙鸣在上蛇伏不动○禽经注云形似鸜鹆但鸜鹆喙黄伯劳喙黑○杨用脩云性能击抟鹰集于林则盘旋鸣聒俟鹰飞辄击之蜀中名驾鵹五更辄鸣不止至曙乃息
　　
　　周礼云染人掌染丝帛凡染春防练夏纁秋染夏冬献功注谓纁者谓始可染此色纁天地之色以爲祭服○考工记云天谓之三入爲纁五入爲緅七入爲缁注凡色者在緅缁之间其六入者与○毛氏云黒而有赤也
　　按黄朱爲公子裳者公子诸侯之子不必继世爲君有爲大夫士者礼冕服衣纁裳端服有裳黄裳朱者深纁之色君大夫冕服之纁裳也裳者上士端服之裳也黄裳者中士端服之裳也玉藻曰衣正色裳间色然黄正色而爲裳黑赤杂而爲衣则玉藻所云大畧言之耳孔氏疏云绩麻爲布民自衣之黄之色施于祭服朱则爲公子裳盖独举冕服之裳爲说矣殊不知古者深衣何尝不用麻而黄亦以爲裳非独施于祭服也
　　葽
　　传云葽葽草也○笺夏小正四月王萯秀葽其是乎物成自秀葽始○说文云诗曰四月秀葽刘向说此味苦苦葽也
　　按葽草毛公不云何物郑疑爲王萯蔡邕月令章句曰萯草名生于陵月令四月王瓜生郑注云王瓜萆挈也今月令云王萯生夏小正云王萯秀未闻孰是吕览孟夏王善生注云善或作瓜□也淮南子孟夏王瓜生注云王瓜本草作茇葜然则郑以王萯即王瓜而又以王瓜爲茇葜也吕览淮南高诱一家之说而一以爲□一以爲茇葜考之本草王瓜一名土瓜生鲁地平泽田野及人家垣墙间三月采阴干图经云叶似栝楼圆无叉缺有刺如毛五月结黄花花下结子如弹丸生青熟赤根似葛细而多糁均房间人呼爲菟瓜尔雅曰蔩菟瓜郭璞云似土瓜而土瓜自谓之钩藈姑盖菟瓜别是一种也予谓本草明言王瓜一名土瓜则二物小异实一种耳王萯又是一物蔡邕云生于陵本草云生田中叶青刺人有实七月采隂干且夏小正云王萯秀月令云王瓜生定非一也若栝楼自是果臝之实菝葜自在草部中品之上陶隐居云郑以王瓜爲菝葜殊爲谬矣曹氏则以爲药草之逺志据尔雅有云葽绕蕀蒬郭璞曰今逺志也似麻黄赤花叶锐而黄其上谓之小草本草云逺志味苦一名棘菀一名葽绕一名细草四月采根叶阴干图经云根黄色形如蒿苗名小草似麻黄而青又如华豆叶亦有似大青而小者三月开花白色泗州出者花红根叶俱大于他处商州者根黑色曹氏以葽绕之名偶渉于葽又味苦合于刘向之说故定爲逺志严氏亦从之然不荣而实谓之秀逺志有花则不得云秀矣且本草但言四月采根叶不云采实也或曰黍稷有华亦可曰秀若然则秀是吐华葽绕花又以三月开不以四月曹氏所见未必果核若从郑氏以爲王萯则实以七月采以爲王瓜则王瓜亦有花五月方开花下结子亦不得以四月秀也朱子阙而不说良亦有以唐山夫人歌云丰草葽注云葽盛貌或者诗泛言草有盛秀者乎
　　蜩
　　尔雅云蜩蜋蜩螗蜩蚻蜻蜻茅蜩蝒马蜩蜺寒蜩蜓蚞螇螰疏云蜩者目诸蜩也蜋蜩五采具者也螗蜩似蝉而小鸣声清亮夏小正云螗蜩者蝘荡篇云如蜩如螗是也蚻即螓也似蝉而小青色蝒蝉之最大者蜺又名寒螀似蝉而小青赤色闗东谓蟪蛄爲蜓蚞或谓之螇螰也又云翥丑罅疏虫类能飞翥者谓蝉属皆剖坼母以爲孔罅而生○周礼以旁鸣者注蜩蜺属○夏小正云五月螗蜩鸣螗蜩鸣者蝘也七月寒蝉鸣蝉也者蝭也○本草蚱蝉生杨柳上五月采蒸干之陶隐居云蚱即是痖蝉雌蝉也不能鸣者蝉类甚多庄子云蟪蛄不知春秋则是今四月五月小紫青色者而离骚云蟪蛄鸣兮啾啾岁莫兮不自聊此乃寒螀耳九月十月中鸣甚凄急又二月中便鸣者名防母似寒螀而小七月八月鸣者名蛁蟟色青今此云生杨柳树上是诗云鸣蜩嘒嘒者形大而黑伛偻丈人掇此昔人噉之故礼有蜩范蝉有緌亦谓此此蜩五月便鸣俗云五月不鸣婴儿多灾苏恭云蚱蝉即鸣蝉也○易通卦验云姤上九候蝉始鸣不鸣国多妖言蝉应期鸣古语之象今失节不鸣鸣则失时故多妖言○援神契云蝉无力故不食○周书曰夏至又五日蜩始鸣不鸣贵臣放逸立秋之日寒蜩鸣不鸣人臣不力争○淮南子云蛇不足而行鱼无耳而听蝉无口而鸣自然者也又云蝉饮而不食三十日而化○论衡云蝉生于复育开背而出○徐广车服杂注云侍臣加貂蝉者取其清高饮露而不食○陆云寒蝉赋云头上有緌则其文也含气饮露则其清也黍稷不享则其廉也处不巢居则其俭也应候守常则其信也加以冠冕取其容也○段柯古云蝉未脱时名复育相传言蛣蜣所化韦翾尝冬中掘树根见复育附于朽处怪之村人言蝉固朽木所化也翾因剖视腹中犹实烂木
　　按蜩之类多蜩与蝉其总号也其名随方土所称最多参错此五月鸣蜩即蜋蜩螗蜩也夏小正传曰蜋蜩者五采具螗蜩者蝘郭云螗蜩俗呼胡蝉江南谓之螗蛦是也舍人注尔雅曰蜋蜩螗蜩皆蝉也方语不同三辅以西爲蜩梁宋以东谓蜩爲蝘楚地谓之蟪蛄楚辞云蟪蛄鸣兮啾啾者也方言亦云蝉楚谓之蜩宋衞谓之螗蜩陈郑谓之蜋蜩秦晋谓之蝉海岱谓之防舍人扬雄俱以螗蜩蜋蜩爲一物大雅荡篇云如蜩如螗不得爲一也舍人所云蟪蛄者有二种庄子称不知春秋者夏虫小紫青色者也楚辞称其鸣啾啾者尔雅所谓蜓蚞螇螰也方言云蛥蚗齐谓螇螰楚谓蟪蛄或谓蛉蛄秦谓蛥蚗自闗而东谓蛁蟧或谓蝭蟧或谓蜓蚞广雅云蟪蛄蟧蛁是也庄子音义及陶隐居以爲蟪蛄即寒螀非也风土记云蟪蛄鸣于朝寒螀鸣于夕郭注尔雅蜺寒蜩云寒螀也引月令寒蝉鸣方言云黑而赤者谓之蜺谓之寒蜩寒蜩者瘖蜩也郭以月令云寒蜩鸣知寒蜩不瘖据以难子云不知寒蝉即今痖蝉痖蝉初瘖得寒露冷风乃鸣方言原其始故谓之瘖蜩耳然陶贞白所云哑蝉自是雌蝉不能鸣者非此寒蜩也陆玑如蜩如螗疏云螗一名蛁蟟青徐人谓之螇螰其失与舍人同蝒马蜩景纯以爲蜩中最大者本草图经以此爲诗之鸣蜩不必尔也马蜩特蜋蜩螗蜩中之犹大者耳蚻蜻蜻即诗之所谓螓扬雄云雌蜻谓之疋者也茅蜩扬雄谓之麦蚻郭璞云江东呼茅闗西呼麦蝉之小者也古今注蝉一名王女而诸类总谓之蝉爲其变化而禅亦以舍卑秽趋高洁其禅足道也
　　貉
　　字林云貈似狐善睡其子名貆又云貍类貁谓之○郭璞云貉雌者名□今江东呼貉爲○淮南子曰螘知爲垤貛貉爲曲穴虎豹有茂草隂以防雨景以蔽日此亦鸟兽之所以智也○考工记云貉逾汶则死此地气然也○诗义问云狐之类貉貒貍也○埤雅云俗云貛貉同穴而异处貛之出入以貉爲导诗曰一之日于貂取彼狐狸爲公子裘言往祭表貉因取狐狸之皮爲裘故传云于貉谓取狐狸皮周官祭表貉是也○雅翼云貉善睡之兽畜而养之扣之即卧已而复寐亦善捕○疏云礼无貉裘惟孔子狐貉以居明貉贱也按貉狐貍三兽名笺云抟貉自爲裘狐狸以供尊者其辨甚明朱传云貉狐貍也何混若此
　　貍
　　尔雅云貍子○字林云貍伏兽似防○本草貍骨肉疗诸疰心腹痛走无常处及鼠瘘恶疮头骨尤良图经云貍类甚多似虎斑文者可用猫斑者不佳南方有一种香貍人以作鲙其气甚香微有麝气邕州已南又有风貍似兔而短多栖息高木候风吹过他木衍义云貍骨形类猫其文有二一如连钱一如虎文肉味与狐不相逺江南一种牛尾貍其尾如牛人多糟食未闻入药○埤雅云貍豸在里者里人所居也貍穴而薶焉故貍又通于薶字貍之伺物卑身而伏以候敖者似防而小文彩异于貒貉大射以貍歩张三侯郑氏云貍善搏者也行则止而拟度其发必获是以侯道取象焉狐善疑貉善拟不可以有爲故古者以爲燕居之裘齐东郭书衣貍制是也貍狐貒貉性一也其迹皆而不速○雅翼云狐口锐而尾大貍口方而身文黄黒彬彬盖次于豹○礼曰貍首之斑然又曰貍去正脊狐去首○太经云辨人貍别其文萃也○魏志管辂云虽有爪牙微而不彊虽有文章蔚而不明其名曰狸○淮南子云貍头似鼠以类推也○异物志云灵狸一体自爲夫妇故能媚人○子思子曰谓狐爲貍者非直不知貍也勿得狐复失貍者也○徐广封禅书注云狸一名不来

　　六家诗名物疏卷二十九
　　钦定四库全书
　　六家诗名物疏卷三十　　明　冯复京　撰国风豳二
　　七月篇下
　　股
　　说文髀也○释名云股固也爲强固也
　　莎鸡
　　尔雅云螒天鸡樊光曰小虫黑身赤头李巡曰一名酸鸡郭璞曰一名莎鸡一名樗鸡○陆疏云如蝗而斑色毛翅数重其翅正赤六月中飞而振羽索索作声幽州人谓之蒲错○本草樗鸡生河内樗树上七月采苏恭云五色具者爲雄青黑质白斑者是雌图经云今所谓莎鸡亦生樗木上六月后出飞而振羽作声人或畜之樊中但头方腹大翅羽外青内红而身不黑头不赤此殊不类惟在樗木上人呼红娘子者头翅皆赤乃如旧说然不名莎鸡疑古今之称不同耳衍义云樗鸡东西京都尤多形类蚕蛾但头足微黑翅两重外一重灰色下一重深红五色皆具腹大○广志云莎鸡似蚕蛾而五色亦曰犨鸡○古今注云莎鸡一名促织一名蟋蟀促织谓鸣声如急织络纬谓其鸣声如纺绩也一曰促机一曰纺纬○埤雅云俗云络纬雄鸣于上风雌鸣于下风而风化○雅翼云莎鸡头小而羽大有青褐两种一名络纬今人谓之络丝娘小儿亦养之夜听其声能食瓜苋之属莎鸡与络纬是一物蟋蟀与促织是一物崔豹不当合而言之盖二虫俱似机杼声可以趣妇功故易紊乱孙炎郭璞陆机广志所云皆非其类今莎鸡之鸣乃止而振羽不待飞也一名马
　　按斯螽虫之以股鸣者莎鸡虫之以翼鸣者蟋蟀虫之以注鸣者逈然三物也朱子云一物随时变化而异其名其误起于程正叔而正叔之误又起于崔正熊正熊混莎鸡蟋蟀爲一正叔又混入斯螽可谓误中之误罗氏辨之精矣今时验亦然
　　宇
　　韩诗云宇屋霤也○释文云屋四垂爲宇○释名云宇羽也如鸟羽翼自覆蔽也○系辞云上栋下宇以待风雨
　　牀
　　释名云牀装也所以自装载也长狭而卑曰榻小者独坐○通俗文云牀三尺五曰榻板独坐曰秤八尺曰牀○说文云牀身之安也杠牀前木也○方书云牀杠北燕朝鲜谓之树闗西秦晋谓之杠南楚谓之赵东齐海岱谓之桦其上板衞之北郊赵魏谓之牒或曰牑○广雅云栖谓之牀○周礼玉府掌王之牀第○天文集云紫宫门外有天牀六星
　　向
　　士虞礼云祝啓牖向注向牖一名也○韩诗云北向牕也
　　郁
　　毛诗义问云其树高五六尺实大如李正赤食之甜○疏云晋宫阙铭云华林园中有车下李三百一十四株薁李一株车下李即郁薁李即薁二者相类而同时熟
　　薁
　　本草云郁李一名爵李一名车下李一名棣生高山川谷及丘陵上五月六月采根○陆玑云唐棣薁李也一名雀梅亦曰车下李所在山皆有其华或赤或白五月中成实大如李子可食○本草图经云郁李木高五六尺枝条叶花皆若李惟子小若楼桃赤色而味甘酸核随子熟六月采根并实取核中仁用
　　按薁一名郁李一名薁李一名蘡薁一名燕薁一名棣一名爵李一名车下李广雅谓之蘡舌与郁俱棣属也故同得车下李之名陆玑以唐棣爲薁李非也而以爲实大如李则得之本草图经谓郁李子如樱桃则似说常棣非郁李也郁李虽棣属然非尔雅所谓唐棣常棣也古之说者惟不知唐棣爲扶栘木而以爲薁又不知薁别是一种而以爲常棣故本草注及诗缉诸说俱误今由陆玑崔豹郑樵及本草诸说参详之始知其别如此魏王花木志云燕薁实如龙眼黑色说文谓之蘡薁诗疏一名车鞅藤豳诗六月食薁者此也广志曰燕薁似棃早熟据此又非郁李而二说亦相矛盾殆不足取证韩诗薁字又作藿是尔雅所谓藿山韭者非毛诗之薁尔雅翼云山韭形性与韭相类但根白叶如灯心苗
　　葵
　　李氏曰葵可茹公仪所拔是也○周礼醢人葵菹蠃醢○特牲记云铏芼夏葵冬荁○齐民要术云今世葵有紫茎白茎二种春必畦种水浇而冬种者有雪勿令从风飞起每雪辄一劳之劳雪令地保泽叶又不虫掐必待露解收必待霜降伤晚则黄烂伤早则黑涩诗曰七月烹葵及菽即此是也○本草云葵叶爲百菜主陶隐居云以秋种葵覆养经冬至春作子谓之冬葵至滑利春葵子亦滑叶尤冷利不可多食术家取此葵子微炒散着湿地遍踏之朝种暮生逺不过宿日华子云冬葵久服坚筋骨秋葵即是种早者○四民月令云正月可种葵四月可收冬葵子六月六日可收葵中伏可种干葵○埤雅云左传葵能衞足今葵心随日光所转辄低覆其根似智字说曰草也能揆日向焉故又训揆按尔雅云菺戎葵即今之蜀葵也又云荍蚍即今之锦葵也又云蔠葵蘩露即本草之落葵也又云莃菟葵似葵而小叶者是也本草又有黄蜀葵龙葵皆非此七月所烹之葵七月所烹者即今秋葵尔
　　菽
　　采菽笺云菽大豆也生民传云荏菽戎菽也笺云戎菽大豆也○物理论云菽者众豆之总名○尔雅云戎菽谓之荏菽孙炎曰大豆也○广雅曰大豆菽也小豆答也豍豆豌豆防豆也胡豆防也豆角谓之荚其叶谓之藿○春秋说题词云菽者属也春生秋熟理通体属也菽赤黑隂生阳大体应节小变象阳色也○援神契云赤土宜菽○吕氏云得时之菽长茎而短足其荚二七以爲族多枝数节竞叶蕃实大菽则圆小菽则抟以芳称之重食之息以香如此者不虫先时者必长以蔓浮叶疏节小荚不实后时者短茎疏节本虚不实○汜胜之书云三月榆荚雨时高田可种大豆保岁易爲宜古之所备凶年也大豆生戴甲而出种土不可厚厚则项折不能长达夏至后二十日尚可种小豆不保岁难得宜椹黑时种○雅翼云羞笾之实饵粉餈皆稻米黍米所爲以其黏着故粉熬大豆以爲表
　　按菽郑氏常以大豆言之即生民之荏菽也释草云戎菽谓之荏菽孙炎云大豆诸家或以爲胡豆后稷播种岂应近舍中国之种而逺种胡豆乎明孙说是矣此诗言烹菽广雅云叶谓之藿公食礼铏芼牛藿羊苦黍薇当是烹豆叶以爲羮耳
　　枣
　　尔雅云枣壶枣边要枣櫅白枣樲酸枣杨彻齐枣遵羊枣洗大枣煑填枣蹶泄苦枣晳无实枣还味捻枣又云枣李曰疐之○周礼馈食之笾其实枣○礼记妇人之贽脯修枣栗又云枣曰新之又云枣栗饴蜜以甘之○青史子云枣北方之草冬木也○本草云大枣味甘平主心腹邪气安中养脾助十二经平胃气通九窍补少气少津液和百药久服轻身长年八月采暴干图经云枣极美者有水菱枣御枣之类○罗氏云枣有十一名郭氏得九焉后世有紫枣枣西王母枣东海蒸枣洛阳夏白与夫鸡心牛头羊矢狝猴细腰其名不可胜载淮南子十一月枣枣取其赤心○埤雅云棘大者枣盖若酸枣所谓棘也于文重束爲枣并束爲棘一曰棘实曰枣盖枣性重乔棘则低矣故其制字如此诗曰八月剥枣剥击也枣实未熟虽击不落已熟则烂不击自堕齐民要术所谓全赤即收收法撼而落之爲上是也且枣全赤即收故干则红皱复无乌鸟之费半赤而收者肉未充满干复黄皱将赤味亦不佳故于全赤之时剥而落之世云噉枣令人齿黄齿居晋而黄食此故也
　　春酒
　　疏周礼清酒注云今之中山冬酿接夏而成者然则春酒即彼三酒之中清酒也
　　瓜
　　广雅云冬瓜□也水芝瓜也其子谓之□龙虎掌羊骹兔头桂支宻筩□□貍头白防无余缣瓜属也○夏小正云五月乃瓜乃者急瓜之辞也瓜也者始食也八月剥瓜蓄瓜之时也○礼记云爲天子削瓜者副之巾以絺爲国君华之巾以绤爲大夫累之士防之庻人龁之又云瓜祭上环食中弃所操又云天子树瓜华不敛藏之种也○本草瓜蔕七月采图经云即甜瓜蔕也又有白瓜越瓜胡瓜○埤雅云瓜字象其实在须蔓之间性少延辄腐尤忌闻麝乃至一蔕不收
　　壶
　　传云壶瓠也○埤雅云似匏而圆曰壶壶圜器也故谓之壶亦曰壶卢古今注曰壶卢瓠之无柄者也性善浮要之可以渉水南人谓之要舟又可爲樽春秋传曰樽以鲁壶司尊彞曰秋尝冬蒸馈献用两壶尊诗曰八月断壶壶性蔓生披蔓斩之故曰断也今其收法八月冷露降辄先断其根令其余蔓饮之巳日乃收尤坚成可用
　　苴
　　丧服注云苴麻之有实者○疏云麻九月初熟拾取以供羮菜○本草经云麻子味甘平主补中益气久服肥健不老○月令仲秋食麻与犬孟冬天子以犬尝麻
　　樗
　　陆玑疏云樗树及皮皆似漆青色其叶臭○本草图经云椿樗二木相类但椿木实而叶香可噉樗木疎而气臭膳夫亦能熬去其气北人呼樗爲山椿江东呼爲虎目叶脱去有痕如樗蒱子又如眼目故得此名衍义云世以无花不实木身大其干端直者爲椿其有花而防木身小干多迂矮者爲樗○庄子云吾有大树人谓之樗其大本臃肿而不中绳墨其小枝拳曲而不中规矩
　　农
　　周礼太宰以九职任万民一曰三农生九谷○管子曰一农之量包百亩上农挟五中农挟四下农挟三○国语管仲云昔圣王处农就田野及寒击菒除田以待时耕及耕深耕而疾耰之尽其四支之敏以从事于田野少而习焉其心安焉是故农之子恒爲农其秀民之能爲士者必足赖也
　　场
　　孔仲达云种树菜果谓之圃蹂践禾稼谓之场故春夏爲圃秋冬爲场○周礼场人注场筑地爲墠季秋除圃中爲之
　　重穋
　　说文种先种后熟也稑疾熟也稑或从翏○周礼内宰上春诏王后生穜稑之种郑司农云先种后熟谓之穜后种先熟谓之稑谓诗云黍稷穜稑是也贾公彦云先郑直云先种后种不见谷名后郑意黍稷皆有穜稑又云舍人以岁时县穜稑之种以共王后之春献种司稼辨穜稑之种
　　昼
　　说文云日之出入与夜爲界从画省
　　绹
　　尔雅云绹绞李巡曰绳之绞也
　　百谷
　　物理论云梁者黍稷之总名稻者漑种之总名菽者众豆之总名三谷各二十种爲六十种蔬果之实助谷各二十种爲百谷故诗曰播厥百谷者众种之大名也○周礼太宰九谷注先郑云黍稷秫稻麻大小豆大小麦后郑谓无秫大麦有梁苽膳夫王食用六谷注云稌黍稷粱麦苽疾医以五谷养其病注云麻黍稷麦豆职方氏扬州荆州其谷宜稻豫州其谷宜五种注云黍稷菽麦稻青州其谷宜稻麦兖州其谷宜四种注云黍稷稻麦雍州其谷宜黍稷幽州其谷宜三种注云黍稷稻冀州其谷宜黍稷并州其谷宜五种○月令五时食谷春麦夏菽季夏稷秋麻冬黍孟秋农乃登谷内则牛宜稌羊宜黍豕宜稷犬宜粱雁宜麦鱼宜苽○汉食货志五种注麻金黍火稷土麦水豆木○大戴礼云食气者神明而寿食谷者智慧而巧○谷梁传云一谷不升谓之歉二谷不升谓之饥三谷不升谓之馑四谷不升谓之康五谷不升谓之大侵○淮南子云汾水蒙浊而宜麻济水通和而宜麦河水中浊而宜菽雒水轻利而宜禾渭水多力而宜黍江水肥仁而宜稻
　　凌阴
　　周礼凌人正岁十有二月令斩冰三其凌春始治鉴夏颁冰掌事秋刷
　　献羔
　　月令仲春天子乃鲜羔开冰先荐寝庙注鲜当爲献献羔祭司寒也○左传申丰云其藏冰也黑牡秬黍以享司寒献羔而啓之杜预云二月春分献羔祭韭开冰室服防云司寒司隂之神防也
　　韭
　　说文云一种而久者故谓之韭象形在一之上一地也○礼曰庻人春荐韭祭宗庙韭曰丰本内则豚春用韭○埤雅云齐民要术云韭高三寸便剪剪如葱法一岁之中不过五剪凡剪不用日中韭性内生根喜上跳故种与葵同法而畦欲极深○雅翼云首春色黄未出土时最美故云春初早韭冬末晚菘夏小正曰正月囿有韭○易稽览图云政道得则隂物变爲阳郑注云若葱变爲韭○本草云韭辛温归心安五藏除胃中热
　　飨
　　传云飨者乡人以狗大夫加以羔羊○笺云十月民事俱毕国君闲于政事而飨羣臣○月令孟冬大饮烝注十月农功毕天子诸侯与羣臣饮酒于大学以正齿位谓之大饮别之于他其礼亡今天子以燕礼郡国以乡饮酒礼代之燕谓有牲体为俎也
　　按传所云飨者谓党正因蜡饮酒党正职云国索鬼神而祭祀以礼属民而饮酒于序以正齿位一命齿于乡里再命齿于父族三命不齿乡饮酒经云尊两壶于房户之间有酒即此诗云朋酒也记云其牲狗即毛传所据也乡饮酒礼賔兴贤能与党正饮酒不同毛据为説者以州党乡之属也其有乡大夫来观礼或乡之所居州党乡大夫亲为主人则杀羔羊以飨之
　　公堂【大学互见大雅辟廱】
　　传云公堂学校也疏云谓党之序学○周礼州长春秋以礼防民射于州序党正以礼属民饮酒于序○学记云古之教者家有塾党有庠术有序国有学陈氏曰术当为州○郑礼记注云庠乡学也州党曰序○孟子曰殷曰序序者射也○礼书云乡饮在庠庠有房室乡射在序序无房室尔雅云东西墙谓之序序之名盖本于此○疏云笺以公堂谓之太学○礼书云四代之学虞则上庠下庠夏则东序西序商则右学左学周则东胶虞庠而周又有辟廱成均瞽宗之名则上庠东序右学东胶大学也故国老于之养焉下庠西序左学虞庠小学也故庻老于之养焉记曰天子设四学盖周制也周之辟廱即成均东胶即东序瞽宗即右学成均居中左东序右瞽宗此大学也虞庠在国之西郊则小学也商之右学周谓之西学亦谓之瞽宗夏之东序周谓之东胶亦谓之大学盖夏学上东下西商学上右下左周特存其上者耳诸侯之学小学在内大学在外天子之学小学居外大学居内
　　鸱鸮篇
　　鸱鸮
　　尔雅云鸱鸮鸋鴂郭璞曰鸱类○方言云桑飞自闗而东谓之工爵或谓之果鸁或谓之女匠谓之鸋鴂自闗而西谓之桑飞或谓之韈爵郭璞曰桑飞即鹪鹩也按尔雅云鸋鴂鸱鸮鸱属非此小雀明矣○陆疏云鸱鸮似黄雀而小其喙尖如锥取茅莠爲窠以麻紩之如刺袜然县着树枝或一房或二房幽州人谓之鸋鴂或曰巧妇或曰女匠闗东谓之工雀或谓之过羸闗西谓之桑飞或谓之袜雀或曰巧女○小毖传云桃虫鹪也鸟之始小终大者笺云鹪之所爲鸟题肩也或曰鸮皆恶声之鸟陆玑疏云今鹤鹩是也微小于黄雀其雏化而爲雕故俗语鹪鹩生雕○尔雅又曰桃虫鹪其雌鴱郭璞曰鹪桃雀也俗呼爲巧妇邢昺曰此鹪小鸟而生雕鹗者也○张华鹪鹩赋云翳荟蒙笼是焉游集飞不飘飏翔不翕习巢林不过一枝每食不过数粒○朱传云鸱鸮鸺鹠恶鸟攫鸟子而食者也○埤雅云先儒以爲鸱鸮即今巧妇郭注尔雅独云鸱类则璞与先儒异意以诗与尔雅考之宜如璞义盖尔雅言鸱鸮鸋鴂继云狂茅鸱怪鸱枭鸱则鸱鸮宜亦鸱类贾谊所谓鸾鳯伏窜鸱鸮翺翔是也鸱鸺一名只狐鸮服鬼车之类○尔雅云鵅鵋防注今江东呼鸺鹠爲鵋欺亦谓之鸲鵅又云怪鸱注即鸱鸺也见广雅今江东通呼此属爲怪鸟○庄子云鸺鹠夜撮蚤察毫末昼出瞑目不见丘山言殊性也○博物志云鸺鹠一名鵄鸺昼目无所见夜则目至明人截爪甲弃露地此鸟夜至人家拾取爪视之则知吉凶辄便鸣其家有殃○本草云钩鵅入城城空入宅宅空怪鸟也又有鸺鹠亦是其类微小而黄夜能拾人手爪知人吉凶○纂文曰鸺鹠夜能拾蚤虱蚤爪音相近俗人云拾人弃爪相吉凶妄说也○淮南万毕术曰鵄鸺致鸟取鵄鸺折其大羽绊其两足以爲媒张罗其旁则鸟聚矣○欧阳氏云今鸮多攫鸟子而食
　　按鸱鸮名鸋鴂巧妇亦名鸋鴂故先儒多误以鸱鸮爲巧妇其实鸱鸮是鸮类耳衞风流离之子此土枭也陈风有鸮萃止此尔雅之枭鸱也并非此鸱鸮朱传以爲鸺鹠则又误鸺鹠尔雅谓之鵅鵋防又云怪鸱不得爲鸱鸮也若巧妇乃周颂之桃虫耳据本草则鵋防鸺鹠又是二物及郑氏云鹪鹩生题肩与鸮亦无所出难以管见定其然否韩诗说云鸱鸮鸋鴂鸟名也鸱鸮所以爱养其子者适以病之爱怜养其子者谓坚固其窠巢病之者谓不知托于大树茂枝反敷之苇防风至防折有子则死有卵则破是其病也与荀子所说蒙鸠同杨倞荀子注云蒙鸠鹪鹩也是韩婴亦以鸱鸮爲巧妇也
　　桑土
　　方言云东齐谓根曰土○字林作桑皮也
　　荼
　　传曰荼萑苕疏谓薍之秀穗也出其东门传云荼茅秀然则茅薍之秀相类故皆名荼
　　口
　　易说卦云兑爲口○礼记云口容止○左传口不道忠信之言爲嚚○鬼谷子云口者机闗也所以开闭情意也又曰口可以食不可以言○养生经云军营之有甘泉军营口也甘泉唾也○释名口空也










　　六家诗名物疏卷三十
<经部,诗类,六家诗名物疏>
　　钦定四库全书
　　六家诗名物疏卷三十一　明　冯复京　撰国风豳三
　　东山篇
　　东山
　　诗缉云三监在周之东周公自西徂东以征之军屯必依山爲固故以东山言之○王伯厚云秦汉谓山东山西者皆指太行山东山即商地○孔氏曰金縢云周公居东二年周公在东实出入三年
　　裳衣
　　笺云裳衣谓兵服也○周礼司服云凡兵事韦弁服注韦弁以韎韦爲弁又以爲衣裳春秋传曰晋郤克衣韎韦之跗注是也今时五伯缇衣古兵服之遗色○襍问志云韎韦之不注不读如幅注属也幅有属者以浅赤韦爲弁又以爲衣而素裳白舄也○贾公彦云郑君两解此注裳亦用韎韦至彼襍问志裳用素者从白舄之义○左传均服振振注戎事上下同服疏云在兵之服皆韦弁
　　行
　　周礼云振旅如战之陈辨鼓铎镯铙之用茇舍如振旅之陈辨号名之用治兵如振旅之陈辨旗物之用大阅陈车徒如战之陈○周书曰春爲牝陈弓爲前行夏爲方陈防爲前行季夏爲圆陈牙爲前行秋爲牡陈剑爲前行冬爲伏陈楯爲前行是爲五陈○左传郑伯爲鱼丽之陈先偏后伍伍承弥缝衞捄宋郑翩愿爲鹳其御愿爲鹅蔿敖爲宰军行右辕左追蓐前茅虑无中权后劲楚君之戎分爲二广广有二卒卒偏之两鲁哀公爲支离之卒以侵衞○握竒经云四爲正四爲竒余竒爲握竒解云天地风云爲四正龙虎鸟虵爲四竒○六韬云日月星辰斗柄一左一右一向一背此谓天陈丘陵水泉亦有前后左右之列此谓地陈用车用马用文用武此谓人陈
　　枚
　　周礼大司马中冬教大阅车徒皆作遂鼓行徒衔枚而进注云枚如箸衔之有繣结项中军法止语爲相疑惑衔枚氏掌司嚣国之大祭祀令禁无嚣军旅田役令衔枚
　　蠋
　　尔雅云蚅乌蠋郭云大虫如指似蚕疏韩奕云鞗革金厄毛亦云厄乌蠋也又云独者蜀邢云言山中之孤独者名蜀此虫更无羣匹○韩非子云蚕似蠋人见蠋则毛起○广志云藿蠋有五色者槐香蠋五采有角甚臭○埤雅云蠋以丝自褁○雅翼云蜀葵中虫也亦食于藿蚕类而不食桑诗乃称烝在桑野者葵藿之下亦桑野之地也蚕致养于人万百爲族蜀则独行故以比敦然独宿者或作鸟名禽经曰蜀不独宿不知何物
　　果臝之实
　　尔雅云果臝之实栝楼○孔疏引本草云栝楼如瓜叶形两两相值蔓生青黑色六月华七月实如瓜瓣○本草经云栝楼根一名地楼一名果臝一名天瓜一名泽姑实名黄瓜主胷痹悦泽人面图经云根亦名白药皮黄肉白三四月内生苗引藤蔓叶如甜瓜叶作义有细毛七月开花似葫芦花浅黄色实在花下大如拳生青至九月熟赤黄色有正圆者有锐而长者
　　伊威
　　尔雅云蟠鼠负又云蛜威委黍注旧说鼠妇别名○说文云委黍鼠也○陆玑云在壁根下瓮底土中生似白鱼○陶隐居云一名鼠负言鼠多在坎中背则负之又一名鼠妇○衍义云此湿生虫也多足其色如蚓背有横文蹙起大者长三四分水瓮及下湿处多○埤雅云食之令人善淫○刘氏云壁落间小虫无人扫则出行于室
　　蟏蛸
　　尔雅云蟏蛸长踦疏此小鼅鼄长脚者俗呼爲喜子○陆玑云一名长脚荆州河内人谓之喜母此虫来着人衣有亲客至有喜也幽州人谓之亲客亦如蜘蛛爲罗网居之○崔豹云蟏蛸身小足长
　　町畽
　　传云鹿迹也○说文云田践处曰町畽禽兽所践处也○程子云町畽庐傍畦陇○董氏曰区种法曰伊尹作爲区田一亩之中地长十八丈分十八丈作十五町町间分十四道通人行畽爲田里所聚
　　熠燿
　　尔雅云萤火即炤舍人云即夜飞有火虫也○本草云萤火一名夜光一名放光一名熠燿一名即炤生阶地池泽陶隐居曰此是腐草及烂竹根所化初犹未如虫腹下已有光数日便变而能飞衍义云萤常在大暑前后飞出是得大火之气而化故如此明照也月令虽云腐草所化然非隂湿处终无○古今注云萤火一名耀夜一名景天一名熠燿一名丹良一名燐一名丹鸟一名夜光一名宵烛腐草爲之食蚊蚋○陈思王萤火论云诗云熠燿宵行章句以爲鬼火或谓之燐未爲得也天隂沈数雨在于秋日萤火夜飞之时也故曰宵行然腐草木得湿而光亦有明验众说并爲萤火近得实矣○月令季夏之月腐草爲萤○夏小正曰八月丹鸟羞白鸟丹鸟者谓丹良也白鸟者谓蚊蚋也其谓之鸟也重其养者也有翼者爲鸟羞也者进也不尽食也○崇有论云萤无胃而育○埤雅云今西北多萤大者如枣行而有光正曰宵行以此故也一说萤非熠燿熠燿行虫耳今卑湿处有虫如蚕蠋尾后载火行而有光俗谓之熠耀○董氏曰熠燿自是一种虫夜行地上如蚕喉下明如萤故曰宵行○杨用修云萤火有二种梁萧和赋云悦草萤之夜翔此草萤也唐李子卿有水萤赋此水萤也
　　按古今注萤火一名燐故毛公云熠燿燐也燐萤火也孔疏以燐爲鬼火而驳毛公非也本草明云萤火一名熠燿而董陆二家复有异论然止云熠燿别一种虫初未常以宵行爲虫名也朱子始以宵行爲虫名盖以末章有熠燿其羽疑熠燿但爲明貌耳然虫名可妄造乎杨用修云古人用字有虚有实熠燿之爲萤火实也熠燿爲仓庚之羽虚也如小雅交交桑扈有莺其领此言桑扈之领如莺之文非谓莺即桑扈也彼谓仓庚之羽如熠燿之明非谓熠燿即仓庚也此说当矣
　　鹳
　　韩诗章句曰鹳水鸟巢居知风穴处知雨天将雨而蚁出壅土鹳鸟见之长鸣而喜○陆玑疏云鹳鹳雀也似鸿而大长颈赤喙白身黑尾翅树上作窠大如车轮卵如三升杯望见人按其子令伏径舍去一名负釜一名黑尻一名背灶一名皂裙又泥其巢一傍爲池含水满之取鱼置池中稍稍以食其雏若杀其子则一村致旱灾○陶隐居云鹳有两种似鹄而巢树者爲白鹳黑色曲颈者爲乌鹳○本草衍义云鹳头无丹项无乌带身如鹤者是兼不善唳但以喙相击而鸣○禽经云鹳仰鸣则晴俯鸣则隂○博物志云鹳伏卵时数入水卵冷则不毈取礜石周围绕卵以助暖气○自然论云鹳影接而怀卵○襍俎云江淮谓羣鹳旋飞爲鹳井鹳亦好羣飞人探巢取鹳子六十里旱能羣飞薄霄激雨雨爲之散○北梦琐言云南方有鹳食蛇每遇巨石如道士禹歩其石阞然而转因得而噉
　　垤
　　疏云螘穴处将欲隂雨水泉上润穴处者先知之避湿而上冢○释虫云蚍蜉大螘小者螘蠪朾螘螱飞螘其子蚳○记蛾子时术之○方言垤封场也楚郢以南蚁土谓之垤垤中齐语也○埤雅云蚁将雨则出而壅土成峯方言曰其场谓之坻亦或谓之垤垤从至以螘之微而能爲垤用其至故也今蚁取小虫入穴辄坏垤窒穴盖防其逸亦以窒雨一名蚁封朔地蚁封大有如冢者所谓蚁冢盖出于此○易林震之蹇曰蚁封戸穴大雨将集
　　皇
　　尔雅云黄白騜疏曰马有黄处有白处者曰騜
　　驳
　　尔雅云駵白驳孙炎曰駵赤色也邢昺曰谓马有駵处有白处者曰驳○易说卦云干爲驳马○礼斗威仪云君乗火而王南海输驳马○埤雅徐铉曰疑象駮文晋侯乗驳乳虎见之而伏则象駮之文理或然也驳亦马之上色故古者国君乗之
　　缡
　　尔雅云妇人之袆谓之褵褵緌也孙炎曰袆帨巾也郭璞曰即今之香缨也袆邪交络带系于体因名爲袆緌系也此女子既嫁之所着示系属于人义见礼记诗云亲结其缡谓母送女重结其所系着以申戒之说者以袆爲帨巾失之○韩诗注云缡带也○孔疏云按昏礼言结帨此言结缡则缡当是帨非香缨○广雅云大巾帏○昏礼记曰父送女命之曰戒之敬之夙夜毋违命母施衿结帨曰勉之敬之夙夜毋违宫事庻母及门内施鞶申之以父母之命命之曰敬恭听宗尔父母之言夙夜无愆视诸衿鞶
　　破斧篇
　　四国
　　传云四国管蔡商奄也○书蔡仲之命云惟周公位冢宰羣叔流言乃致辟管叔于商囚蔡叔于郭邻以车七乗降霍叔于庻人三年不齿书序云成王东伐淮夷遂践奄作成王政成王既践奄将迁其君于蒲姑周公告召公作将蒲姑○杜预云乐安博昌北有蒲姑城奄阙不知所在郑云奄盖在淮夷之地亦未能详成王先伐淮夷遂灭奄奄似逺于淮夷也○作雒解云武王克殷乃立王子禄父俾守商祀建管叔于东建蔡叔霍叔于殷俾监殷臣武王崩周公立相天子三叔及殷东徐奄及熊盈以叛二年乃作师旅临衞攻殷殷大震溃降辟三叔王子禄父北奔管叔经而卒乃囚蔡叔于郭淩凡所征熊盈族十有七国俘维九邑俾康叔宇于殷俾中旄父宇于东○书传云管蔡流言奄君薄姑谓禄父曰成王幼周公见疑矣此百世之时也请举事然后禄父及三监畔○左传周有徐奄注二国嬴姓
　　按管今河南开封府郑州蔡今河南汝宁府上蔡县霍今山西平阳府霍州商谓公子禄父都纣故都朝歌故城在今大名府濬县奄地未详所在左传云蒲姑商奄吾东土也又云鲁公因商奄之民则奄是东方之国近鲁之地也括地志兖州府曲阜县奄至即奄国之地疑此即杜氏所谓迸散在鲁者其后故得奄名非奄之初封在曲阜也书序称成王践奄则四国流言之日周公但讨而定之未尝灭其国至归政后成王始灭之而徙其君耳孟子云周公相武王诛纣伐奄则周公凡两次伐奄犹未能荡平盖奄本忠于商爲周家反覆之臣也
　　锜
　　传曰凿属曰锜○韩诗云木属
　　銶
　　传曰木属曰銶○韩诗云凿属也一解云今之独头斧
　　伐柯篇
　　柯
　　考王记车人云柯长三尺博三寸厚一寸有半五分其长以其一爲之首注云首六寸谓闗头斧也柯其柄也又云半矩谓之宣一宣有半谓之欘一欘有半谓之柯一柯有半谓之磬折
　　笾
　　尔雅云竹豆谓之笾○郑注云笾竹器如豆者其实皆容四升○周礼笾人掌四笾之实朝事之笾其实麷蕡白黑形盐膴鲍鱼鱐馈食之笾其实枣栗桃干防榛实加笾之实蓤芡栗脯蓤芡栗脯羞笾之实糗饵粉餈凡祭祀共其笾荐羞之实丧事及賔客之事共其荐笾羞笾九嫔凡祭祀赞后荐彻豆笾内宗掌宗庙之祭祀荐加豆笾外宗掌宗庙之祭祀佐王后荐玉豆眡豆笾掌客凡诸侯之礼夫人致礼八笾侯伯夫人致礼八笾子男夫人致礼六笾○礼记鼎俎竒而笾豆偶阴阳之义也笾豆之实水土之品也又云荐用雕篹○礼书士丧特牲笾有巾则簋敦豆有巾可知鲁用雕篹士丧礼笾无縢则士大夫吉祭之笾有縢无雕可知○仪礼图云士冠脯醢脯用笾醢用豆士昏醴賔脯醢乡饮脯醢众賔辩有脯醢乡射荐用笾脯五膱醢以豆聘礼醴賔脯醢又延几于室荐脯醢燕礼大射礼献賔献公献卿荐脯醢士丧始死奠脯醢小敛朝夕奠脯醢特牲主人献賔荐脯醢以上皆一豆一笾士冠再醮两豆葵菹蠃醢两笾栗脯大敛毼豆两笾无縢士虞及献祝特牲及主妇致爵于主人以上皆两豆两笾既夕遣奠少牢賔尸皆四豆四笾士昏礼夫妇席妇馈舅姑聘礼归饔公食大夫士丧朔月奠皆有豆无笾盖豆重而笾轻
　　豆
　　尔雅云木豆谓之豆○周礼醢人掌四豆之实朝事之豆其实韭菹醓醢昌本麋臡菁菹鹿臡茆菹麋臡馈食之豆其实葵菹蠃醢脾析蠯醢蜃蚳醢豚拍鱼醢加豆之实芹菹兔醢深蒲醓醢菭菹雁醢笋菹鱼醢羞豆之实酏食糁食凡祭祀共荐羞之豆实賔客丧纪亦如之掌客凡诸侯之礼豆四十夫人致礼八豆侯伯三十有一夫人致礼八豆子男豆二十有四夫人致礼六豆○礼器云礼有以多爲贵者天子之豆二十有六诸公十有六诸侯十有二上大夫八下大夫六有以少爲贵者诸侯相朝无笾豆之荐明堂位云荐用玉豆又云夏后氏以楬豆殷玉豆周献豆注云楬无异物之饰也献疏刻之祭綂云君执鸾刀羞哜夫人荐豆又云夫人荐豆执校执醴授之执镫尸酢夫人执柄夫人受尸执足注校豆中央直者也镫豆下跗乡饮酒六十者三豆七十者四豆八十者五豆九十者六豆所以明养老也○聘礼有司堂上八豆西夹六豆公食大夫六豆上大夫八豆士昏四豆士丧毼豆两既夕四豆士虞四豆特牲两豆少牢四豆有司彻四豆考工记旊人爲豆实三而成觳崇尺器中防豆中县○三礼图云豆以木受四升高尺二寸漆赤中大夫以上画以云气诸侯加象饰口天子玉饰○邢氏云豆高一尺口足径一尺校径二寸○楚茨传云豆谓内羞庻羞也
　　九罭篇
　　九罭
　　尔雅云緵罟谓之九罭九罭鱼网也孙炎曰九罭鱼之所入有九囊也郭璞曰今之百囊罟亦谓之靁今江东谓之緵○疏云緵促细目能得小鱼○韩诗说云九罭取鰕芘也
　　鳟
　　尔雅云鮅鳟注鯶子赤眼○陆玑云鳟似鯶鱼而鳞细于鯶赤眼多细文○埤雅云鳟鱼圆鲂鱼方鳟好独行○雅翼云鳟目中赤色一道横贯瞳鱼之美者今俗谓之赤眼食螺蚌多祗独行亦有两三头同行者极难取见网辄遁
　　衮衣
　　尚书云予欲观古人之象日月星辰山龙华虫作防宗彞藻火粉米黼黻絺绣以五采彰施于五色作服孔安国曰日月星爲三辰华象章华虫雉也画三辰山龙华虫于衣服旌旗防五采也以五采成此画宗庙彞樽亦以山龙华虫爲饰藻水草有文者火爲火字粉若粟氷米若聚米黼若斧形黻爲两已相背葛之精者曰絺五色备曰绣天子服日月而下诸侯自龙衮而下至黼黻士服藻火大夫加粉米上得兼下下不得僭上○周礼司服王之吉服享先王则衮冕享先公飨射则鷩冕祀四望山川则毳冕祭社稷五祀则希冕祭羣小祀则冕公之服自衮冕而下如王之服侯伯之服自鷩冕而下如公之服子男之服自毳冕而下如侯伯之服孤之服自希冕而下如子男之服卿大夫之服自冕而下如孤之服注衮卷龙衣也古天子冕服十二章至周以日月星辰画于旌旗而冕服九章登龙于山登火于宗彞尊其神明也九章一龙二山三华虫四火五宗彞皆画以爲缋六藻七粉米八黼九黻皆絺以爲绣衮之衣五章裳四章凡九也鷩画以雉谓华虫也其衣三章裳四章凡七毳画虎蜼谓宗彞也其衣三章裳二章凡五希刺粉米无画其衣一章裳二章凡三者衣无文裳刺黻而已是以谓焉凡冕服皆衣纁裳自公之衮冕至卿大夫之冕皆其朝聘天子及助祭之服诸侯非二王后其余皆冕而祭于己贾公彦曰古人爲日月星辰于衣取其明也山取爲人所仰龙取能变化华虫取文理衣是阳阳至轻浮画亦轻浮故衣绘也宗彞者彞尊有虎彞蜼彞因号虎蜼爲宗彞并爲一章虎取其严猛蜼取其有智以其卬鼻长尾大雨则悬于树以尾塞鼻是其智也藻取有文火取其明粉米共爲一章取其洁亦取养人黼谓白黒爲形则斧文近刃白近上黑取断割焉黻黑与青爲形两已相背取臣民背恶向善亦取君臣有合离之义希绣郑读希爲黹黹紩也裳主隂刺是沈深之义故裳刺也○考工记云白与黑谓之黼黑与青谓之黻五采备谓之绣土以黄其象方天时变火以圜山以章水以龙鸟兽蛇襍四时五色之位以章之谓之巧○释文云衮六冕之第二者也画爲九章天子画升龙于衣上公但画降龙
　　按衮者卷也言龙首卷然以衮爲名据先儒之说谓虞有十二章周制惟九章孔安国所谓十二章者日也月也星辰也山也龙也华虫也皆画于衣藻也火也粉也米也黼也黻也皆刺于裳郑氏所谓九章者除日月星加宗彞以华虫爲一粉米爲一郑氏差次冕服之等则以黼黻最下孔氏则裳重黼黻粉米次之藻火又次之说者谓衣在上爲阳故所尊在先裳在下爲隂故所重在后而所云士服藻火大夫加粉米则皆刺在裳而衣上无文矣古礼湮亡莫得而辨然天之大数不过十二王者制作皆以十二象天使天子于上公其衣但有升龙降龙之异恐非所以示上下之别或者以龙德爲重故衣以衮名其实周亦十二章郊特牲云祭之日王被衮冕以象天也龙章而设日月以象天也郑君云设日月画于衣服旌旗据此文则衮冕之文亦画日月郑又谓之鲁礼要其文称王被服衮冕非鲁事也郑注弁师云衮衣之冕十二斿鷩衣之冕九斿毳衣之冕七斿希衣之冕五斿衣之冕三斿即以斿数爲章数何不可哉顾氏说书则分华虫爲二云华取文章雉取耿介是衣有十三章而其说不得通矣
　　狼跋篇
　　胡
　　疏云老狼颔垂胡　说文云胡牛顄垂也　释名胡互也在咽下垂能敛互物
　　赤舄
　　周礼屦人掌王及后之服屦爲赤舄黒舄注云复下曰舄单下曰屦凡屦舄各象裳色王吉服有九舄有三等赤舄爲上冕服之舄诸侯与王同下有白舄黒舄王后吉服六惟祭服有舄舄爲上袆衣之舄也下有青舄赤舄鞠衣以下皆屦耳舄饰如缋之次赤繶者王黒舄之饰黄繶者王后舄之饰青絇者王白舄之饰言繶必有絇纯言絇亦有繶纯三者相将王及后之赤舄皆黒饰后之青舄白饰絇谓之拘着舄屦之头以爲行戒繶缝中紃纯縁也天子诸侯吉事皆舄其余惟服冕衣翟着舄耳○贾公彦曰繶者牙底相接之缝缀绦于其中絇谓屦头状如刀衣以绦爲鼻或谓用缯一寸屈之爲絇所以受系穿贯者也纯以爲口縁也○释名云复其下曰舄舄腊也行礼久立地或泥湿故复其末下使干腊也○方言曰屦中有木者谓之复舄















　　六家诗名物疏卷三十一
　　钦定四库全书
　　六家诗名物疏卷三十二　明　冯复京　撰小雅鹿鸣之什一
　　鹿鸣篇
　　苹
　　传云苹蓱也○夏小正七月湟潦生萍○周书曰谷雨一日萍始生萍不生阴气愤盈○淮南子云萍树根于水木树根于土又云容华生萍萍生萍藻萍藻生浮草凡浮生不根茇者生于萍藻○万毕术曰老血爲萍聚血之精至黄泉也○埤雅曰苹一名蓱无根而浮常与水平故曰苹也江东谓之薸言无定性漂流随风周官萍氏掌水禁郑氏云以不沈溺取名盖使之几酒谨酒也旧说萍善滋生一夜七子一曰浮于流水则不生于止水则一夕生九子故谓之九子萍也世说杨华入水化爲浮萍○雅翼云萍水上小浮萍无根但有小须垂水中然淮南云萍植根于水盖萍以水爲地所垂者乃是根今或反根于上为日所暴即死是与失土同也小雅食野之苹毛氏以为此郑氏以为非野所生非鹿所食易之曰藾萧然古人以水草之交为麋则麋鹿亦食水草○笺云苹藾萧○尔雅云苹藾萧郭云今藾蒿也○初生亦可食○陆玑云叶青白色茎似筯而轻肥始生香可生食亦可蒸食○卢氏杂説云唐文宗问宰臣苹是何草李珏曰是藾萧上曰朕看毛诗疏苹叶圆而花白丛生野中似非藾萧
　　按唐文宗所説诗疏与今本异
　　賔
　　説文賔所敬也○周礼小宰以官府之六聨合邦治二曰賔客之聨事大宗伯以賔礼亲邦国
　　按三礼賔有数等大行人掌大賔之礼及大客之仪以亲诸侯大賔要服以内诸侯也大客谓其孤卿以此推之要服以外为小賔时聘之大夫士及为介来者皆小客矣朝觐宗遇防同诸侯之爲賔者也时聘殷頫诸臣之爲客者也賔客之联事小宰合之燕飨之礼宗伯职之九仪之命爵行人辨而等之牢礼饩献饮食之等数掌客掌之逆于疆聚致积将币前驱至朝诏位之类掌讶掌之野之委积司徒令修之若公侯伯子男之相爲賔公侯伯子男之臣相爲客其仪掌之司仪凡诸侯聘礼主国所以待賔者飨食君亲爲主尊賔也燕私乐之礼崇恩杀敬故聘礼曰燕则上介爲賔賔爲苟敬宰夫献也若诸侯无事卿大夫有勤劳之功与羣臣燕饮以乐之则于客内立一人爲賔余爲众賔记云若与四方之賔燕则公迎之大门内揖让升与卿燕则大夫爲賔与大夫燕亦大夫爲賔燕义云使宰夫爲献主臣莫敢与君亢礼也不以公卿爲賔而以大夫爲賔爲疑也然则燕四方之賔与国内之臣其礼惟迎不迎爲异若族燕之礼则文王世子云异姓爲賔膳宰爲主人不以同姓爲賔者亲亲也不亲主献者尊君也士冠礼之賔主人之僚友也乡饮酒礼诸侯之乡大夫三年大比献贤者能者于其君以礼賔之与之饮酒主人就先生而谋賔介注云贤者爲賔其次爲介其次爲众賔以礼賔之将献于王与乡射之賔及众賔皆乡人之无爵者也乡饮酒义云立賔以象天立主以象地设介僎以象日月立三賔以象三光坐賔于西北必南乡郑以乡饮酒义之篇具载四礼则乡饮酒四事其仪皆同也诸侯大射之礼大夫爲賔宰夫爲主人特牲少牢士虞礼之賔皆助祭执事者也楚茨爲賔爲客賔筵賔载手仇是天子助祭之臣亦称賔也祭礼又有内賔郑云姑姊妹也其羣下自相饮亦尊一人爲上賔左传季氏饮大夫酒臧纥爲客国语公父文伯饮南宫敬叔酒露睹父爲客是也鹿鸣之诗燕羣臣嘉賔则賔指四方之賔及羣臣也
　　笙【详见王风簧】
　　白虎通云象万物之生故曰笙
　　承筐
　　笺云饮之而有币酬币也食之而有币侑币也○礼书云食有侑食故有侑币飨有酬爵故有酬币仪礼公食大夫侑以束帛而庭实以皮大夫相食以束锦此食有侑币也聘礼公于賔若不亲食使大夫致之以侑币致飨以酬币亦如之大夫于賔若不亲飨则公作大夫致之以酬币士昏礼舅姑飨送者酬以束锦此飨有酬币也燕礼无用币之文鹿鸣之诗燕羣臣嘉賔序曰既饮食之又实币帛筐篚则所谓饮食者燕与食耳此燕有酬币也孔頴达以饮食爲飨食非诗意也春秋传曰酬币宴货以示容合好则燕未尝不用酬币特文不备礼器曰琥璜爵郑氏以爲天子酬诸侯诸侯相酬之礼是天子飨诸侯诸侯相飨酬币用玉酬币亦谓之侑侑币不谓之酬故春秋传享醴皆曰宥以侑者劝酬之通称也
　　蒿
　　尔雅云蒿菣郭璞曰今人呼青蒿香中炙啖者爲菣○陆玑云蒿青蒿也荆豫之间汝南汝隂皆曰菣○尔雅又云蘩之丑秋爲蒿郭云春时各有种名至秋老成皆通呼爲蒿○本草云草蒿一名青蒿一名方溃生华隂川泽图经云叶似茵蔯蒿而背不白春生苗叶极细嫩时人亦取杂诸香菜食之至夏髙四五尺秋后开细淡黄花花下便结子如粟米大衍义云根赤叶香○晏子曰蒿草之高者也○笔谈云青蒿一类自有青黄两种陜西绥银之间蒿丛时有一两株逈然青色土人谓之香蒿茎叶与常蒿悉同但比常蒿色青翠一如松桧之色至深秋余蒿并黄此蒿犹青气稍芬香恐古人所用以此爲胜
　　按尔雅蘩之丑秋爲蒿则所谓蒿者不专谓青蒿矣尔雅蘩蒿蔚蓍莪购萧七种毛诗俱有之本草有茵蔯蒿邪蒿同蒿三种诗中不见皆蒿属
　　燕
　　周礼大宗伯以飨燕之礼亲四方之賔客掌客掌四方之賔客饮食之等数与其政治凡诸侯之礼上公三燕侯伯再燕子男一燕○燕礼记云燕朝服于寝若与四方之賔燕则公迎之大门内揖让升賔爲苟敬席于阼阶之西北面有脀不哜肺不啐酒其介爲賔无膳尊无膳爵与卿燕则大夫爲賔与大夫燕亦大夫爲賔○燕义云使宰夫爲献主臣莫敢与君亢礼也不以公卿爲賔而以大夫爲賔爲疑也俎豆牲体荐羞皆有等差所以明贵贱也○皇氏云燕礼折俎有酒无饭有二种若燕同姓夜则饮之其于异姓让之而止○贾公彦云飨烹大牢以饮賔献依命数在庙行之燕者其牲狗一献四举旅降脱屦升坐无算爵以醉爲度行之在寝此谓朝賔若聘客则皆一飨其燕与时赐无数又云燕有四等诸侯无事而燕一也卿大夫有王事之劳二也卿大夫有聘而来还与之燕三也四方聘客与之燕四也○国语云先王之燕礼体解节折而共饮食之于是乎有折俎加豆酬币宴货以示容合好○韩诗说云夫饮之礼不脱屦而即序者谓之礼跣而上坐者谓之宴能饮者饮之不能饮者已谓之饇齐顔色均众寡谓之沈闭门不出者谓之湎故君子可以宴可以饇不可以沈不可以湎
　　芩
　　陆玑云茎如钗股叶如竹蔓生泽中下地咸处爲草真实牛马亦喜食之
　　四牡篇
　　周道
　　传云岐周之道○汉书地里志右扶风郁夷县注诗周道郁夷顔氏曰四牡诗周道倭迟韩诗作郁夷言使臣乗马于此道○一统志郁夷城在陜西凤翔府陇州
　　骆
　　尔雅云白马黒鬛骆疏云鬛也○说文云白马黒鬛尾○礼记云夏后氏骆马黒鬛疏云夏尚黒故用黒鬛○埤雅云尔雅曰白马黒鬛骆广雅云白马朱鬛骆今呼黄马尾鬛一道通黒如界者爲骆盖马无分于黄白若今衣脊络缝故曰骆也明堂位云夏后氏骆马黒鬛此以别白马朱鬛之骆也月令曰孟秋驾白骆此以别黄马黒鬛之骆也俗云骆马善耐劳苦诗曰啴啴骆马言骆性善劳而今取息不平如此则以甚劳故也
　　鵻
　　诗缉云鵻鹁鸠也即郯子祝鸠氏司徒也一鸟而十四名鵻也隹其也鹁鸠也祝鸠也鳺防也防鸠也鹍鸠也楚鸠也鳻鸠也荆鸠也乳鸠也鵴鸠也鸠也防鸠也○通志云凡鸟之短尾者皆谓之隹惟夫不专名焉○尔雅云鵻其夫不注今防鸠○毛传云鵻一宿之鸟笺云一宿者一意于所宿之木又云鸟之谨愿者人皆爱之○方言云鸠闗东周郑韩魏谓之鷱其鸠谓之鸊鷱闗西秦汉之间谓之鵴鸠其大者谓之鳻鸠其小者谓之鸠或谓防鸠或谓防鸠或谓鹘鸠梁宋之间谓之鹪鳸○陆玑云今小鸠也一名防鸠幽州人或谓之鷱梁宋之间谓之鵻扬州人亦然○左传云祝鸠氏司徒也注祝鸠孝故主教民○禽经云鵻上无寻鹨上无常○听声考详篇云雀声惨毒鸠声慈念○雅翼云似班鸠而臆无绣采又头有赘物之拙者不能爲巢才架数枝往往破卵无巢不能居天将雨则逐其雌霁则呼而反之鵻既孝鸟故汉授民七十者玉杖端以鸠鸟爲饰
　　按鸠之类多而名赤烦杂故扬雄误谓鹘鸼爲鵻又误以鸤鸠爲戴胜严氏说鵻十四名而忘陆玑疏幽州谓之鷱方言鸠谓之鸊鷱罗氏谓鵻不能作巢陆农师亦云鵻拙而安疑即欧阳永叔所云拙鸠也然欧阳子说拙鸠又不正名爲鵻
　　杞
　　诗缉云诗有三杞将仲子无折我树杞柳属也有台南山有杞湛露在彼杞棘山木也此诗集于苞杞雅杕杜北山言采其杞四月隰有杞桋枸杞也○尔雅云杞枸檵注今枸杞也○广雅云地筋枸杞○陆玑云一名苦杞一名地骨春生作羮茹微苦其茎似莓子秋熟正赤茎叶及子服之轻身益气○本草云枸杞味苦寒久服坚筋骨轻身不老一名杞根一名地骨一名枸杞心名地辅羊乳脚暑仙人杖西王母杖生常山平泽及诸丘陵阪岸冬采根春夏采叶秋采茎实○抱朴子云家菜一名托卢或名天精却老地骨○日华子云地仙苗即枸杞○图经云春生苗叶如石榴叶而软薄堪食俗呼爲甜菜茎干高三五尺作丛六七月生小红紫花随结红实形微长如枣核其根名地骨与枸棘相类其实形长而枝无刺者真枸杞也圆而有刺者枸棘也世传蓬莱县南丘村多枸杞高者一二丈其根蟠结甚固乡人多寿考亦饮食其水土之品使然耳○沈存中云陜西极边生枸杞高文余大可作柱叶长数寸无刺根皮如厚朴甘美异于诸处实圆如樱桃全少核暴干如饼极膏润有味○冦氏衍义云凡杞未有无刺者但此物小则多刺大则少刺如酸枣及棘其实一也后人分别杞棘强生名耳
　　皇华篇
　　骃
　　尔雅云阴白杂毛骃樊光曰骃者目下白也郭璞曰阴浅黒今之泥骢或云目下白或云白阴俱非也邢昺曰毛浅黒而白兼杂毛者名骃○埤雅云诗我马维驹维骐维骆维骃先后与駉之序合则骃不如骆骆不如骐
　　常棣篇
　　常棣
　　李氏云何彼秾矣言唐棣之华尔雅所谓栘也此常棣与采薇维常之华尔雅所谓棣也○尔雅云常棣棣郭云今山中有棣树子如樱桃可食○陆玑疏云许慎曰白棣树也如李而小如樱桃正白今官园种之又有赤棣树叶如刺榆叶而微圆子正赤如郁李而小五月始熟自闗西天水陇西多有之○程子曰常棣今所谓玉李花鄂相承甚力○埤雅云华蕚上承下覆甚相亲尔棣从隶言华蕚相承辉荣相隶也
　　鄂不
　　笺云承华者曰鄂不当作拊拊鄂足也○杨用修云鄂花苞也今文作蕚不华蒂也今文作跗华下有蕚蕚下有跗花蕚相承覆故得韡韡而光明
　　脊令
　　尔雅云防鸰雝渠郭云雀属也飞则鸣行则摇○陆玑云大如鷃雀长脚长尾尖喙背上青灰色腹下白颈下黒如连钱故杜阳人谓之连钱○物类相感志云俗呼雪姑其色苍白如雪鸣则天当大雪○禽经云鹡鸰友悌注鹡鸰共母者飞鸣不相离诗人取以喻兄弟相友之道也○埤雅云诗曰脊令在原脊令水鸟在原则失其所矣其鸣自呼或曰首尾相应飞且鸣者故谓之雝渠渠之言勤也○诗缉云鹡令雪姑也郑氏以爲水鸟非今雪姑非水鸟
　　朋
　　公羊传曰同门曰朋○郑云同师曰朋
　　饫
　　毛云饫私也不脱屦升堂谓之饫郑云私者图非常之事若议大疑于堂则有饮礼疏云饫不在公朝在路门内酒肉在堂○释言云饮私孙炎曰饫非公朝私饫饮酒也○国语定王曰王公立饮则有房烝将以讲事成章建大德昭大物也故立成礼烝而已饮以显物宴以食好岁饫不倦时宴不淫衞彪徯曰武王克商作诗以爲饫歌名之曰支以遗后之人使永鉴焉
　　按皇氏注礼记以饮爲飨礼义异于毛若依韦昭国语注则毛说爲长但韦依毛郑爲文未必外传之本旨
　　帑
　　传云子也疏云左传归其帑书曰予则帑戮女皆是子也
　　伐木篇
　　鸟
　　尔雅云鸟之雌雄不可别者以翼右掩左雄左掩右雌又云二足而羽谓之禽○淮南云羽嘉生飞龙飞龙生凤皇凤皇生鸾鸟鸾鸟生庻鸟凡羽者生于庻鸟○白虎通云鸟所以飞何鸟者阳也飘轻所以飞也禽者何鸟兽之总名明爲人所禽制也○禽经云冠鸟性勇带鸟性仁缨鸟性乐风翔则风雨舞则雨霜霏则霜露翥则露林鸟朝嘲水鸟夜防山鸟岩栖原鸟地处物食长喙谷食短咮搏则利觜鸣则引吭毛协四时色合五方○周礼云庖人供六禽辨其名物射鸟氏掌射鸟罗氏掌罗乌鸟掌畜掌养鸟而阜蕃教扰之四时贡鸟物翨氏掌攻猛鸟庭氏掌射国之妖鸟○礼记云献鸟者佛其首畜鸟者则勿佛也○尚书考灵耀云鸟爲春候
　　神
　　说文天神引出万物从示申○易曰阴阳不测之谓神注神者变化之极妙万物以爲言不可以形诘○大戴礼云阳之精气曰神
　　按大宗伯之职掌建邦之天神人鬼地示之礼则天曰神人曰鬼地曰示对文爲异若通而言之则地示人鬼俱可云神盖总是精灵之称耳
　　羜
　　尔雅曰未成羊羜郭云俗呼五月羊爲羜○说文云羜五月生羔也○陆农师云羜从宁宁伫也宁其美成而后足用○罗氏云说文称五月生羔似谓仲夏所生按齐民要术五月六月七月生者两热相仍恶中之甚古称肥羜以速诸父不应用此当是生及五月者尔
　　诸父
　　觐礼曰同姓大国则曰伯父同姓小邦则曰叔父○礼记曰五官之长曰伯是职方其摈于天子也曰天子之吏天子同姓谓之伯父九州之长入天子之国曰牧天子同姓谓之叔父注云牧尊于大国之君而谓之叔父避二伯也○服防左传注云诸侯称同姓大夫长曰伯父少曰叔父
　　陈馈
　　笺云陈其黍稷谓爲食礼○皇氏注礼记云食礼者有饭有殽虽设酒而不饮其礼以饭爲主故曰食也其礼有二种一是礼食故大行人云诸侯三食之礼有九举及公食大夫礼之属是也二是燕食者谓臣下自与賔客旦夕共食是也按郑注曲礼酒浆处右云此大夫士与賔客燕食之礼○周礼大宗伯以饮食之礼亲宗族兄弟大行人上公食礼九举侯伯食礼七举子男食礼五举掌客上公三食若弗酌则以币致之侯伯再食子男一食○聘礼公于賔壹食上介壹食若不亲食使大夫各以其爵朝服致之以侑币大夫于賔壹食上介若食若飨○礼记云族食世降一等注云亲者稠疏者稀又云凡养老殷人以食礼○埤雅云飨具四豆四笾之实食礼则自馈食而下无朝事之豆笾也燕礼则自加豆加笾而下无馈食之豆笾也
　　诸舅
　　聘礼大国异姓则曰伯舅小邦异姓则曰叔舅○礼记云五官之长曰伯天子异姓谓之伯舅九州之长入天子之国曰牧天子异姓谓之叔舅○孔仲达云衞孔悝鼎铭公曰叔舅是诸侯称大夫舅之文也谓异姓大夫长者亦当爲伯舅
　　兄弟
　　笺云兄弟父母之党○释亲云男子先生爲兄后生爲弟族父之子相谓爲族晜弟兄之子弟之子相谓爲从父晜弟从母之男子爲从母晜弟父之党爲宗族母与妻之党爲兄弟妇之党爲婚兄弟婿之党爲姻兄弟
　　糇
　　尔雅云餥糇食也○说文云糇干食也○释名云糇候也候人饥者以食之也
　　酤
　　毛传云一宿酒也○听雨纪谈云郑康成训沽爲榷沽之沽毛氏注谓一宿酒曰沽盖三代无沽酒者至汉武帝时方有榷酤似一宿酒爲是










　　六家诗名物疏卷三十二
<经部,诗类,六家诗名物疏>
　　钦定四库全书
　　六家诗名物疏卷三十三　明　冯复京　撰小雅鹿鸣之什二
　　天保篇
　　阜
　　尔雅云高平曰陆大陆曰阜○释名云土山曰阜阜厚也言高厚也○风俗通云阜者茂也言平地隆踊不属于山陵也
　　陵
　　尔雅云大阜曰陵○韩诗说云四平曰陵○释名云陵隆也体高隆也○易云地险山川丘陵也王公设险以守其国○春秋说题辞曰陵之爲言棱也辅山成其广层棱扶推益厥长也○尔雅云东陵阠南陵息慎西陵威夷中陵朱滕北陵西隃雁门是也陵莫大于加陵梁莫大于溴梁坟莫大于河坟谓之八陵
　　川
　　释水云湀辟流川过辨回川○释名云川穿也穿地而流也○周礼曰川师掌川泽之名川衡掌廵川泽之禁令而平其守祭祀賔客共川奠职方氏扬州其川三江荆州其川江汉豫州其川荥雒青州其川淮泗兖州其川河泲雍州其川泾汭幽州其川河泲冀州其川漳并州其川虖池呕夷又云两山之间必有川焉大川之上必有涂焉○禹贡曰濬畎浍距川○蔡邕云众流注海曰川○国语云川气之导也
　　吉
　　王介甫云吉言诹日择士之善○周礼太宰祀五帝前期十日帅执事而卜日祀大神示享先王亦如之○射义云天子将祭必先习射于泽泽者所以择士也已射于泽而后射于射宫射中者得与于祭不中者不得与于祭○刘氏云诹日者君臣诹谋祭日于旬有一日之先至次日乃卜所诹之日吉否如少牢馈食大夫先与有司诹丁巳之日至明日乃筮其日之吉凶也择士者大射于射宫以选与祭之士
　　蠲
　　王氏曰蠲言斋戒涤濯之洁○礼记云散斋七日以定之致斋三日以齐之定之之谓齐齐者精明之至也然后可以交于神明也又云七日戒三日斋疏曰七日戒者谓散斋也三日斋者谓致斋也○周礼冢宰祀五帝祀大神示享先王及执事眡涤濯注执事初爲祭事前祭日之夕涤濯谓溉祭器及甑甗之属疏仪礼特牲亦云前祭日之夕视壶濯及豆笾士卑得与人君同少牢大夫礼当祭日摡祭器者下人君也案少牢饔人摡鼎匕俎廪人摡甑甗司空摡豆笾及勺爵此注不言匕俎豆笾勺爵者之属中含之又云宰夫祭祀从太牢而眡涤濯宗伯凡祀大神享大鬼祭大示帅执事而卜日宿眡涤濯小宗伯大祭祀眡涤濯肆师祭祀视涤濯
　　饎
　　说文饎酒食也或从巸或从米○周礼人掌凡祭祀共盛○仪礼主妇视饎爨于西堂下注云炊黍稷曰饎
　　禴祠烝尝
　　尔雅云春祭曰祠夏祭曰礿秋祭曰尝冬祭曰烝郭璞曰祠之言食也礿新菜可汋尝尝新谷烝进品物○周礼云以祠春享先王以礿夏享先王以尝秋享先王以烝冬享先王司尊彞祠禴祼用鸡彞鸟彞朝践用两献尊再献用两象尊尝烝祼用斝彞黄彞朝献用两着尊馈献用两壶尊○王制云天子诸侯宗庙之祭春曰礿夏曰禘秋曰尝冬曰烝天子犆礿祫禘祫尝祫烝诸侯礿则不禘禘则不尝尝则不烝烝则不礿诸侯礿犆禘一犆一祫尝祫烝祫注云周改夏祭曰礿以禘爲殷祭虞夏之制诸侯岁朝废一时祭郊特牲云飨禘有乐而食尝无乐阴阳之义也注云禘当爲禴字之误记又云禘者阳之盛也尝者阴之盛也古者于禘祭爵赐服顺阳义也于尝出田邑发秋政顺阴义也○孔氏云自殷而上禴禘尝烝至周公去夏禘之名以春禴当之更名春曰祠
　　饮
　　释名云饮奄也以口奄而引咽之也○礼记云饮养阳气也○周礼膳夫王饮用六清食医掌和王之六饮酒正辨四饮清医浆酏浆人掌共王之六饮水浆醴凉医酏凡饮共之○内则饮重醴稻醴清糟黍醴清糟粱醴清糟或以酏爲醴黍酏浆水醷滥
　　百姓
　　传云百姓百官族姓也○虞书平章百姓注云百姓百官○张说云古者民无姓有姓者皆有土有爵者也黄帝之子二十五人得姓者十四而已其后居诸侯之国土者其民以诸侯之姓爲姓居大夫之采地者以大夫之姓爲姓莫可分辨故云皆出自帝王
　　采薇篇
　　玁狁
　　史记曰匈奴其先祖夏后氏之苗裔也曰淳维唐虞以上有山戎玁狁荤粥居于北蛮逐水草移徙毋城郭常处耕田之业其俗寛则随畜因猎射禽兽爲生业急则人习攻战以侵伐其天性也○晋灼云尧时曰荤粥周曰玁狁秦曰匈奴
　　阳
　　尔雅云十月爲阳○郑氏云时坤用事嫌于无阳故以名此月爲阳
　　戎车【详见秦小戎】
　　周礼巾车掌王之五路革路以即戎车仆掌戎路之萃广车之萃阙车之萃苹车之萃轻车之萃注云此五者皆兵车所设五戎也戎路王在军所乗广车横阵之车阙车所用补阙之车也苹车所用对敌自隐蔽之车也轻车所用驰敌致师之车也
　　弭
　　尔雅云弓有縁者谓之弓无縁者谓之弭孙炎曰縁谓缴束而漆之弭谓不以缴束骨饰两头者也○左传云左执鞭弭○郑氏云弭以助御者解辔紒宜骨也○孔氏云弭者弓梢之名
　　鱼
　　陆玑疏云鱼服鱼兽之皮也鱼兽似猪东海有之其皮背上斑文腹下纯青今以爲弓鞬歩叉者也其皮虽干燥以爲弓鞬矢服经年海水潮及天将雨其毛皆起水潮还及天晴其毛复如故虽在数千里外可以知海水之潮自相感也○孔氏曰左传归夫人鱼轩服防云鱼兽名则鱼皮又可饰车
　　按罗氏以鱼服爲鲛鱼之皮所爲今鲛鱼出南越状似鼈而无足背文麄错皮间有珠文可以饰刀有大小二种总谓之沙鱼或云其子惊则入母腹虽亦可以饰物而先儒说鱼服则自以爲鱼兽之皮非鲛也
　　服
　　释名云矢其受之器以皮曰箙谓柔服用之也○周礼司弓矢中春献弓弩中秋献矢箙及其颁之矢箙皆从其弓田弋充笼箙矢注云矢箙成于坚以兽皮爲之一箙百矢笼竹箙也缮人掌王之用矢箙稾人矢八物皆三等箙亦如之
　　出车篇
　　牧
　　孔氏云牧地在郊载师职曰牧田任逺郊之地是也
　　天子
　　易纬云天子者继天治物改正一统各得其宜父天母地以养生人至尊之号也○春秋孔演图云天子皆五帝精寳各有题序次运相据起必有神灵符纪诸神扶助使开阶立遂○保干图云天子之尊也神灵与天地通血气含五帝精天爱之子之也○孝经钩命决云接上称天子明以爵事天○说文云古之神圣人母感天而生子○礼记云天子者与天地参德配天地兼利万物与日月并明明照四海而不遗微小其在朝廷则道神圣礼义之序燕处则听雅颂之音行歩则有环佩之声升车则有鸾和之音居处有理进退有度百官得其宜万事得其序
　　仆夫
　　疏云周礼戎仆掌御戎车御夫掌御从车从车戎路之副在牧戎车将帅所乗御之则戎仆也下章仆夫况瘁笺云忧其马之不正则正御亦在焉
　　旐
　　周礼司常云龟虵爲旐又云及国之大阅赞司马颁旗物县鄙建旐疏云县鄙是遂之官互约言之乡之闾比遂之邻同建旐龟虵象其扞难避害也○夏官大司马云治兵辨旗物之用郊野载旐注云郊谓乡遂之州长县正以下野谓公邑大夫载旐者以其将羡卒也○考工记云龟虵四斿以象营室也○尔雅云缁广充幅长寻曰旐○礼记云行前朱雀而后武左青龙而右白虎招摇在上急缮其怒○释名云龟虵爲旐旐兆也龟知气兆之吉凶建之于后察度事宜之形兆也
　　方
　　尚书曰宅朔方曰幽都○朱传云今灵夏等州之地○曹氏云即六月所谓侵镐及方郡县志夏州朔方县什贲故城在县治北即汉朔方县故城也汉武帝收河南地置朔方五原郡使苏建筑朔方什贲之号盖蕃语也○一统志陜西宁夏衞汉朔方郡灵州城在衞城南夏州城在衞城东○尔雅朔北方也舍人注云朔尽也北方万物尽故言朔也
　　旂
　　司常云交龙爲旂又云及大阅赞司马颁旗物诸侯建旂注云诸侯画交龙一象其升朝一象其下复巾车云金路建大旂以賔同姓以封大司马治兵诸侯载旂考工记云龙旂九斿以象大火也○觐礼云诸侯载龙旂弧韣又云天子载大旂升龙降龙○乐记云龙旂九旒天子之旌也○尔雅云素陞龙于縿练旒九有铃曰旂○史记云龙旂九旒所以养信也○司马法云旂夏后氏首人之执也殷白天之义也周黄地之道也○礼书云天子诸侯之旂龙章一也升龙素降龙青盖青阳也素阴也阳在上而降阴在下而升交泰之道也先儒以爲王之大常曵地诸侯之旂齐轸卿大夫齐较士齐肩
　　简
　　尔雅云简谓之毕注今简札也○说文云简牒也○蔡邕独断曰策者简也其制长二尺短者半之其次一长一短两编下附○孔仲达云简之所容一行字耳牍乃方版版广于简可以并容数行凡爲书字有多有少一行可尽者书之于简数行乃尽者书之于方方所不容者乃书于策○释名云简间也编之篇篇有间也
　　西戎
　　朱传云昆夷也○风俗通云斩伐杀生不得其中戎者凶也○礼记云西方曰戎被发衣皮有不粒食者矣○尔雅七戎○职方五戎○明堂位六戎○山海经云黄帝生苗龙苗龙生融吾融吾生弄明弄明生白犬白犬有牝牡是爲犬戎○书大传云文王四年伐犬夷注犬夷昆夷也○帝王世纪云文王受命四年周正月丙子朔昆夷氏侵周一日三至周之东门文王闭门修德而不与战○皇矣串夷载路郑氏云即混夷西戎国名○汉匈奴传周西伯昌伐畎夷注畎夷即畎戎也又曰昆夷或作混又作绲亦曰犬戎○史记曰自陇以西有绲戎○后汉西羗传云武乙暴虐犬戎寇边周古公逾梁山而避于岐下及子季歴遂伐西落鬼戎太丁之时季歴复伐燕京之戎戎人大败周师后二年周人克余无之戎于是太丁命季歴爲牧师自是之后更伐始呼翳徒之戎皆克之及文王爲西伯西有昆夷之患北有玁狁之难遂攘戎狄而戍之莫不賔服乃率西戎征殷之叛国以事纣至厉王无道戎乃入犬丘杀秦仲之族宣王四年使秦仲伐戎爲戎所杀王乃召秦仲子庄公与兵七千人伐戎破之后申侯与戎寇周杀幽王郦山下秦襄公攻戎救周及平王之末自陇山以东及乎伊洛往往有戎于是渭首有狄防邽冀之戎泾北有义渠之戎洛川有大荔之戎渭北有骊戎伊洛间有杨拒泉臯之戎頴首以西有蛮氏之戎
　　按西戎在今巩昌秦州之地史记称陇以西有绲戎盖陇西者秦州之东也
　　卉
　　说文草之总名
　　鱼丽篇
　　罶
　　尔雅云凡曲者爲罶郭注云毛传曰罶曲梁也凡以薄爲鱼笱者名爲罶又云嫠妇之笱谓之罶孙炎曰罶曲梁其功易故谓之寡妇之笱○孔氏曰其功易故号寡妇笱非寡妇所作也○周勃传织薄曲师古云苇薄爲曲也
　　鲿
　　陆玑疏云鲿一名黄颊鱼似燕头鱼身形厚而长大颊骨正黄鱼之大而有力解飞者徐州人谓之扬黄颊通语也○释文云江东呼黄鲿鱼尾微黄大者长七八寸许○埤雅云性浮而善飞跃故一曰扬
　　鲨
　　尔雅云鲨鮀注今吹沙小鱼体员而有点文○陆玑云鱼狭而小常张口吹沙故曰吹沙○异物志曰吹沙长三寸许背上有刺螫人○海物异名记云鲨似鲫而狭小○广志云吹沙鱼大如指沙中行○埤雅云鲨性善沈亦于沙中乳子鲿鲂鲤性浮鲨鳢鰋性沈○雅翼云鲨非特吹沙亦止食细沙味甚美大者不过二斤然不若小者之佳今人呼爲重唇唇厚特甚有若鼃黾故名今江东小谿中每春甚多土人珍之夏则随水下是后罕矣春来复来大抵正月先至鱼之最先至者次则鲤至次则鳜至桃花水至而鳜肥则三月矣○宁波府志云皮上有沙故名其类甚多○鸟兽考云鲨有二种鱼丽之鲨盖闽广江汉之常产海鲨虎头鲨体黒文鼈足巨者余二百斤常以春晦陟于海山之麓旬日化爲虎惟四足难化经月乃成矣
　　鳢
　　毛传云鳢鲖也○尔雅云鳢鲩舍人曰鳢一名鲩郭璞曰鳢鲖也鲩今鯶鱼似鳟而大○陆玑云鳢鲩也似鲤颊狭而厚○本草蠡鱼味甘寒一名鲖鱼生九江池泽陶隠居云今皆作鳢字旧言是公蛎虵所变然亦有相生者至难死犹有虵性日华子云诸鱼中惟此胆甘可食衍义云今人谓之黒鲤鱼道家谓头有星爲厌○尔雅又云鲣大鲖小者鮵疏此即上文鳢也○埤雅云今鳢是也有舌鳞细有花文一名文鱼与虵通气其首戴星夜则向北盖北方之鱼也鲿鲨之美不若鲂鳢鲂鳢之美不若鰋鲤故诗序如此○雅翼云鳢鱼圆长而斑点郭氏解释鱼称爲鲖然今鲖又别一种
　　按鳢一名鲖此神农本草经也尔雅云鳢鲩别二鱼名如云鲤鳣耳舍人陆玑之说非也日华子称鳢鱼胆味甘陈藏器称鲩鱼胆至苦又云鲩似鲤生江湖间正合陆玑之说则陆玑所云是鲩非鳢断乎爲二物矣罗氏谓鲖别一种又戾本草之说今吴中人知有鳢不知罗氏所谓鲖复是何物鳢今人指爲厌味亦不佳鲩即今鯶鱼俗不甚珍之
　　鰋
　　传云鰋鮎也○尔雅鰋鮎孙炎曰鰋一名鮎郭璞曰鰋今偃额白鱼鮎别名鳀江东通呼鮎爲鮧○本草云鮧鱼味甘主百病陶隠居云此是鳀也即是鮎图经云大首方口背青黒无鳞多涎又有鳠鱼相似而大鮠鱼亦相似色黄而美衍义云鮧鱼形少类獭有四足腹重坠如囊身微紫色无鳞与鮎鮠相类○埤雅云今鰋额白鱼也一名鮎鰋鱼偃鲤鱼俯鳢鱼圆鲂鱼方○雅翼云鮧鱼两目上陈头大尾小善登竹有水堰处辄自下腾上或曰口腹俱大者名鳠背青口小者名鮎○梁寅云鮎腹平着地故得鰋名
　　按孙炎以鰋鮎爲一鱼郭璞以爲二鱼未知孰是埤雅两从之转误后学矣如陶贞白之说鮎即是鮧与郭说合衍义云鮧鱼四足似獭又与鮎大别今吴中正呼爲鮎不闻谓爲鳀也










　　六家诗名物疏卷三十三
　　钦定四库全书
　　六家诗名物疏卷三十四　明　冯复京　撰小雅南有嘉鱼之什一
　　南有嘉鱼篇
　　嘉鱼
　　水经注云裦水又东南得丙水口水上承丙穴穴出嘉鱼常以三月出十月入穴口广五六尺去平地七八尺泉县注鱼自穴下透入水穴口向丙故曰丙穴下注裦水故左思称嘉鱼出于丙穴○任豫益州记云嘉鱼似鳟蜀中谓之拙鱼蜀郡山处处有之从石孔出大者五六尺○云南记云雅州丙穴出嘉鱼似鲤鳞细○岭表録异云嘉鱼形如鰽出梧州戎城县江水口甚肥美最宜爲防每炙以芭蕉叶隔火盖虑脂滴火灭耳○本草嘉鱼味甘温食之令人肥健悦泽此乳穴中小鱼常食乳水所以益人○方舆胜览云首有黒点谓照映星象相感而成长身细鳞肉白如玉其味自咸○虞衡志云嘉鱼出梧火山下丙穴如小鲥鱼多脂煎不假油蜀中丙穴亦出肥美相似○埤雅云鲤质鳟鳞肌肉甚美食乳泉出于丙穴先儒言丙穴在汉中沔南县北有乳穴二常以三月取之
　　按嘉鱼所产地不一大都蜀与南越之境也然皆云出自丙穴岂因嘉鱼所出而通得此名耶若水经注所云丙穴则在今陜西汉中府沔县境
　　罩
　　尔雅云篧谓之罩李巡曰篧编细竹以爲罩捕鱼也孙炎曰今楚篧也○孔仲达曰罩以竹爲之无竹则以荆故谓之楚篧○陆佃云鱼欲逸则罩之使入
　　汕
　　尔雅云罺谓之汕郭璞曰今之撩罟○朱传云以薄汕鱼也○陆氏云鱼欲伏则汕之使出
　　南山有台篇
　　台
　　尔雅云台夫须○陆玑云旧说夫须莎草也可爲簑笠故曰台笠缁撮或云台草有皮坚细滑致可爲簦笠南山多有○纂文曰台一名山莎○本草香附子即莎草根生田野二月八月采图经云香附子交州者大如枣近道者如杏仁苗茎叶都似三棱根若附子周帀多毛今近道生者苗叶如薤而瘦根如筯头大○埤雅云莎草疏而无温故从沙
　　莱
　　陆玑云莱草名其叶可食今兖州人烝以爲茹谓之莱烝
　　杞
　　陆玑云杞一名狗骨山材也其树如樗理白而滑可以爲函及检板其子爲木蝱可合药○曹氏云梓杞也
　　枸
　　陆玑云枸枳枸也木高大似白杨所在山中皆有枝柯不直子着枝端大如指长数寸噉之甘美如饴八九月熟江南特美今官园种之谓之木蜜本从南方来能败酒若以爲屋柱则一屋之酒皆薄○本草云枳椇味甘平一名木蜜其木皮温唐本注云其树径尺叶如桑柘其子作房似瑚核在其端人皆食之○古今注云枳椇子一名树蜜一名木饧实形拳曲核在实外亦名白石白实木石木实○广志云叶似蒲柳子十一月熟树干者益美○埤雅云多枝而曲飞鸟喜巢其上赋曰枳句来巢是也○雅翼云古者人君燕食所加庻羞凡三十一物其果则有蔆椇枣栗榛柿瓜桃李梅杏楂棃又妇人之贽椇榛枣栗荆楚之俗亦盐藏荷裹以爲冬储今不以爲重贱者食之而已
　　楰
　　尔雅云楰鼠梓郭璞曰楸属也今江东有虎梓○陆玑云其树叶木理如楸山楸之异者今人谓之苦楸○曹氏云宫室之良材
　　蓼萧篇
　　鞗革
　　传云鞗辔也革辔首也○尔雅云辔首谓之革○孔仲达云马辔所靶之外有余而垂者谓之革鞗皮爲之故云鞗革
　　和【详见秦风鸾】
　　鲁诗训曰和设轼者也鸾设衡者也○韩诗说曰在轼曰和在轭曰鸾○毛传云在轼曰和在镳曰鸾○干寳周礼注云和鸾皆以金爲铃鸾者在衡和者在轼马动则鸾鸣鸾鸣则和应舒则不鸣疾则失音故诗云和鸾雍雍言得其和也○孔仲达云和亦铃也以其与鸾相应和故载见曰和铃央央是也○埤雅云青凤爲鸾鸾雌曰和后世作和鸾以象之
　　湛露篇
　　夜饮
　　笺云夜饮之礼在宗室同姓诸侯则成之庻姓让之则止○燕礼无算爵无算乐宵则庻子执烛于阼阶上司官执烛于西阶上甸人执大烛于庭阍人爲大烛于门外賔醉奏陔遂出
　　宗【详见斯干】
　　传云夜饮必于宗室○朱传云盖路寝之属○诗缉燕礼云膳宰具官馔于寝东注云寝路寝也当从朱氏
　　彤弓篇
　　彤弓
　　传云朱弓也以讲德习射○左传寗武子云诸侯敌王所忾而献其功王于是乎赐之彤弓一彤矢百玈弓矢千以觉报宴○礼记云诸侯赐弓矢然后专征伐○孔疏云弓皆漆之以御霜露彤弓周礼当唐弓大弓往体来体若一合七成规彤矢当周礼恒矢也色以赤者周之所尚
　　飨
　　周礼大行人云上公飨礼九献侯伯七献子男五献大国之孤视小国之君掌客云上公三飨侯伯再飨子男一飨○聘礼云公于賔再飨賔介皆明日拜于朝上介一飨大夫于賔一飨上介若食若飨○礼记云凡养老有虞氏以燕礼夏后氏以飨礼殷人以食礼周人修而兼用之○仲尼燕居云礼有九焉大飨有四焉两君相见揖让而入门入门而县兴揖让而升堂升堂而乐阕下管象武夏籥序兴陈其荐俎序其礼乐备其百官行中规还中矩和鸾中采齐客出以雍彻以振羽○左传云飨有体荐燕有折俎公当飨卿当燕王室之礼也又云享以训共俭燕以示慈惠○皇氏礼记注云飨有四种一是诸侯来朝天子飨之其牲则体荐体荐则房烝国语云王公立饫则有房烝其所云饫即谓飨也其礼亦有饭食故舂人云凡飨食共其食米则飨礼兼燕与食也二是王亲戚及诸侯之臣来聘王飨之礼亦有饮食及酒其酌数亦当依命其牲折俎亦曰殽烝三是戎狄之君使来王委飨之四是飨宿衞及耆老孤子则以醉爲度○仪礼疏云受賔聘享则于太庙飨食则于祢庙燕又在寝弥相亲也周礼疏云飨礼九献者谓后日王速賔賔来就庙中行飨飨者烹大牢以饮賔设几而不倚爵盈而不饮九献者王酌献賔賔酢主人主人酬賔酬后更八献是爲九献
　　右
　　传云右劝也疏云谓设享礼劝其功○笺云右之者主人献之賔受爵奠于荐右既祭俎乃席末坐卒爵之谓也○诗缉云右与宥侑通皆助也庄十八年左传云王飨礼命之宥注以币物助欢也僖二十五年二十八年皆云飨醴命宥是飨礼必有赐以爲宥而彤弓则宥之大者也
　　醻
　　传云醻报也疏云爲享以报功○笺云主人献賔賔酢主人主人又饮而酌賔谓之酬○孔氏云酬有二等既酢而酬賔者賔奠之不举谓之奠酬至三爵之后乃举向者所奠之爵以行之于后交错相酬名曰旅酬谓众相酬也
　　按严坦叔云郑以酬爲献醻但酬酢是燕礼飨训共俭爵盈不饮未必有酬酢此考之不详也周礼掌客飨有九献七献五献之节郊特牲云大飨君三重席而酢三献之介君专席而酢但其礼之俭不若燕之四举旅耳安得谓无酬酢耶
　　菁莪篇
　　莪
　　尔雅云莪萝○陆玑云莪蒿也生泽田渐洳之处叶似邪蒿而细科生三月中茎可生食又可烝香美味颇似蒌蒿○广志云莪蒿廪蒿○本草唐注云叶似白蒿花如瞿麦红赤可爱子似王不留行黒色作角七月八月采蜀本图经云叶似蛇床青蒿等子角似蔓青实黒秋熟所在皆有之陈藏器云防蒿生高冈宿根先于百草衍义云角蒿茎叶如青蒿开淡红紫花花大约径三四分花罢结子长二寸许微弯
　　按莪蒿一名角蒿一名防蒿陆玑以爲生泽田陈藏器以爲生高冈其说之不同若此以诗文证之陵阿则高地也沚则水中也然则泽田高冈俱有莪矣
　　百朋
　　笺云古者货贝五贝爲朋疏云汉书食货志有五种之贝贝中以相与爲朋非总五贝爲一朋也○食货志云王莽居摄更作龟贝钱布之品大贝四寸八分以上二枚爲一朋直二百一十六壮贝三寸六分以上二枚爲一朋直五十幺贝二寸四分以上二枚爲一朋直三十小贝寸二分以上二枚爲一朋直十不盈寸二分漏度不得爲朋率枚直钱三是爲贝货五品
　　六月篇
　　常
　　传云日月爲常○周礼司常日月爲常巾车王乗玉路建太常十有二斿以祀大司马教治兵王载太常司勋凡有功者铭书于王之太常○觐礼天子乗龙载大旂象日月升龙降龙○郊特牲云旂十有二旒龙章而设日月象天也○郑氏云春夏之田用大麾秋冬建太常王之自将建太常不自将建太白○礼书云常有三辰升龙降龙设崇牙备弧矢【弧以张縿也郑氏谓崇牙者爲重牙以饰旒之侧】饰之以旄垂之以铃考工记曰弧旌枉矢以象弧明堂位曰乗大辂载弧韣左传曰锡鸾和铃尔雅曰有铃曰旂则太常之制可知已太常不特祀天至于拜日拜月祀方明礼四渎礼山川秋治兵冬大阅皆载焉然常之三辰则北斗而已与衣服画星辰不仝观曲礼曰招摇在上穆天子传曰天子葬盛姬建日月七星盖旗以指物所画不过北斗耳
　　焦获
　　尔雅十薮周有焦获孙炎曰岐周也郭璞曰今扶风池阳县瓠中是也○寰宇记焦获薮在京兆府泾阳县北十数里亦名瓠口○沟洫志云韩水工郑国说秦令凿泾水自中山西抵瓠口爲渠○朱传云焦未详所在获郭璞以爲瓠中今在耀州三原县○一统志焦获泽在陜西西安府泾阳县西北亦名瓠口盖古之焦获薮也池阳废县在三原县东北二十里汉时遗址畧存
　　镐方
　　郑氏云镐也方也皆北方地名○王基云刘向曰千里之镐犹以爲逺镐去京师千里○朱传云刘向以爲千里之镐则非镐京之镐矣未详所在方疑即是朔方也
　　泾阳
　　笺云泾水之北疏云水北曰阳泾去京师爲近○通典云今泾原州地并泾水之阳○一统志泾阳在西安府城北七十里故城在平凉府界以居泾水之北故名
　　织文
　　笺云织徽织也将帅以下衣皆着焉疏云言徽织者以其在军爲徽号之织织与帜字同以绛爲縿画爲鸟隼又绛爲旒书名于末其制如所建旌旗而画之着之于衣自王以下旌旒虽有等差其徽织同长三尺縿长一尺旂长二尺○周礼司常掌九旗之物名各有属以待国事日月爲常交龙爲旂通帛爲旜杂帛爲物熊虎爲旗鸟隼爲旟龟蛇爲旐全羽爲旞析羽爲旌及大阅官府各象其事州里各象其名家各象其号注云物名者所画异物则异名也属谓徽织也大传谓之徽号事名号三者旌旗之细也士丧礼爲铭各以其物亡则以缁长半幅頳末长终幅广三寸书名于末大阅礼象而爲之兵凶事若有死事者亦当以相别也○大司马教茇舍辨号名之用帅以门名县鄙各以其名家以号名乡以州名野以邑名百家各象其事○吕东莱云日月爲常之类皆帜之文也鸟章特其一尔诗之所指乃其建之旗郑氏所笺乃所服之号初非一物
　　白
　　孔氏曰白谓绛帛○尚书曰舜修三帛○周礼染人掌染帛肆师大祀用玉帛典命诸侯之适子未誓以皮帛继子男闾师民不蚕者不帛职方氏并州其利布帛防氏练帛○坊记云礼之先币帛也欲民之先事而后禄○易曰贲于丘园束帛戋戋○说文帛缯也
　　白斾
　　毛传云白斾继旐者也疏云此旟而言旐者散则通名九旗之帛皆用绛言白斾者谓绛帛犹通帛爲旃亦是绛也○尔雅云缁广充幅长寻曰旐继旐曰斾注云帛续旐末爲燕尾者○曹氏曰白斾以帛续旐末爲燕尾战则斾之
　　按继旐曰斾出于尔雅郭注所云续旐末爲燕尾义见诗者即此白斾央央也然则旐是旂身斾是旂尾考之诗图则一车中有二旗其一旗画朱鸟即织文鸟章其一则斾别自爲一竿有旌有两飘带其所谓缁广充幅长寻与燕尾之形并无有焉诗图出于后儒固不足信不可据以疑尔雅然此诗下文云元戎十乗以先啓行则斾盖建于元戎之上者元戎军之前行几师前朱雀而后武恐不得建旐也郑氏以织爲着之于衣故孔氏解毛传继旐曰斾以爲旟旐散则通名此说经传无文毛意当是据尔雅不得与郑同也左传说斾多矣杜氏注各不同庄二十八年子元鬬御强鬬梧耿之不比爲斾注云子元自与二子特建以居前广充幅长寻曰旐继旐曰斾僖二十八年狐毛设二斾而退之注云斾大旗也建二斾而退若使大将稍却又亡大斾之左旃注云大斾旗名系旐曰斾通帛曰旃宣十二年令尹南辕反斾注云回车南向斾军前大旂昭十三年合诸侯于平丘八月辛未治兵建而不斾壬申复斾之注云建立旌旗不曳其斾斾游也军将战则斾故曳斾以恐之哀二年阳虎以兵车之斾与罕驷兵车先陈注云斾先驱车也傅士凯反复其说以事推之知子元之斾阳虎之斾军前大旂也狐毛所设与亡大斾之斾建而不斾之斾大将所建大旗也所云建者旂之竿耳如傅氏之说则此白斾央央者即军前大旂故建于元戎之上孔氏亦云军行之次斾最在先是也若是继旐之斾乃后军所建矣旐之末不妨有斾顾非此斾耳至杜以斾爲斿尤是臆说斿如垂水之势数之多寡不同非燕尾之形也若杜此注不从尔雅则旌旗既建但结其斿旗是大物既已建矣反以斿之舒结爲战不战之候晋之军容何太不彰明乎
　　元戎
　　司马法云夏后氏曰钩车殷曰寅车周曰元戎○毛氏云元大也钩车先正也寅车先疾也元戎先良也○韩诗说云元戎大戎谓兵车也车有大戎十乗谓车缦轮马被甲衡扼之上尽有劒防名曰陷军之车所以冒突冲啓敌家之行伍也○王介甫云军前曰啓后曰殿元戎十乗以先军行之前者所谓选锋也兵法军无选锋曰北
　　太原
　　书禹贡既修太原顔师古曰即今晋阳○黄氏云晋太原大卤大夏夏虚晋阳凡六名○朱传云太原亦曰大卤今在大原阳曲县○谷梁传云中国曰太原夷狄曰大卤○后汉西羌传穆王迁戎于大原夷王命虢公率六师伐大原之戎至于俞泉宣王遣兵伐大原戎不克○大全注太原即今太原府阳曲县山西
　　鼈
　　周礼鼈人掌取互物【有甲物】以时簎鱼鼈龟蜃凡貍【含刀之属】物春献鼈蜃秋献龟鱼　礼记云水潦降不献鱼鼈又云水烦则鱼鼈不大又云居山以鱼鼈爲礼君子谓之不知礼又云鼈去丑○淮南子云鼈无耳而目不可以瞥精于明也○博物志云九窍者胎化八窍者卵生龟鼈鼋此诸类皆卵生而影伏○古今注云鼈一名河伯从事○埤雅云鼈以眼听穹脊连胁甲虫也水居陆生养鱼经曰鱼满三百六十则龙爲之长引飞出水内鼈则鱼不复去故鼈一名神守天地之性细腰纯雄大腰纯雌大腰龟鼈之属以虵爲雄段成式云甲虫影伏羽虫体伏今鼈伏于渊而卵剖于陵此思化也内典曰鹤影生鼈思生是则思生与影伏异矣○雅翼云易离爲鼈爲蟹爲龟以其骨在外肉在内也至考工记则以外骨爲龟属内骨爲鼈属以鼈外有肉縁比龟爲内骨耳鼋鼈之大者濶或至一二文
　　脍
　　释名云脍防也细切肉令散分其赤白异切之已乃防合和之也○礼记云进食之礼脍炙处外又云牛脍羊炙鱼脍芥酱大夫燕食有脍无脯有脯无脍脍春用葱秋用芥肉腥细者爲脍大者爲轩又云牛与羊鱼之腥聂而切之爲脍麋鹿爲菹野豕爲轩皆聂而不切麕爲辟鸡兔爲宛脾皆聂而切之切葱若薤实之醯以柔之陈氏云聂而切之者谓先聂爲大脔而后报切之爲脍也

　　六家诗名物疏卷三十四
<经部,诗类,六家诗名物疏>
　　钦定四库全书
　　六家诗名物疏卷三十五　明　冯复京　撰小雅南有嘉鱼之什二
　　采芑篇
　　芑
　　陆疏云芑菜似苦菜茎青白色摘其弃白汁出肥可生食亦可烝爲茹西河雁门芑尤美胡人恋之不出塞是也○朱传云即今苦荬菜宜马食军行采之人马皆可食也○本草云野苦荬五六回拗后味甘滑于家苦荬
　　新田
　　尔雅云二岁曰新田孙炎曰新田新成柔田也
　　菑
　　尔雅云田一岁曰菑孙炎曰菑始菑杀其草木也郭璞曰今江东呼初耕地反草爲菑○孔仲达云菑是杀草之名虽二岁之后耕而杀草亦名爲菑
　　钩膺
　　朱传云钩膺马娄颔有钩而在膺有樊有膺也樊马大带缨鞅也○疏云此钩是金路或方叔爲同姓或五官之长得乗金路矣不乗革路者以革路临战所乗此时受命率车未至战时故不言戎车也○周礼巾车玉路锡樊缨十有再就金路钩樊缨九就象路朱樊缨七就革路龙勒条缨五就木路前樊鹄缨注云樊读如鞶带之鞶谓今马大带也郑司农云缨谓当胸以削革爲之谓缨今马鞅玉路之樊及缨皆以五采罽饰之十二就就成也钩娄颔之钩也金路无锡有钩亦以金爲之其樊及缨以五采罽饰之而九成象路无钩以朱饰勒而已其樊及缨以五采罽饰之而七成革路以白黒韦襍色爲勒条读爲绦其樊及缨以绦丝饰之而五成木路无龙勒以浅黒饰韦爲樊鹄色饰爲缨前读爲翦浅黒色也就数与革路同○大行人云上公樊缨九就侯伯七就子男五就○既夕云荐马缨三就注诸侯之臣饰缨以三色而三成此三色者盖绦丝也○礼记云大路樊缨一就次路樊缨七就注大路殷祭天之车也又云大路樊缨一就先路三就次路五就○左传鞶厉游缨昭其数也注缨在马胸前如索帬○释言云牦罽也舍人曰牦毛也罽胡人续羊毛而作○礼书云钩在膺前以金爲之杜预曰缨在马膺前如索帬则缨非鞅也樊然爲鞅之饰耳巾车言五者之饰皆其首面颔膺之著者也故不及腹带郑康成以樊爲鞶带之鞶又以龙爲尨条爲绦前爲剪非也缨盖用组爲之与冠缨同五采一匝爲就与圭缫冕旒之就同
　　中乡
　　郑氏云中乡美地名
　　軧【详见秦风毂】
　　说文曰軧长毂也○考工记云容毂必直陈篆必正注云容者治毂爲之形容也篆毂约也盖以皮纒之而上加以朱漆也○诗诂云軧毂之旁出者也
　　衡
　　释名云衡横也横马颈上也○考工记舆人爲车轮崇车广衡长参如一谓之参称辀人爲辀衡任者五分其长以其一爲之围注云衡任谓两轭之间也○烈祖笺云金饰错衡之车○礼书云衡长六尺六寸衡任之围一尺三寸五分寸之一而其长与轮崇车广等衡围与轴围等矣说文谓辕耑持衡曰軓轭下曲曰軥轭軥曰防左传称庾公差追衞献公射两軥而还则軓在辕端衡在轭上轭軥防在衡下而轭与軥防一物也衡上有采以爲饰诗曰错衡是也轭上有环以贯辔尔雅曰载辔谓之轙是也
　　命服
　　笺云命服者命爲将受王命之服也天子之服韦弁服朱衣裳疏云经云朱芾芾从裳色故知裳亦朱不用戎服素裳者以其命将非在军不可纯如之也亦变爲美故襍祭服之饰
　　葱珩
　　朱传云珩佩首横玉也○玉藻云一命緼韨幽衡再命赤韨幽衡三命赤韨葱珩注云衡佩玉之衡也幽读爲黝黒谓之黝青谓之葱周礼公侯伯之卿三命其大夫再命其士一命子男之卿再命其大夫一命其士不命○孔氏曰玉藻累一命至三命而止而云葱珩则三命而上至九命皆葱珩也○雅翼云葱本白而末青青色尤美古者佩玉有葱珩以玉色如葱色得名
　　隼
　　尔雅云鹰隼丑其飞也翚郭云鼓翅翚翚然疾○陆玑云隼鹞属也齐人谓之击征或谓题肩或谓雀鹰春化爲布谷者是也○考异邮云隂阳气贪故题肩击宋均云题肩有爪芒爲隂中阳故击杀也○禽经云鸟之小而鸷者皆曰隼大而鸷者皆曰鸠又云鹰好峙隼好翔鹰以膺之鹘以搰之隼以尹之○法言云麟之仪仪凤之师师其至矣乎螭虎桓桓鹰隼防防未至也○化书云乌反哺仁也隼悯胎义也○韦昭云隼今之鹗○李善云鸷击之鸟通呼曰隼○陆佃云准于文从水从隼今鹰之抟噬不能无失独隼爲有准每发必中或曰即今所呼爲鹘者是○雅翼云古今言隼未有的指其物者独说文解鵻云祝鸠也思允切又去鸟从十作隼则鵻与隼通凡诗之翩翩者鵻皆隼也又解淮南子乌力胜日而服于隼礼引尔雅谓之鵧鷑蚕时鸣人呵舍者鸿鸟皆畏之据许所说则今鵶防鵶防小于乌而逐乌郭氏解鵧鷑亦云小黒鸟鸣自呼江东名爲乌防解诗鵻者类引释鸟隹其鳺鴀故遂以爲祝鸠按隹字音锥此既从鸟自与隼通事不相与独鷑鸠鵧鷑者是矣
　　钲
　　说文云钲铙也铙小钲也似铃柄中上下通镯钲也○孔氏云镯铙俱得名钲但镯以节鼓非静之义故知钲以静之指谓铙也凡军进退皆鼓动钲止非临陈独然依文在陈师鞠旅之上是未战时事○周礼鼓人以金镯节鼓以金铙止鼓注云镯钲也形如小钟军行鸣之以爲鼓节铙如铃无舌有秉执而鸣之以止击鼓大司马职云中春教振旅辨鼓铎镯铙之用卒长执铙公司马执镯以教坐作进退疾徐疏数之节中冬教大阅车徒皆作鼓行鸣镯行及表乃止又三鼓车徒皆作鼓进鸣镯车骤徒趋及表乃止坐作如初乃鼓车驰徒走及表乃止鼓戒三阕车三发徒三刺乃鼓退鸣铙且却及表乃止坐作如初○乐记曰今夫古乐始奏以文复乱以武疏云武谓金铙○乐书云国语曰鼓丁宁韦昭曰丁宁钲也盖自其声浊言之谓之镯自其儆人言之谓之丁宁自其正人言之谓之钲周礼卒长执铙以其声譊譊然故以铙名汉鼓吹曲有铙歌所以退武舞也岂亦周之遗制与
　　旅
　　周礼云五百人爲旅旅帅皆下大夫
　　振旅
　　尔雅云出爲治兵尚威武也入爲振旅反尊卑也孙炎曰出则幼贱在前贵勇力也入则尊老在前复常法也○左传云三年而治兵入而振旅○谷梁传云出曰治兵习战也入曰振旅习战也○公羊传云出曰祠兵入曰振旅其礼一也皆习战也○周礼中春教振旅
　　蛮
　　尚书三百里蛮注云以文德蛮来之不制以法○风俗通云君臣同川而浴极爲简慢蛮者慢也○尔雅六蛮李巡曰一曰天竺二曰咳首三曰焦侥四曰跂踵五曰穿胸六曰儋耳七曰狗轵八曰旁脊○王制曰南方曰蛮雕题漆齿有不火食者矣○周礼职方氏掌八蛮之人○明堂位八蛮之国○后汉传平王东迁蛮侵暴中国頴首以西有蛮氏之戎○留青日札云南方之人曰蛮从虫防声蛇种也
　　荆
　　元命包云轸星散爲荆州分爲楚国荆之言强也阳盛物坚其气急悍也○尚书禹贡云荆及衡阳惟荆州孔氏云北据荆山南及衡山之阳○尔雅汉南曰荆州○释名云荆州取名于荆山也荆警也南蛮数爲冦逆其民有道后服无道先强警备之也○国语史伯曰当成周者南有荆蛮荆子熊严生子四人叔逃难于濮而蛮蛮芈蛮矣惟荆实有令德○晋语叔向云昔成王盟诸侯于岐阳楚爲荆蛮置茅蕝设望表与鲜牟守燎故不与盟○谷梁传云荆者楚也何爲谓之荆狄之也何爲狄之圣人立必后至天子弱必先叛故曰荆狄之也○史记楚世家熊霜元年周宣王初立又曰荆楚僄勇轻悍好作乱乃自古记之矣
　　元老
　　礼记云五官之长出于诸侯曰天子之老
　　霆
　　尔雅疾雷爲霆霓注雷之急击者谓霹雳○说文云霆雷余声也铃铃所以挺出万物震劈歴振物者春秋传曰震夷伯之庙○五经通义云震与霆皆霹雳也○春秋繁露云王言下不从则金不从革而秋多霹雳霹雳者金气其音商故应霹雳○庄子云阴阳错行则天地大絯于是乎有雷有霆
　　征伐
　　孟子曰征者上伐下也敌国不相征也又云征者正也各欲正己也○周礼大司马以九伐之法正邦国冯弱犯寡则眚之贼贤害民则伐之暴内凌外则坛之野荒民散则削之负固不服则侵之贼杀其亲则正之放弑其君则残之犯令凌政则杜之外内乱鸟兽行则灭之○春秋左传云有钟鼓曰伐无曰侵○公羊传云觕者曰侵精者曰伐○谷梁传云苞人民敺牛马曰侵斩树木坏宫室曰伐
　　车攻篇
　　东【互见国风王】
　　传云东洛邑也○周书度邑解武王曰我南望过于三涂我北望过于有岳丕愿瞻过于河宛瞻于伊洛无逺天室其曰兹曰度邑作雒解云周公将致政乃作大邑成周于土中城方千七百二十丈郛方十七里南系于洛水北因于郏山以爲天下之大凑制郊甸方六百里国西土爲方千里○史记娄敬云成王即位而营成周洛邑以此爲天下之中也有德则易以王无德则易以亡○通鉴外纪云成王使召公先相宅周公至洛师复卜申视营筑谓之王城是爲东都○东京赋云召伯相宅卜惟洛食周公初基其绳则直泝洛背河左伊右瀍西阻九河东门于旋太室作镇揭以熊耳底柱辍流镡以大岯○陆机洛阳记云洛阳城周公所制东西十里南北十三里城上百歩有一楼橹外有沟渠○一统志河南河南府禹贡豫州之域武王定鼎郏鄏成王营洛爲王城下都平王东迁乃居王城洛阳县附郭本成周地居洛水之北故曰洛阳洛阳故城在府城东洛水北周公所营成周也
　　田车
　　季彭山云田车在周礼巾车谓之木路不鞔以革而但漆之盖朴素浑坚之制也舆广六尺六寸与兵车乗车同惟轮则田车小兵车乗车三寸说者以兵车乗车皆驾国马而田车驾田马故也然既差马而齐之故四牡孔阜皆良马也特以田车欲便于搏兽故其轮稍低所谓田马虽不及龙马之八尺盖亦七尺之騋矣
　　甫草
　　郑笺云甫田之草也○尔雅十薮郑有圃田郭云今荥阳中牟县西圃田泽是也○职方云河南曰豫州其泽薮曰圃田○穆天子传天子里甫田之路东至于房○左传皇武子曰郑之有原圃犹秦之有具囿○竹书纪年梁惠成王十年入河水于甫田又爲大沟而引甫水○水经注云渠水歴中牟县之圃田泽泽多麻黄草故述征记曰践县迳便覩斯卉穷则知逾界诗所谓东有圃草也西限长城东极官渡北佩渠水东西四十许里南北二百许里中有沙冈上下二十四浦津津流迳通渊潭相接水盛则北注渠溢则南播爲郑隰之渊薮矣○一统志圃田泽在河南开封府中牟县西北七里其泽东西五十里南北二十六里西限长城东极官渡高者可耕洼者成滙今爲泽者八若东泽西泽之类爲陂者三十有六若大灰小灰之类其实一圃田泽耳
　　苗
　　传云夏猎曰苗○尔雅夏猎爲苗郭璞曰爲苗稼除害○周礼中夏教茇舍如振旅之陈辨号名之用遂以苗田注云夏田爲苗择取不孕任者若治苗去不秀实者○公羊传云春曰苗
　　兽
　　说文云兽守备者也○国语云兽三爲羣○尔雅云四足而毛谓之兽○周礼庖人掌共六兽郑司农云麋鹿熊麕野豕兔谓六兽当有狼而熊不属又兽人掌罟田兽兽医掌疗兽病疗兽痬服不氏掌养猛兽而教扰之穴氏掌攻蛰兽囿人掌囿游之兽禁○淮南子曰毛犊生应龙应龙生建马建马生麒麟麒麟生庶兽凡毛者生于庻兽
　　敖
　　笺云敖郑地今近荥阳○郡县志敖山在郑州荥泽县西十五里○水经济水东迳敖山北注云诗薄兽于敖山上有城殷仲丁所迁秦置仓于其中亦曰敖仓城○吕东莱云晋师救郑在敖鄗之间设七覆于敖前则敖山之下平旷可以屯兵翳荟可以设伏东有甫草即此地○郡国志河南荥阳有敖亭周宣王狩于敖○一统志敖山在河南开封府郑州河隂县西北二十里
　　金舄
　　笺云金舄黄朱色也疏即礼之赤舄也加金爲饰故谓金舄
　　防【互见沔水】
　　仪礼云诸侯觐于天子爲宫方三百歩四门坛十有二寻深四尺加方明于其上注此谓时防殷同也爲宫者于国外王巡狩至方岳诸侯防之亦爲此宫以见之又云公侯伯子男皆就其旂而立四传摈天子出拜日于东门之外反视方明礼日于南门外礼月与四渎于北门外礼山川丘陵于西门外祭天燔柴祭山丘陵升祭川沈祭地瘗○周礼大宗伯以賔礼亲邦国时见曰防注云时见者言无常期诸侯有不顺服者王将有征讨之事则既朝觐王爲坛于国外合诸侯而命事焉春秋传曰有事而防不协而盟是也大司马大防同帅士庶子而掌其政令小司马凡小防同掌其事大行人时防以发四方之禁注云禁谓九伐之法司仪将合诸侯则令爲坛三成宫旁一门诏王仪南乡见诸侯土揖庶姓时揖异姓天揖同姓○少仪云防同主诩○晋叔向云明王之制岁聘以志业间朝以讲礼再朝而防以示威再防而盟以显昭明
　　同
　　周礼大宗伯云殷见曰同注殷犹众也十二岁王如不巡狩则六服尽朝朝礼既毕王亦爲坛合诸侯以命政焉所命之政如王巡狩殷见四方四时分来终岁则徧大行人云殷同以施天下之政注政谓邦国之九法按毛传时见曰防殷见曰同此释文则然耳其实宣王防诸侯于东都非必有征讨又非十二年之事意者防诸侯之时亦曾爲坛于国外如觐礼所云与然防者交防同者同聚则诸侯见天子或并得称之乎
　　拾
　　三礼图云□者臂捍以朱韦爲之谓之□者所以遂也○周礼缮人掌王之用决拾注拾谓韝扞也着左臂里以韦爲之○礼书云拾亦谓之遂仪礼所谓袒决遂是也亦谓之捍内则所谓佩决捍是也乡射记大夫与士射袒纁襦燕礼记君射袒朱襦盖大夫与士射士则以拾蔽肤大夫敛衣而已君与大夫射大夫以拾蔽肤君敛衣而已郑氏谓拾所以蔽肤敛衣者此也曲礼曰野外军中无挚以缨拾矢可也则拾亦可以爲挚与
　　射夫
　　孔氏云大射礼选羣臣爲三耦若大夫不足以士充之三耦之外其余众士与射者各自取匹谓之众耦射人说賔射之礼云王以六耦则天子大射亦六耦也故夏官大司马职云若大射则合诸侯之六耦此其义也射人云诸侯四耦大射惟三耦者賔射对邻国之君尊故四耦大射与已之臣子卑故降之天子尊无与敌无所差降大射賔射六耦之外亦当有众耦
　　徒
　　尔雅云徒御不惊辇者也○传云徒辇也○周礼乡师云大军旅防同治其辇注云辇人挽行所以载任器也止以爲蕃营族师以时校登族之车辇县师辨车辇之稽遂人遂师掌以时登其车辇稍人若有防同师田行役之事则以县师之法作其輂辇○司马法曰夏后氏谓辇曰余车殷曰胡奴车周曰辎辇辇一斧一斤一凿一梩周辇加二板二筑夏后氏二十人而辇殷十八人而辇周十五人而辇
　　庖
　　周礼庖人掌共六畜六兽六禽辨其名物凡其死生鱻薧之物以共王之膳与其荐羞之物及后世子之膳羞共祭祀之好羞共丧纪之庻羞賔客之禽献郑云庖之言苞也里肉曰苞苴○礼记曰君子逺庖厨凡有血气之物弗身践也又曰猎之礼一爲干豆二爲賔客三爲充君之庖○帝王世纪云太昊取牺牲以共庖厨
　　吉日篇
　　戊
　　尔雅云太岁在戊曰着雍○说文云戊中宫也象六甲五龙相拘绞也戊承丁象人胁○释名云戊茂也物皆茂盛○汉书云丰茂于戊○蔡邕云大挠探五行之情占斗纲所建于是始作甲乙以名日谓之干作子丑以名日谓之支支干相配以成六旬○笺云戊刚日也
　　伯
　　夏官校人云春祭马祖夏祭先牧秋祭马社冬祭马歩注云马祖天驷先牧始养马者马社始乗马者马歩神爲灾害马者○尔雅云天驷房也孙炎曰龙爲天马故房四星谓之天驷○孝经说云房爲龙马○国语云农祥晨正土乃脉发韦氏曰农祥房星也○晋书云房四星爲明堂天子布政之宫也亦四辅也下第一星上将也次次将也次次相也上星上相也南二星君位北二星夫人位亦曰天驷爲天马主车驾南星曰左骖次左服次右服次右骖亦曰天廐又主开闭爲蓄藏之所由也房星明则王者明骖星大则兵起星离民流
　　祷
　　说文云祷告事求福也禂祷牲马祭也诗曰既祃既禂○尔雅曰既伯既祷马祭也注伯祭马祖也将用马力必先祭其先疏夏官驭夫春祭马祖马祖祭之在春其常也而将用马力则又用彼礼以祷之○周礼庾人祭马祖祭闲之先牧甸祝禂牲禂马皆掌其祝号杜子春云禂祷也爲马祷无疾爲田祷多获禽牲
　　庚
　　尔雅云太岁在庚曰上章○史记云庚者言隂气庚万物故曰庚○汉书曰敛更于庚○说文云位西方象秋时万物庚庚有实也庚承已象人赍○释名云庚犹庚也坚强貎○孔氏云曲礼外事以刚日择马亦用庚爲刚日也
　　午
　　尔雅云太岁在午曰敦牂○史记云午者阴阳交故曰午○汉书曰咢布于午○说文云午牾也五月隂气午逆阳冒地而出○孔氏曰择马用午日盖于辰午爲马故也○汉书翼奉云南方之情恶恶行廉贞寅午主之西方之情喜喜行寛大己酉主之二阳并行是以王者吉午酉也诗曰吉日庚午
　　麀
　　释兽云鹿牡麚牝麀
　　麌
　　笺云麕牡曰麌○尔雅云麕牡麌牝麜
　　漆沮
　　禹贡雍州漆沮既从导渭自鸟鼠同穴东防于沣又东防于泾又东过漆沮入于河孔安国曰漆沮二水名亦曰洛○顔师古曰漆沮即冯翊之洛水也○蔡传云漆水寰宇记自耀州同官县东北界来经华原县合沮水沮水地志出北地郡直路县东今坊州宜君县西北境也寰宇记沮水自坊州升平县北子午岭出俗号子午水下合榆谷慈马等川遂爲沮水至耀州华原县合漆水至同州朝邑县东南入渭○水经漆水出扶风杜阳县俞山东北入于渭沮水出北地直路县东过冯翊祋祤县北东入于洛○水经注郑渠在太上皇陵东南浊水注焉俗谓之漆水又谓之柒沮其一水东出即沮水也故浊水得柒沮之名东北流注于洛水
　　按漆沮二水名其源又各别故说者纷纷据孔安国顔师古之说漆沮即洛水也朱子亦云漆沮在西都畿内泾渭之北所谓洛水今洛水出陜西庆阳府环县经延安府甘泉县鄜州宜君县子午岭至中部县入西安府界经耀州及同官县至富平县合沮水歴蒲城同州至朝邑县东南入渭乃周官所云雍州其浸渭洛非伊洛之洛也寰宇记谓漆自同官来指此窃意漆水即洛水也与扶风杜阳之漆不同一统志不考乃云同官之漆出自凤翔不知彼漆爲泾汭所间岂能飞渡泾汭而来同官邪沮水出自延安府宜君县至子午岭合子午水歴中部县东南流入西安府界至富平县合漆水即洛也孔氏注禹贡漆沮亦曰洛水是也但不当以沮并爲洛耳此冯翊之漆沮也即此漆沮之从天子之所与潜猗与漆沮是也盖漆沮之防于同州者去镐京三百余里尔雅周之薮曰焦获焦获近于漆沮其山多兽其水多鱼取鱼狩猎之地当必此也书称渭水东过漆沮亦是此漆沮若出扶风漆县者则在沣之上流与经之次序不合矣其水经注所云浊水谓之漆沮者当在今临潼县界未知今之土俗亦名爲漆沮否然浊水一小水注郑渠者耳非诗人所咏也一漆水出凤翔府麟游县西普润废县故汉漆县也流经岐山北大栾水自西北注之南与杜水合齐诗所谓自杜沮漆者也其沮之所在孔仲达云未闻此扶风之漆沮也緜诗云自土沮漆指此何者不窋徙居戎翟之间在今庆阳府公刘迁豳在今邠州淳化县西废三泉县界当泾水之西其道甚便而沮在泾之东漆又在沮之东俱隔大山公刘初迁必不至冯翊之漆沮也及大王自豳迁岐逾梁山始至岐山北漆沮合流之处梁山在今西安府干州城西北五里当豳之西南孔仲达緜诗疏云漆沮在豳地二水东流亦过周非也若漆沮在豳则公刘于豳斯舘已有宫室大王何爲陶复陶穴哉但以大王初至扶风之地故陶复陶穴云耳又一沮水出巩昌府阶州角弩谷东南入渭此别一水也寰宇记云合榆谷水榆谷在临洮去渭源近正谓此沮水若延安沮水何由西行数百里至临洮既至临洮又何由至西安之耀州耶
　　祁
　　笺云祁当作麎○尔雅云麋牡麔牝麎其子防其迹纒絶有力狄疏云麋总名也诗吉日云其麎孔有○说文云麋鹿属也冬至解角○运斗枢云瑶光星散爲麋○兽人云夏献麋醢人朝事之豆昌本麋臡菁菹麋臡○左传庄十七年多麋注云麋多则害五稼○月令仲冬麋角解熊氏云鹿是山兽夏至得隂气而解角麋是泽兽故冬至得阳气而解角贾公彦云麋爲隂兽情淫而游泽冬至隂方退故解角从隂退之象鹿是阳兽情淫而游山夏至得隂而解角从阳退之象若节气早则麋角十一月解故夏小正云十一月麋角陨坠若节气晚则十二月麋角解故小正云十二月陨麋角○庄子云麋与鹿交又曰麋鹿食荐○陶隐居云麋千百爲羣多牝少牡人言一牡辄交十余牝交毕即死其脂堕土中经年人得之方好名曰遁脂○埤雅云白虎通曰熊爲兽巧猛麋爲兽迷惑故天子射熊诸侯射麋麋水兽也青黒色肉蹄一牡能乗十牝角自生至坚无两月之久大者乃重二十余斤其坚如石计一夜须生数两此骨血之至强者
　　客
　　周礼大宗伯以飨燕之礼亲四方之賔客大行人掌大賔之礼及大客之仪注云大賔要服以内诸侯大客谓其孤卿小行人大客则摈小客则受其币而听其辞疏云大客爲要服以内诸侯之使臣小客谓蕃国诸侯之使臣○孔疏云天子所賔客惟诸侯耳对文君爲大賔臣爲大客散则賔亦客也
　　醴
　　周礼酒正辨五齐之名二曰醴齐注云醴犹体也成而汁滓相将如今甜酒矣○明堂位云殷尚醴○韩诗说云醴甜而不泲也○说文云酒一宿熟也○孔疏云醴不可专饮天子于羣臣不徒设醴而已此言酌醴者左传天子飨诸侯每言飨醴命之宥是飨醴者天子饮酒之敬故举醴言之也










　　六家诗名物疏卷三十五
　　钦定四库全书
　　六家诗名物疏卷三十六　明　冯复京　撰小雅鸿雁之什一
　　鸿雁篇
　　鳏
　　释名云鳏昆也昆明也愁悒不寐目恒鳏鳏然故其字从鱼鱼目恒不闭者也○白虎通云鳏之言鳏鳏无所亲也○孝经注云男子六十无妻曰鳏○礼记云少而无父者谓之孤老而无子者谓之独老而无妻者谓之鳏老而无夫者谓之寡此四者天民之穷而无告者也皆有常饩
　　寡
　　小尔雅云凡无妻无夫通谓之寡寡夫曰茕寡妇曰嫠○释名云寡踝也踝踝单独之言也○孝经注云妇人五十无夫曰寡○礼记疏云男子无妻亦谓之寡左传云崔杼生成及疆而寡
　　堵
　　説文云垣也五版为堵○传云一丈为版五版为堵笺云春秋传曰五版为堵五堵为雉雉长三丈则版六尺疏云毛言五版为堵谓累五版也版广二尺故周礼説一堵之墙长丈髙一丈是版广二尺也传以一丈为版郑欲易之故引公羊传文以证版之长短○韩诗説云八尺为版五版为堵五堵为雉又云堵四十尺雉二百尺以板长八尺接五版而为堵接五堵而为雉
　　宅
　　説文云所托也○释名云宅择也言择吉处而营之也○尉缭子云天子宅千畆诸侯宅百畆大夫以下里舎九畆○周礼云国宅无征注云城中之宅无税
　　庭燎篇
　　庭燎
　　周礼阍人大祭祀防纪之事设门燎賔客亦如之司烜氏凡邦之大事共坟烛庭燎注云坟大也树于门外曰大烛于门内曰庭燎皆所以照众为明疏云庭燎以苇为中心以布纒之饴蜜灌之若今爉烛或以百般一处束之或百处设之若人所执者用荆燋为之执烛抱燋曲礼云烛不见跋是也○礼记云庭燎之百由齐桓公始也注庭燎之差公盖五十侯伯子男三十疏云此数出大戴记也百者皇氏云作百炬列于庭或云百炬共一束也○国语单子云敌国賔至甸人积薪火师监燎○礼书云在手曰烛在地曰燎
　　晨
　　説文云早昧爽也从臼从辰辰时也亦声□夕为□臼辰为晨皆仝意○释名云晨伸也旦而日光复似见也
　　沔水篇
　　朝
　　曲礼曰天子当依而立诸侯北面而见天子曰觐天子当宁而立诸公东面诸侯西面曰朝注云诸侯春见曰朝受贽于朝受享于庙生气文也秋觐曰觐一受之于庙杀气质也朝者位于内朝而序进觐者位于庙门外而序入王南面立于依宁而受焉夏宗依春冬遇依秋王制云诸侯之于天子比年一小聘三年一大聘五年一朝又云天子无事与诸侯相见日朝考礼正刑一徳以尊于天子○周礼太宰大朝觐防同赞玉币玉献玉几玉爵宰夫凡朝觐防同以牢礼之法掌其牢礼幕人朝觐防同共帷幕幄帟绶掌次朝觐防同张大次小次大宗伯春见曰朝注云朝朝也欲其来之早又云朝觐防同则为上相司几筵大朝觐王位设黼扆筵席玉几典瑞云侯伯执圭子男执璧以朝觐宗遇防同于王小臣朝觐沃王盥齐仆朝觐宗遇飨食皆乘金路各以其等为车送逆之节大司冦朝觐防同前王大行人春朝诸侯以图天下之事凡诸侯之邦交嵗相朝也○孟子曰诸侯朝于天子曰述职述职者述所职也一不朝则贬其爵再不朝则削其地三不朝则六师移之
　　宗
　　大宗伯云夏见曰宗注云宗尊也欲其尊王○大行人云夏宗以陈天下之谟
　　海
　　释名云海晦也主承秽浊其色黑如晦也○説文云海天池也以吐纳百川者○公羊传云河海润千里○春秋攷异邮云黄星骋海水跃宋均云黄星土精土安静跃则失常○山海经云大荒中有山曰天台海水入焉○庄子云天下之水莫大于海万川归之不知何时止而不盈尾闾泄之不知何时已而不虚春秋不变水旱不知○晏子云海深十里○博物志云天地四方皆海水相通地在其中盖无几也七戎六蛮九夷八狄形类不同总谓四海言皆近于海也○初学记云东海之别有渤澥故东海共称渤海又通谓之沧海山海经有岐海幼海少海凡四海通谓禆海裨海外复有大瀛海环之海神曰海若海中山曰岛海中洲曰屿○渤海图论云海者百谷之王也山东三面濒海登莱二府岛屿环抱其在青济则乐安日照濵州利津霑化海丰诸境皆抵海为界称渤海云○留青日札云东海南海易穷汉使东道极于黑齿国南道极于乌弋山离国此亦当是西南也乌弋山离去长安万二千二百里行可百余日乃至条支国临西海又乘水西行可百余日近日所入云于阗水西流注西海其东水东流注盐泽河源出焉康居去长安万二千三百里其西北可二千里有奄蔡国临大泽无涯盖北海云
　　鹤鸣篇
　　鹤
　　春秋説题词云鹤知夜半注鹤水鸟也夜半水位感其生气则喜而鸣○通卦验云立夏清风至而鹤鸣○周易曰鸣鹤在隂其子和之○诗义疏云鹤大如鹅长脚青黑髙三尺余喙长四寸余多纯白或有苍色者今人谓之赤颊常夜半鸣其鸣髙亮闻八九里雌【一作老】者声差下鸡鸣时亦鸣○风土记云鸣鹤戒露白鹤也此鸟性警至八月白露降即髙鸣相警○相鹤经云鹤阳鸟而逰于隂因金气依火精以自养食于水故喙长轩于前故后趾短栖陆故足髙而尾凋翔云故毛丰而肉疎大喉以吐故修颈以纳新故夀体无青黄二色者木土之气内养故不表于外行必依洲屿止不集林木盖羽族之宗长仙人之骐骥也鹤之上相瘦头朱顶露眼黑睛髙鼻短喙防颊防耳长颈促身燕膺鳯翼雀毛龟背鼈腹轩前垂后髙胫麄节洪髀纎指此相之备者也鸣则闻于天飞一举千里鹤二年落子毛易黑点三年产伏复七年羽翮具复七年飞薄云汉复七年舞应节复七年十二时鸣中律复百六十年不食生物大毛落茸毛生雪白或纯黑泥水不汚复百六十年雌雄相见目精不转而孕千六百年饮而不食鸾鳯为羣○禽经云鹤老则声下而不能髙近而不能尞又云鹤爱隂而恶阳声交而孕又云鹤以怨望以洁唳○古今注云千载变苍又千嵗变黑所谓鹤○玉策记云千嵗之鹤随时而鸣能登木色纯白脑尽成骨其未千嵗者终不集于林也○本草云鹤有有黄有白有苍○云峤类要云鹤胎生者形体坚小惟食稻粱虽甚驯久须飞去鹳合而卵生其体大食鱼鰕噉虵鼠不能去耳○埤雅云鹤雌雄相随履迹而孕内典曰鹤影生○雅翼云鹤性好隂故谓其羽为隂羽周书曰隂羽鳬旌也古书多言鹄即鹤音之转鹄不日浴而白白即鹤也鹄鸣哠哠哠哠鹤也以龟龙鸿鹄为夀夀亦鹤也
　　臯
　　传云臯泽也○笺云泽中水溢出所为坎○韩诗説云九臯九折之泽○楚辞注云泽曲曰臯
　　渊
　　説文云渊囘水也○管子云水出地而不流者命之曰渊○李萧逺云水通之斯为川塞之斯为渊○荀子曰积水成渊蛟龙生焉○列子云鲵旋之潘为渊止水之潘为渊流水之潘为渊滥水之潘为渊沃水之潘为渊氿水之潘为渊雍水之潘为渊汧水之潘为渊肥水之潘为渊是为九渊焉
　　错
　　説文作厝云厉石也○传云可以琢玉○严氏云扬子不砻不错焉攸用错谓治玉也○尚书豫州锡贡磬错注云治玉石曰错
　　谷
　　广雅云谷楮也○陆疏云幽州人谓之谷桑荆扬交广谓之谷中州人谓之楮殷中宗时桑谷共生是也今江南人绩其皮以为布又以为纸谓之谷皮纸洁白光泽其里甚好叶初生可以为茹○管子云五位之土其柞其谷○酉阳襍俎云构谷田久废必生构叶有瓣曰楮无曰构○本草图经云楮有二种一种有斑花文谓之斑谷今人用为冠一种皮无花但叶似葡萄作瓣而有子者为佳其实初夏生如弹丸青緑色至六七月渐深红色乃成熟八月九月采○抱朴子云柠实赤者饵之一年老者还少○物类相感志云其胶可团丹砂○埤雅云楮宜涧谷○雅翼云谷恶木易生实赤如杨梅而无核
　　祈父篇
　　祈父
　　传云圻父司马也职掌封圻之兵甲○书云圻父薄违蔡氏云圻父逼逐违命者也又云司马掌邦政统六师平邦国○周礼云大司马掌建邦国之九法以佐王平邦国以九伐之法正邦国以九畿之籍施邦国之政职中春敎振旅中夏教苃舎中秋敎治兵中冬敎大阅若大师则掌其戒令及战巡陈眡事而赏罚若师有功则左执律右执钺以先恺乐献于社○小宰云夏官其属六十○记王制云司马辨论官材论进士之贤者以告于王○家语云司马之官以成圣贤能而失官爵功劳而失赏禄士卒疲怨兵弱不用曰不平不平则饬司马
　　爪
　　説文曰覆手曰爪○释名云爪绍也筋极为爪绍续指端
　　爪士
　　笺云司右主勇力之士为王闲守之卫○周礼司右掌羣右之政令凡军旅防同合其车之卒伍而比其乘属其右凡国之勇力之士能用五兵者属焉虎贲氏下大夫二人虎士八百人掌先后王而趋以卒伍军旅防同亦如之舎则守王闲王在国则守王宫国有大故则守王门○孔疏云司右与虎贲氏俱率其属以卫王○礼书云古之守卫王宫者不特士庶子而已有虎贲之虎士司隶之五隶司戈盾军旅防同授旅贲及虎士戈盾则王之在国在野可谓严矣必使四夷之隶者以着王之所守在四夷也或使师氏之属师之者以着王之使武以文也
　　饔
　　説文熟食也○周礼内饔外饔郑云饔割烹煎和之称○仪礼雍人摡鼎匕俎于雍爨注云雍人掌割烹之事者
　　白驹篇
　　藿
　　説文尗之少也○公食礼云铏芼牛注云豆叶也
　　黄鸟篇
　　粟
　　説文云粟嘉谷实也粟之为言续也○周礼云仓人掌粟入之藏○春秋説题辞云粟助阳扶性一变而以阳生为苗二变而秀为禾三变而粲然谓之粟四变入臼米出甲五变而烝饭可食阳以一立为法故粟积一大分穗长一尺西者金所立米者阳精故西字合米而为粟○吕氏春秋曰饭之美者不周之粟○罗氏云古不以粟为谷之名但米之有孚殻者皆称粟今人以谷之最细而圆者为粟则粱是其类○仁山金氏云吕氏书説有殻曰粟无殻曰米按粟即所谓谷也古人米与谷兼积米切用而易腐谷气全而可久缓急兼储后世军储独以米故久即不可食○本草粟米味咸主养肾气去脾胃中热益气陈者味苦主胃热消渴利小便唐本注云粟类多种而并细于诸粱北土常食与粱有别
　　明
　　笺云明当为盟信也○礼记曰约信曰誓涖牲曰盟○周礼司盟掌盟载之法凡邦国有疑防同则掌其盟约之载及其礼仪北面诏明神既盟则贰之盟万民之犯命者诅其不信者亦如之注云盟者书其辞于策杀牲取血坎其牲加书于上而埋之谓之载书有疑不协也明神日月山川觐礼加方明于坛上所以依之也诏之者读载书以告贰之者写副当以授六官盟诅者欲相与共恶之也又玉府若合诸侯则共珠槃玉敦戎右盟则以玉敦辟盟遂役之赞牛耳桃茢封人大盟饰牛牲诅祝作盟诅之载辞司冦凡邦之大盟约涖其盟书而登之于天府太史内史司防及六官皆受其贰而藏之○左传子贡曰盟有玉帛以奉之
　　诸兄
　　尔雅云男子先生为兄后生为弟族父之子相谓为族晜弟族晜弟之子相谓为亲同姓兄之子弟之子相谓为从父昆弟
　　诸父
　　尔雅云父为考父之考为王父父之世父叔父为从祖祖父父之晜弟先生为世父后生为叔父父之从父晜弟为从祖父父之从祖晜弟为族父
　　按诸之训众也则诸父诸兄当合三族而言笺传义非也
　　我行其野篇
　　遂
　　笺云牛蘈也仲春时生可采○尔雅云藬牛蘈郭云今江东呼草为牛蘈者髙尺余许方茎叶长而锐有穗穗间有华华紫缥色可淋以为饮疏缥青白色淋以水沃也○陆玑云今人谓之羊蹄似芦菔而叶长赤防为茹滑美○本草羊蹄一名东方宿一名连虫陆一名鬼目一名蓄陶隠居云今人呼秃菜即蓄音之讹诗云言采其蓄图经云生下湿地春生苗髙三四尺叶狭长颇似莴苣而色深茎节间紫赤花青白成穗子三棱若茺蔚夏中即枯根似牛蒡而坚实衍义云叶如菜中菠薐但无岐而色差青白叶厚花与子亦相似
　　按笺云蓫牛蘈尔雅云藬牛蘈则蓫即是藬孔疏云释草无文非也孙炎注尔雅云车前草一名牛蘈考车前草本草有五名并不云牛蘈孙説误矣
　　葍
　　笺云葍亦仲春时生可采○尔雅云葍防郭云大叶白华根如指正白可啖又云葍藑茅疏葍与藑茅一草也华白者即名葍华赤者别名藑茅○广雅云乌麮葍也○陆玑曰河内谓之蓘幽州谓之葍燕一名藚其根正白宜着热灰中温噉之饥嵗可烝茹以御饥或云花叶有两种一种叶细而花赤一种叶大而花白复香○风土记云葍蔓生被树而升紫黄色大如牛角二三同蔕长七八尺甜味如蜜
　　按陆玑所言花赤者即是藑茅也风土记所云恐别是一物蓫葍毛公并谓之恶菜然蓫堪入药用葍花白而香根可茹未必恶菜也








　　六家诗名物疏卷三十六
<经部,诗类,六家诗名物疏>
　　钦定四库全书
　　六家诗名物疏卷三十七　明　冯复京　撰小雅鸿雁之什二
　　斯干篇
　　似
　　笺云似读如己午之已疏古者似已字同○尔雅云太嵗在已曰大荒落○史记云已者言阳气之已尽也○汉书云已藏于已
　　妣
　　尔雅云母为妣○广雅云妣嫓也嫓匹于父○周礼大司乐奏夷则歌小吕舞大濩以享先妣注先妣姜嫄也姜嫄履大人迹感神灵而生后稷是周之先母也周立庙自后稷为始祖姜嫄无所妃是以特立庙祀之谓之閟宫
　　祖
　　释名云祖祚也祚物先也○大司乐奏无射歌夹钟舞大武以享先祖注先祖谓先王先公
　　棘
　　疏云矢镞之角为棘古有此名○韩诗作朸朸隅也
　　革
　　传云翼也○韩诗作□□翅也
　　翚
　　尔雅云伊洛而南素质五色皆备成章曰翚
　　楹
　　广雅云楹谓之柱○释名云楹亭也亭亭然孤立旁无所依也齐鲁读曰轻轻胜也孤立独处能胜任上重也○谷梁传曰丹桓宫楹礼天子丹诸侯黝大夫苍○书大传曰士大夫有石材庶人有石承注云材柱下质也承当柱下而已不出下为饰
　　正
　　笺云正昼也○朱传云向明之处○吕氏曰正谓正寝
　　防【互见召南牖】
　　笺云防夜也○朱传云奥窔之间○尔雅云西南隅谓之奥东南隅谓之窔孙炎曰奥室中隠奥之处也郭璞曰窔亦隠闇○释名云奥不见戸明所在秘奥也窔幽也亦取幽也
　　莞【详见邶风席】
　　尔雅云莞苻离其上蒚注今西方人呼蒲为莞蒲蒚谓其头台首也今江东谓之苻蓠又云鼠莞注亦莞属也纎细似龙须可以为席蜀中出好者○释文曰草丛生水中茎圆江南以为席形似小蒲而实非也○广雅曰葱蒲莞也○笺云莞小蒲之席○濮氏曰莞又云灯心草生池泽中即苻蓠也○本草灯心草丛生茎圆细而长直人将为席
　　簟
　　笺云竹苇曰簟○释名云簟簟也布之簟簟然平正也○説文云簟竹席也○方言云簟宋魏谓之笙或谓籧防关西谓之簟或谓之防其麄者谓之籧篨关东或谓之篕掞○礼曰莞簟之安藳秸之尚○淮南子云席上之先萑簟樽之上樽先王贵之先本而后末
　　按司几筵有次席注以为桃枝竹所次成者其即此簟与莞席在下即筵也竹簟在上即重席也孔氏曰寝卧之席自天子以下宜莞簟同
　　寝
　　周礼宫人掌王之六寝之修注六寝者路寝一小寝五路寝以视事小寝以时燕息焉又司士居虎门之左司王朝注虎门路寝门也王日视朝于路寝门外大仆建路鼓于大寝之门外而掌其政○礼记寝不逾庙又云朝辨色始入君日出而视之退适路寝聴政使人视大夫大夫退然后适小寝释服又云路寝成则考之○郑康成诗礼注云君谓之路寝大夫谓之适寝士或谓之适室世妇以君下寝之上为适寝内子卿之妻也下室其燕处也天子之寝有左右房宗庙及路寝制如明堂每室四户○孔仲达云天子路寝制如明堂燕寝如诸侯路寝故有左右房○何休云天子诸侯皆有三寝一曰髙寝一曰路寝一曰小寝父居髙寝子居路寝孙从王父母妻从夫寝夫人居小寝○尔雅云室有东西厢曰庙无东西厢有室曰寝○礼书云以书攷之天子路寝之制室居中左戸右牖东西有房又有东序西序东堂西堂东垂西垂賔阶阼阶房之南有东西夹室郑康成释仪礼谓房当夹室北是也孔安国谓西房西夹室东房东夹室误矣诸侯路寝与大夫士之室皆东西房郑氏谓大夫士无西房误矣王六寝后六宫诸侯三寝夫人三宫王大寝一小寝五诸侯大寝一小寝二大寝在前谓之路寝又谓正寝小寝在后谓之燕寝又谓少寝自卿以下二寝正寝居前燕寝居后其妻二寝亦如之
　　熊
　　説文云熊兽似豕山居冬蛰○诗义疏云熊能攀援上髙树见人则顚倒投地而下冬入穴蛰始春而出○援神契云赤熊见则奸宄自逺○淮南子注云熊食盐而死○抱朴子云熊夀五百嵗能化为狐狸○异苑云熊藏山穴穴里不得见秽及伤残见则舎穴自死○续搜神记云熊无穴或居大树孔中东土呼熊为子路以物击树云子路可起于是便下不呼则不动也○陶隠居云熊白是背上膏寒月则有夏月则无○图经云熊形类犬豕而性轻捷○酉阳杂俎云熊胆春在首夏在腹秋在左足冬在右足○墨客挥犀云熊于山中行数十里悉有跧伏之所必在危嵓枯木中山民谓之熊舘○埤雅云熊似豕坚中当心有白脂如玉味甚美俗呼熊白好举木而引气谓之熊经冬蛰不食饥则自舐其掌故其美在掌鬼谷子曰分威法伏熊说者以为熊之击搏先伏而后动○字说云熊强毅有所堪能而可以其物火之罴亦熊类而又强焉然可网也○雅翼云熊人足黑色革厚筋驽猎者刺其革不可得入随有膏膜之
　　罴
　　尔雅云罴如熊黄白文郭云似熊而长头髙脚猛憨多力能拔树木关西呼曰貑罴○诗义疏云有黄罴有赤罴大于熊其脂如熊白而麄理不如熊白美○禹贡云梁州厥贡熊罴狐狸织皮○山海经云嶓冡之山其兽多罴○埤雅云罴似熊而大坚中从目能縁能立遇人则擘而攫之淮南子曰熊罴之动以攫搏是也其白生于心之下肓之上秋冬则有春夏则无○尔雅翼云猎者云罴熊之雌者力尤猛柳宗元称鹿畏畏虎虎畏罴罴之状被髪人立絶有力而甚害人周礼穴氏掌攻蛰兽各以其物火之谓熊罴之属
　　虺
　　尔雅蝮虺博三寸首大如擘舎人曰江淮以南曰蝮江淮以北曰虺孙炎曰有牙最毒郭曰此自一种虵名为蝮虺邢昺曰今虵细颈大头色如文绶文间有毛似猪鬛鼻上有针大者长七八尺一名反鼻如虺类足以明此自一种虵○广雅云虺蝰也○广志云蝮虵与土色相乱长三四尺其中人以牙栎之裁断皮出血则身尽痛九窍出血而死○述异记云虺五百年化为蛟○埤雅云虺状似虵而小传曰为虺弗摧为虵奈何以此故也虺一名蝮旧曰蝮虵怒时毒在头尾一曰虺与蝮异虺如土色所在有之蝮虵鼻反在上有针锦文众虵之中此独胎产生辄坼副母腹亦有与地同色者○陶隠居云蝮形短而扁○陈藏器云蝮着足断足着手断手不尔合身糜溃七八月毒盛时啮树以泄其气树便死又吐涎沫于艸木上着人身肿成疮○图经云蝮虵黄黑色黄颔尖口○张文仲云蝮虵头斑身赤斑亦有青黑色者○葛洪云青蝰虵緑色大者四五尺一种尾三四寸
　　蛇
　　尔雅云螣螣虵蟒王虵○周易云龙虵之蛰以存身也○左传云深山大泽实生龙虵○星经云腾虵二十二星在室北近河主虫虵○埤雅云鱼属连行虵属纡行盘常向壬地以耳聴○雅翼云虵艸居常饥得食稍饱辄蜕壳冬含土入蛰及春出蛰则吐之其圎重如锡石谓之虵黄种类至多惟乌虵性善不噬物而白花虵有毒生于蕲州今虵死目皆闭惟蕲州者目开若生舒蕲两界间者则一开一闭此理之不可晓者○陶隠居云虵皆有足五月五日取烧地令热以酒沃之置中足出按虵类至多尔雅所载惟螣蟒蝮虺三者本艸有白花虵乌虵金虵银虵虵婆蓝虵两头虵山海经有肥遗六足四翼有巴虵吞象三年而出其骨有长虵毛如彘有鸣虵四翼音如磬神异经有率然孙武子以譬善用兵者也顾渚山记有緑虵朝野佥载有报寃虵岭表录异杨氏南裔异物志诸书俱有蚺虵録异记有鸡冠虵爆身虵黄领虵寰宇记有钩虵穷神秘苑有自断虵及诸方志所録不可胜记本毒虫有无毒者本鳞虫有无鳞者惟黄喉虵一种善啖蝮额有大王字为众虵之长
　　大人
　　朱传云太卜之属占梦之官也○周礼太卜掌三梦之法一曰致梦二曰觭梦三曰咸陟其经运十其别九十以龟之八命赞三梦之占占梦掌其嵗时观天地之防辨隂阳之气以日月星辰占六梦之吉凶一曰正梦二曰噩梦三曰思梦四曰寤梦五曰喜梦六曰惧梦季冬聘王梦献吉梦于王王拜而受之乃舍萌于四方以赠恶梦
　　男
　　説文丈夫也从田从力○易云乾道成男坤道成女○射义云天地四方者男子之所有事也○本命解云男子者任天道而长万物者也女子者顺男子之教而长其理者也○释名云男任也典任事也
　　璋
　　周礼大宗伯以赤璋礼南方注半圭曰璋典瑞璋缫二采一就以頫聘玉人大璋中璋九寸边璋七寸射四寸厚寸黄金勺青金外朱中鼻寸衡四寸有缫天子以巡狩宗祝以前马大璋亦如之诸侯以聘女瑑圭璋八寸以頫聘牙璋中璋七寸射二寸厚寸以起军旅以治兵守璋邸射素功以祀山川以致稍饩○礼记云灌以圭璋用玉气也又云君执圭瓒祼尸大宗执璋瓒亚祼又聘义云致饔饩还圭璋○聘礼云聘于夫人用璋觐礼云方明者木也南方璋○左传蒍啓疆云朝聘有珪享頫有璋○尔雅云璋大八寸谓之琡
　　地
　　说文云元气初分轻清为天重浊为地万物所陈列也徐曰地者迆也迆而髙也山岳丘陵坟衍迆而卑也臯隰汚潢故曰地有二形髙下平也○尔雅云东至泰逺西至邠国南至濮鈆北至祝栗谓之四极孤竹北戸西王母日下谓之四荒九夷八狄七戎六蛮谓之四海距齐州以南载日为丹穴北载斗极为空同东至日所出为太平西至日所入为太蒙○易曰至哉坤元万物资生乃顺承天坤厚载物德合无疆含光大品物咸亨又云立地之道曰柔与刚又云在地成形○考灵耀云地有四游冬至地上行北而西三万里夏至地下行南而东三万里春秋二分是其中矣地常动移而人不知譬如人在大舟中闭牖而坐舟行不觉也○元命包云地者易也言养物懐仁交易变化含吐应节故其立字土力于一者为地又云地所以右转者气浊精少含隂而起迟故转右迎天佐其道○春秋説题辞云地之为言嫓也承天行其义也山陵之大非地不制含功以牧生也○援神契云地顺受泽谦虚开张含泉任萌滋物归中○括地象云八极之广东西二亿三万三千里南北二亿三万一千五百里夏禹所治四海内地东西二万八千里南北二万六千里○素问云积隂为地故地者浊隂也○家语子夏云商闻山书曰地东西为纬南北为经山为积德川为积刑髙者为生下者为死丘陵为牡谿谷为牝○国语云阳伏而不能出隂遁而不能烝于是有地震○管子云地者万物之本原诸生之根苑○白虎通云地者元气所生万物之祖也地之言施也谛也应施变化审谛不误敬始重终故谓之地也○物理论云地者底也底之言着也隂体下着也其神曰祗祗成也育生万物备成也西北髙而东南下东西长南北短其尽四海者也炎气欝烝景风荡物地之张也秋风荡生凉气肃然地之闭也
　　裼
　　説文褓也诗曰载衣之○正义云褓缚儿被也侯苞云示之方也明褓制方
　　瓦
　　传云瓦纺塼也笺云习所有事○古史考云夏世昆吾氏作屋瓦乌曹氏作甎○物原云伏羲始以茨覆屋禹作土墼石甃桀臣昆吾作甎瓦舜作墙周公作壁○朱子云瓦纺时所用之物旧见人画列女传漆室女如今银子様者意其为纺甎也
　　无羊篇
　　犉
　　尔雅云黑唇犉注毛诗传曰黄牛黑唇此宜通谓黑唇牛尔雅又云牛七尺为犉
　　蓑
　　传云蓑所以备雨○说文云艸雨衣也○公羊传不蓑城也注若今以艸衣城○韵防注云秦谓之萆○国语身衣袯襫注云蓑薜衣也
　　笠
　　疏云笠原以御暑兼可御雨○说文云簦无柄也○増韵云有柄曰簦无柄曰笠○国语云蓑笠时雨既至必求之又云首戴茅蒲注云簦笠也
　　牲
　　周礼庖人掌共六畜注云始养之曰畜将用之曰牲又膳夫膳用六牲注云六牲马牛羊豕犬鸡也闾师民不畜者祭无牲牧人掌牧六牲而阜蕃其物以共祭祀之牲牷凡阳祀用骍牲毛之隂祀用黝牲毛之望祀各以其方之色牲毛之凡时事之牲必用牷物凡外事毁事用尨可也凡祭祀共其牺牲以授充人系之凡牲不系者共奉之牛人掌养国之公牛以待国之政令充人掌系祭祀之牲牷小宗伯毛六牲而颁之于五官使共奉之鸡人掌共鸡牲辨其物羊人掌羊牲校人掌王马之政牧师掌牧地皆有厉禁而颁之孟春焚牧中春通淫掌其政令凡田事賛焚莱庾人掌十二闲之政教圉师掌教圉人养马圉人掌养马刍牧之事以役圉师犬人祭祀共犬牲用牷物伏瘗亦如之○礼记云牺牲不粥于市又云仲秋之月乃命宰祝循行牺牲视全具按刍豢瞻肥瘠察物色必比类量小大视长短皆中度五者备当上帝其飨又云帝牛必在涤三月稷牛惟具所以别事天神与人鬼也又云古者天子诸侯必有养兽之官召牛纳而视之择其毛而卜之吉然后养之君皮弁素积朔月月半君巡牲所以致力也○左传云牛卜日曰牲又云五牲不相为用注牛羊豕犬鸡又云为六畜五牲三牺以奉五味注六畜马牛羊鸡犬豕五牲麋鹿麏狼兔祭天地宗庙三者谓之牺服防云三牺雁鹜鸡也○国语云天子祀以防诸侯太牢卿特牛大夫少牢士特牲
　　蒸
　　笺云麄曰薪细曰蒸
　　肱
　　传云肱臂也
　　牧人【详见牲】
　　周礼牧人下士六人府一人史二人徒二十人注牧人养牲于野田者



　　六家诗名物疏卷三十七
　　钦定四库全书
　　六家诗名物疏卷三十八　明　冯复京　撰小雅节南山之什一
　　节南山篇
　　师
　　尚书云立太师太傅太保兹惟三公论道经邦燮理隂阳官不必备惟其人○大戴礼云天子不论先圣王之德不知君国畜民之道不见礼义之正不察应事之理不博古之典传不闲威仪之数诗书礼乐无经学业不法凡是其属太师之任也○贾谊云师道之教训○宋书曰三公训防人主导以德义天子加拜待以不臣之礼非人则阙
　　尹
　　春秋隠三年夏四月尹氏卒公羊传云尹氏者何天子之大夫也其称尹氏何贬曷为贬讥世卿世卿非礼也○崧髙笺云尹官氏○路史云子朝入尹周地尹氏采杜谓巩西南偃师今汾州有吉甫墓记即其邑
　　按偃师今属河南府汾州平遥县治东有尹吉甫墓
　　昊天
　　尔雅夏为昊天邢氏云元气博大之貎○尚书欧阳説云春曰昊天○郑云尧典羲和以昊天緫敕以四时故知昊天不独春也○吕氏春秋云西方昊天○埤雅云夏曰昊天昊天者大以明与天反
　　亚
　　尔雅云两壻相谓为亚郭璞云今江东人呼同门为僚壻○释名云两壻相谓为亚者言每一人取姊一人取妹相亚次也又并来女氏则姊夫在前妹夫在后亦相亚也
　　家
　　朱传云家氏○左传桓公八年天王使家父来聘杜氏云家氏父字何休公羊注云家采地父字也范寗谷梁注云家父天子大夫家氏父字○古今姓纂云家姓京兆周大夫家父之后
　　正月篇
　　正月
　　笺云夏之四月建巳之月纯阳用事○左传曰正月朔慝未作○孔氏云以易爻卦言之从建子之后每月一阳息一隂消至四月建已六隂消尽六阳并盛是为纯干之卦正阳之月也从建午之后每月一隂息一阳消至十月建亥六阳消尽六隂并盛是为纯坤之卦正隂之月也
　　臣仆
　　传曰古者有罪不入于刑则役之圜土以为臣仆○周礼云大司寇以圜土聚教罢民凡害人者置之圜土而施职事焉以明刑耻之其能改者反于中国不齿三年司圜掌收敎罢民凡害人者弗使冠饰而加明刑焉任之以事而收敎之能改者上罪三年而舎中罪二年而舎下罪一年而舎其不能改而出圜土者杀○孔氏云古者罪有等级重者入于肉刑轻者役于圜土昼则役之夜入圜土当役之时为臣仆之事故号之为臣仆○笺云人有十等仆第九言罪及家之贱者○白虎通云臣者坚也属志自坚固○广雅云臣缮也○孝经云不敢失于臣妾○左传云人有十等王臣公公臣大夫大夫臣士士臣皁皁臣舆舆臣臣僚僚臣仆仆臣台朱传云亡国所虏亦为臣仆○书箕子云商其沦防我罔为臣仆
　　占梦【详见大人】
　　周礼春官占梦中士二人
　　蜴
　　尔雅云蝾螈蜥蜴蜥蜴蝘蜓蝘蜓守宫也疏一物四名○说文云荣蚖虵医以注鸣者也在壁曰蝘蜓在草曰蜥蜴蜥蜴蝘蜓守宫也○方言云秦晋西夏谓之守宫或谓之蠦或谓之蜤易在泽中谓之易蜴南楚谓蛇医或谓蝾螈东徐海岱谓之蹏□北燕谓之祝蜒桂林之中守宫大而能鸣谓之蛤解注蜤易南阳呼蝘蜒蹏□斯侯二音似蜤易大而有鳞今所在通言虵医蛤解似虵医而短身有鳞采江东呼蛤蚖○诗义疏云蜴一名蝾螈水蜴也或谓之号蜼蛇医如蜤蜴青緑色大如指形状可恶○本艸石龙子一名蜤蜴一名山龙子一名守宫一名石蜴生平阳川谷及荆山石间陶隠居云其类有四种大形纯黄色为蛇毉次似蛇毉小形长尾见人不动名龙子次有小形五色尾青碧可爱名蜤蜴不螫人一种喜縁篱壁名蝘蜓形小而黑乃言螫人必死而未尝中人唐本注云蛇师生山谷头大尾短小青黄或白斑者是蝘蜓似蛇师不生山谷在人家壁间名守宫又名虎其名龙子及五色者蜤蜴耳形皆细长尾与身相类似蛇四足○古今注云蝘蜓一曰守宫一曰龙子善于树上捕蝉食之其长细五色者名蜤蜴其短大者名蝾螈一曰虵毉大者长三尺色绀善魅人一曰蝘一曰縁螈○考异邮云土胜水故守宫食虿○东方朔射守宫云以为龙又无角谓之为虵又有足跂跂脉脉善縁壁若非守宫即蜤蜴○博物志云蜤蜴或蝘蜓以器养之食以朱砂体尽赤所食满七斤万杵以点女人支体终身不灭偶则落故号守宫○笺云虺蜴之性见人则走○三敎珠英云守宫鳞色如虵而四足亦与鱼合○埤雅云易十二时变色故曰易也旧说蜤易吐雹虵体有伤衔草傅之故有蛇医之号考工记注云胸鸣荣原属马融周官作以胃鸣干寳周官作以骨鸣○诗诂云守宫蜤蜴二物蜤蜴尾通于身如蛇而加足有黑色者有青緑色者常居草间守宫褐色四足有尾偃伏壁间故名蝘蜓亦谓守宫
　　燎
　　传云火田为燎
　　宗周
　　书多方王来自奄至于宗周周官归于宗周○说文镐武王所都在长安西上林苑中○地里志初雒邑与宗周通封畿东西长而南北短短长相覆为千里○孔氏曰正月云赫赫宗周谓镐京也后平王居洛邑亦谓洛邑为宗周祭綂云即宫于宗周谓洛邑也○吕氏云王者天下之所宗宗周初无定名随所都而名耳
　　褒
　　水经注褒水又南迳褒县故城东褒中县也本褒国又南流入于汉南郑县故褒之附庸周显王之世蜀有褒汉之地至六国楚人兼之懐王衰弱秦略取焉○一綂志陜西汉中府褒城县在府城西北四十五里古褒国汉置褒中县以地在褒谷中故名古褒城在褒城县境内○郑语云宣王之时有童謡曰檿弧箕服实亡周国宣王闻之有夫妇鬻是器者王使执而戮之府之小妾生女而非王子也惧而弃之此人也收以奔褒褒人褒姁有狱而以为女入于王王嬖是女使至于乱国
　　姒
　　礼纬云禹祖以吞薏苡生故姓姒氏○国都城记云褒国姒姓夏同姓所封
　　辅
　　孔氏云辅是可解脱之物如今人缚杖于辐以防辅车也
　　殽
　　说文肴啖也徐锴曰谓已修庖之可食也○释文云熟肉有骨曰殽大脔曰胾○曲礼云进食之礼左殽右胾○笺云凡非谷而食之曰殽
　　邻
　　周礼遂人五家为邻五邻为里四里为鄼五鄼为鄙五鄙为县五县为遂邻长五家则一人掌相纠相受凡邑中之政相赞徙于他邑则从而授之○左传晏子云非宅是小惟邻是卜○通鉴外纪云黄帝以井一为邻邻二为朋○晋书云尧制八家为邻三邻为朋○合璧事类云周礼大司徒曰五家为比遂人曰五家为邻考之则在郊内者谓之比在郊外者谓之邻释文皆训为近郑云异其名者示相变耳
　　十月之交篇
　　朔
　　释名云朔月初之名也朔苏也月死复苏生也
　　辛
　　尔雅太嵗在辛曰重光○史记云辛者言万物之辛生○汉书云悉新于辛○释名云辛新也物初新者皆有収成也○推度灾云辛者正秋之王气
　　卯
　　尔雅太嵗在卯曰单阏○史记云卯之为言茂也言万物茂也○汉书云茂茆于卯○说文云卯冒也二月万物冒地而出象开门之形故二月为天门○推度灾云卯者正春之臣位
　　日食
　　释名云日月亏曰食稍稍侵亏如虫食草木叶也○周礼膳夫天地有烖则不举太司乐日月食令去乐庭氏救日之弓救月之矢注云日食射太隂月食射太阳○曾子问孔子云诸侯旅见天子诸侯相见日食废大夫之祭日食废昏义云男敎不修阳事不得谪见于天日为之蚀故日蚀则天子素服而修六官之职荡天子之阳事○书云乃季秋月朔辰弗集于房瞽奏鼓啬夫驰庶人走○左传士文伯云国无政不用善则自取谪于日月之灾故政不可不慎也务三而已一曰择人二曰因民三曰从时叔孙昭子云日有食之天子不举伐鼓于社诸侯用币于社伐鼓于朝○公羊传云日有食之以朱丝萦社○谷梁传云日有食之何也吐者外壤食者内壤阙然不见其壤有食之者也天子救日置五麾陈五兵五鼓诸侯置三麾陈三兵三鼓大夫击门士击柝凡有声皆阳事也以厌隂气也○管子云日掌阳阳为德故日食则失德之国恶之圣王日食则修德按唐书志十月辛卯日食在幽王六年而国语载三川震岐山崩为幽王三年事三川者泾渭汭也即此诗之百川沸腾也岐山崩即山冢崒崩也盖十月日食以前事而诗人追言之
　　行
　　笺云行道度也○周髀云周天三百六十五度四分度之一日月皆右行于天日日行一度月日行十三度十九分度之七○唐一行日议云日行黄道月有九道遇交则有薄蚀之变至如合朔如合璧则不食其交不轨道则食也
　　月食
　　易云月盈则食○礼记云妇顺不修隂事不得谪见于于天月为之蚀故曰食则后素服而修六宫之职荡天下之隂事○管子云月掌隂隂为刑故月食则失刑之国恶之圣人月食则修刑○灵宪云当日之冲光常不合是谓闇虚在星则星防遇月则月蚀○荆州占云月蚀后自提鼓阶前击鼓者三中良人诸御者宫人皆击柝救之月已食后乃斋服缟素三日不从乐以应其祥○新唐书厯志云月臣道也逺日益明近日益亏望而正于黄道是谓臣干君明则阳斯蚀之矣朔而正于黄道是谓臣壅君明则阳为之蚀矣
　　电
　　释名云电殄也乍见则殄灭也○说文云电隂阳激耀也○易曰离为电雷电合而章○时训解云春分又五日雷乃发声又五日始电不始电君无威震○庄子云隂气伏于黄泉阳气上通于天隂阳分争故为电○大戴礼云隂阳之气偏则风俱则雷交则电○董仲舒云太平之世电不眴目宣示光辉而已○物理论云风清热之气散为电○易元包云噬嗑列缺搏防磹灼传曰列缺搏雷之动也防磹灼电之耀也○埤雅云电从申隂阳以申泄而为电故也记曰地载神气神气风霆风霆流形言万物以风霆流形而风霆出于地之神气也
　　冢
　　释山云山顶冡孙炎曰谓山巅也○释名云冢肿也言冢起也
　　崒
　　释山云崒者厜防郭璞曰谓山峰头巉岩者
　　卿士
　　孔氏云六卿之外更为之都官緫綂六官之事兼襍为名故谓之卿士○朱传云或曰卿士盖卿之士周礼太宰之属有上中下士公羊所谓宰士左氏所谓周公以蔡仲为已卿士是也盖以宰属而兼总六官位卑而权重也○左传郑武公庄公为平王卿士注云卿士王卿之执政者○白虎通云卿之为言章善明理也○伊尹曰九卿通寒暑
　　番聚蹶楀
　　笺云番棸蹶楀皆氏疏云盖后氏之外亲
　　按番韩诗作繁汉有御史大夫繁延夀其字音皤汉又有游侠萭章音与楀同蹶周宣王时有蹶父为卿士盖贵族也
　　司徒
　　尚书云百姓不亲五品不逊汝作司徒敬敷五教在寛又曰司徒掌邦教敷五典扰兆民○周礼大司徒卿一人掌建邦之土地之图与其人民之数以佐王安扰邦国以土防之法辨五地之物生因此五物者民之常而施十有二教焉以土宜之法辨十有二土之民物以土均之法辨五物九等制天下之地征以土圭之法测土深正日景以求地中建王国焉凡建邦国以土圭土其地而制其域凡造都鄙制其地域而封沟之以荒政十有二聚万民以保息六养万民以本俗六安万民施教法颁职事于邦国都鄙以乡三物教万民而賔兴之以乡八刑纠万民大军旅大田役以旗致万民而治其徒庶之政令○礼记云司徒修六礼以节民性明七教以兴民德齐八政以防淫一道德以同俗养耆老以致孝恤孤独以逮不足上贤以崇德简不肖以绌恶○韩诗外传云君臣不正人道不和国多盗贼人怨其上则责之司徒○管子云昔者黄帝得祝融辨南方故使为司徒○家语云司徒之官以成德地宜不殖财物不蕃万民饥寒教训不行风俗淫僻人民流散曰危危则饬司徒
　　宰
　　笺云冢宰○书云冢宰掌邦治綂百官均四海○周礼太宰卿一人掌建邦之六典以佐王治邦国以八法治官府以八则治都鄙以八柄诏王驭羣臣以八綂诏王驭万民以九职任万民以九赋敛货贿以九式均节财用以九贡致邦国之用以九两系邦国之民作大事则戒于百官赞王命王眡朝则赞聴治眡四方之聴朝亦如之嵗终令百官府各正其治受其防聴其致事而诏王废置三嵗则大计羣吏之治而诛赏之○家语云冢宰之官以成道官属不理分职不明法政不一百事失纪曰乱乱则饬冢宰○齐职仪云尧命羲和主隂阳之职即天官也后稷服事虞夏敬授民时尊稷为天官殷以其官为冢宰周公在丰为太宰召公又居之
　　膳夫
　　周礼天官膳夫上士二人中士四人下士八人掌王之食饮膳羞食用六谷膳用六牲饮用六清羞用百二十品珍用八物酱用百有二十罋王日一举鼎十有二物皆有俎王斋日三举大防大荒大札天地有灾邦有大故则不举王燕饮酒则为献主掌后及世子之膳羞
　　内史
　　周礼春官内史中大夫一人掌王之八枋之法爵禄废置杀生予夺执国法及国令之贰以攷政事以逆防计掌叙事之法受纳访以诏王聴治凡命诸侯及孤卿大夫则策命之凡四方之事书内史读之王制禄则赞为之赏赐亦如之掌书王命○家语子曰天子以内史为左右手
　　趣马
　　周礼夏官趣马下士皁一人掌赞正良马而齐其饮食简其六节掌驾说之颁辨四时之居治以聴驭夫
　　师氏
　　周礼地官师氏中大夫一人掌以美诏王以三德敎国子教三行居虎门之左司王朝掌国中失之事以教国子弟凡国之贵防子弟学焉凡祭祀賔客防同防纪军旅王举则从聴治亦如之使其属帅四夷之隶各以其兵服守王之门外且跸朝在野外则守内列
　　艶妻
　　鲁诗曰阎妻扇方处谷永疏云阎妻骄扇日以不臧师古曰阎嬖宠之族也厉王无道内宠炽盛○班健伃赋哀阎襃之为邮○中候擿雒贰曰昌受符厉倡嬖期十之世权在相剡者配姬以放贤山崩水溃纳小人家伯罔主异载震孔氏曰剡艶古今字以剡对姬剡为其姓
　　汚
　　疏云池停水之名礼记曰汚其宫而潴焉是也
　　莱
　　孔氏云田废生草谓之莱周礼以田易者为莱○遂人注云莱休不耕者
　　向
　　孔氏云左传桓王与郑十二邑向在其中杜预云河内轵县西有地名向上则向在东都畿内○水经注云向城北向岗左传襄十一年诸侯伐郑师于向○朱传云都大邑周礼畿内大都方百里小都方五十里皆天子公卿所封也向在东都畿内今孟州河阳县是也○一统志向城在河南懐庆府济源县西南即周向国按路史国名纪谓皇父作都之向在沛国龙亢若然则不在东都畿内矣与郑笺异不可从
　　三有事【详见下三事大夫】
　　传云有司国之三卿疏云太宰云施则于都鄙立其两注两谓两卿明皇父当二卿今立三有事是自同畿外増一卿也
　　六家诗名物疏卷三十八
<经部,诗类,六家诗名物疏>
　　钦定四库全书
　　六家诗名物疏卷三十九　明　冯复京　撰小雅节南山之什二
　　雨无正篇
　　旻天
　　尔雅秋为旻天李巡曰秋万物成熟皆有文章故曰旻天旻文也郭璞曰旻犹愍也愍万物雕落○毛传云仁覆闵下则称旻天
　　正大夫
　　笺云正长也长官之大夫○王荆公云周官八职一曰正六官之长是也○周礼宰夫掌百官府之征令辨其八职一曰正掌官法以治要贾公彦曰正长也六卿下各有属六十故六卿称正也云掌官法者掌当官之法也以治要者要谓大计要也
　　三事大夫
　　疏云郑言三公以经三事大夫为三公也○尚书云立太师太傅太保兹惟三公○周礼曰面三槐三公位焉○晋书云三台六星两两而居起文昌列抵太微一曰天柱三公之位也主开徳宣符○盐铁论云天设三光以照记天子立公卿以明治故曰公卿者四海之表仪神化之丹青也○后汉书云三公上则台阶下象山岳○环济要略云三公者太师太傅太保也师王所尊也傅助王事保保王身也凡此皆内与王论道中参六官之事三公者象鼎三足共承其上也○大戴论曰天子无恩于父母不惠于庻人无礼于大臣不中于制狱无经于百官不哀于防不敬于祭不信于诸侯不诫于戎事不诚于赏罚不厚于徳不强于行不从太师之言凡是之属太傅之任也天子处位不端受业不敬言语不序声音不中律进退陞降不以礼俯仰周旋不中节凡此之属太保之任也【太师见前】　白虎通云公之为言公正无私也○朱传云三事三公也大夫六卿及中下大夫也○周官太宰大司徒大宗伯大司马大司冦卿【冬官阙】小宰司防小司徒州长师氏遂人遂大夫小宗伯大司乐内史小司马戎右大驭戎仆校人职方氏小司冦大行人中大夫宰夫太府内宰乡师党正保氏司市司门遂师县正廪人肆师冢人墓大夫乐师太师太卜太祝太史内史巾车军司马射人司士诸子虎贲氏太仆司甲司弓矢齐右齐仆士师小行人下大夫○周礼疏云诸侯三卿司徒司马司空大夫五人谓司徒下二大夫一大夫为司徒大夫一大夫为太宰大夫司空下二大夫一大夫主司空事一大夫为司空大夫司马事省阙一大夫故五人亲王子弟食邑与三公同在五百里畺地各百里其次疏者在四百里县地各五十里与六卿同二者得立两卿五大夫六卿虽尊位在天子下故屈而立两卿不足于诸侯其次更疏者在五百里稍地各食二十五里与大夫同不得立两卿五大夫亦职相兼也
　　邦君诸侯
　　尚书云列爵维五分土维三周礼曰八命作牧九命作伯又云上公九命为伯侯伯七命子男五命又云邦畿方千里其外方五百里谓之侯服嵗一见其贡祀物又其外方五百里谓之甸服二嵗一见其贡嫔物又其外方五百里谓之男服三嵗一见其贡器物又其外方五百里谓之采服四嵗一见其贡服物又其外方五百里谓之卫服五嵗一见其贡材物又其外方五百里谓之要服六嵗一见其贡货物九州之外谓之蕃国世一见各以其所贵寳为挚○礼记曰诸侯赐弓矢然后征赐鈇钺然后杀赐圭瓉然后为鬯○白虎通云伏羲氏之王天下也爵有五等以法五行也或三等者法三光也质家据天故法三光文家据地故法五行含文嘉曰殷爵三等周爵五等各有宜也○初学记云易称先王建万国亲诸侯史记云黄帝置左右大监以监万国尧典云协和万邦左传云禹防诸侯于涂山执玉帛者万国万国之数盖亲贤兼封夏列九州制五服立爵三等分地有三公侯方百里伯方七十里子男五十里不足五十里曰附庸殷则爵列三等周又列为五等则公方五百里侯伯子男各百里为差不满百里为附庸凡王之子弟并参封之
　　御
　　朱传云近侍也○楚语居寝有御之箴注近也
　　舌
　　释名云舌泄也舒泄所当言也舌卷也可以卷制物使不落也○元命包云舌之为言达也阳立于三故舌在口中者长三寸象斗玉衡隂合有四故舌沦入嗌内者长四寸○养性经云舌者和之候也
　　王都
　　释名云国城曰都者国君所居人所都防也
　　血
　　释名云血濊也出于肉流濊濊也○文子云人受天地变化而生一月而膏二月血脉又云血气者人之华也○素问云诸血者皆属于心肝受血而能视足受血而能步掌受血而能握指受血而能摄
　　小旻篇
　　龟
　　尔雅云龟三足贲俯者灵仰者谢前弇诸果后弇诸猎左倪不类右倪不若一曰神龟二曰灵龟三曰摄龟四曰寳龟五曰文龟六曰筮龟七曰山龟八曰泽龟九曰水龟十曰火龟○易云或益之十朋之龟离为龟○易纬云灵蓍四十九茎下有千嵗龟守之○禹贡云九江纳锡大龟○雒书云灵龟王者不偏党尊耆老则出○逸周书云伊尹请正西以神龟为献○周礼鼈人秋献龟鱼龟人掌六龟之属天龟曰灵属地龟曰绎属东龟曰果属西龟曰靁属南龟曰腊属北龟曰若属各以其方之色与其体辨之凡取龟用秋时攻龟用春时各以其物入于龟室上春衅龟○大戴礼云甲虫三百六十而龟为之长○月令云季秋登龟取鼋季冬命大史衅龟防礼运云龟以为畜故人情不失○逸礼云天子龟尺二寸诸侯八寸大夫六寸民士四寸龟者隂虫之老也龟三千嵗上防于卷耳上老者先知故君子举事必攷之○礼斗威仪云君乘土而王则龟被文而见○运斗枢云瑶光星散为龟○管子云伏闇能存而能亡者蓍龟与龙是也龟生于水发之于火于是为万物先为祸福正○史记云龟千嵗乃游莲叶之上江旁人家常畜龟饮食之以为能导引致气有益于助衰养老○褚先生云一曰北斗龟二曰南辰龟三曰五星龟四曰八风龟五曰二十八宿龟六曰日月龟七曰九州龟八曰王龟凡八名龟各有文在腹下此龟不必满尺二寸民人得长七八寸可寳矣○论衡孔子云龙食于清游于清龟食于清游于浊鱼食于浊防于清○説苑云灵龟文五色似玉似金背隂向阳上隆象天下平法地槃衍象山四趾转运应四时文着象二十八宿虵头龙翅左精象日右精象月千嵗之化下气上通能知存亡吉凶之变寜则信信如也动则着矣○龟经云龟一千二百嵗可卜天地之终始又云夫龟甲黄足赤眼白尾青腹黑者盖禀受乎五行之粹也○埤雅云龟旧也外骨内肉肠属于首广肩无雄与虵为匹故龟与虵合谓之武化书曰龟龟相顾神交也言龟亦有以神交者易曰舎尔灵龟盖龟有灵德伏匿而噎善潜而不志于养
　　小宛篇
　　螟蛉
　　尔雅云螟蛉桑虫郭注俗谓之桑蟃亦曰戎女○陆玑云螟蛉者桑上小青虫也似歩屈其色青而细小或在草莱上
　　蜾蠃
　　尔雅云蜾蠃蒲卢郭注即细腰虫也俗呼为蠮螉○说文云细腰土蠭也天地之性小腰纯雄无子○陆玑云蜾蠃土蜂也似蜂而小腰取桑虫负之于木空中七日而化为其子○列子云纯雄其名穉蜂○方言曰蠭赵燕之间谓之蠓螉其小者谓之蠮螉或谓之蚴蜕○法言云螟蛉之子殪而逢果蠃祝之曰类我类我乆则肖之矣○博物志云蜂无雌取桑虫或阜螽子抱而成已子○本草蠮螉一名土蜂陶隠居云此类甚多虽名土蜂不就土中为窟谓摙土作房尔今一种黑色腰甚细衘泥于人室及器物边作房如并竹管者是也其生子如粟米大置中乃捕取草上青蜘蛛十余枚满中仍塞口以拟其子大为粮其一种入芦竹管中者亦取草上青虫一名蜾蠃诗人云螟蛉有子蜾蠃负之言取青虫教祝变为已子斯为谬矣唐本注云土蜂土中为窠大如乌蜂不伤人非蠮螉蠮螉不入土中为窠○段成式云书斋中多蠮螉好作窠于书卷或在笔管中祝声可聴有时开卷视之悉是小蜘蛛大如蝇虎以泥隔之乃知不独负桑虫也○宋齐丘云蠮螉之虫负螟蛉之子传其情交其精混其气和其神随物大小皆得其眞蠢动无定精万物无定形○范处义云説者攷之不精乃谓蜾蠃负桑虫为子近世诗人取蜾蠃之巢毁而视之乃自有细卵如粟寄螟蛉之身以养之其螟蛉不生不死蠢然在穴中乆则螟蛉尽枯其卵日益长大乃为蜾蠃之形穴窍而出
　　按蜾蠃煦妪螟蛉以成其子扬雄郑皆有是説列子云纯雄其名穉蜂庄子云细腰者化是也惟陶隠居以为不然有拟子大为粮之论而郑樵驳之以为后人壊蜾蠃房见有卵如粟在死虫上者是变与未变耳将故房看之其虫殻皆如蜕形则非为物所食明矣范处义之说更益可疑彼所谓诗人者业已剖视其房见有不生不死之螟蛉后日何待穴窍而出且巢破子应毁何得日益长大盖欲创新説因贞白之论而影响测度非实事也杨用修引之于丹铅录不思甚矣
　　桑扈
　　尔雅云鳸鴳又云桑鳸窃脂郭云俗谓之青雀嘴曲食肉好盗脂膏因名云又云春鳸鳻鶞夏鳸窃秋鳸窃蓝冬鳸窃黄桑鳸窃脂棘鳸窃丹行鳸唶唶宵鳸啧啧注诸鳸皆因其名色音声以为名疏云释兽云虎窃毛谓之虦猫魋如小熊窃毛而黄窃即古浅字窃脂为浅白也而诸儒必为盗窃脂膏者以此经下别云桑扈与窃黄等并列则为浅白者也春秋九扈是也此自别一种青雀好窃脂肉目騐而然诗交交桑扈是也○左传云九扈为九农正贾逵注云桑扈窃脂为蚕驱雀者也○山海经云崌有鸟焉如鹗赤身白首其名窃脂注云今呼青雀为窃脂疑非此也○淮南子云马不食脂桑扈不食粟非廉也○通志云桑扈今名蜡觜性慧可教多在桑木故名○埤雅云桑扈一名而二种诗所谓率啄粟者以性之窃脂膏者言故以啄粟为失其性所谓有莺其羽者以色之浅白者言故其序曰君臣上下动无礼文焉尔雅主诗言之小雅桑扈所取有两故亦两解○补传曰或指其色或指其性实一物耳
　　岸
　　传云岸讼也○韩诗作犴云乡亭之系曰犴朝廷曰狱
　　小弁篇
　　鸒
　　尔雅云鸒斯鹎鶋郭云雅乌也小而多羣腹下白江东亦呼为鹎鸟○小尔雅云小而腹下白不反哺者谓之雅乌○说文云雅楚乌也一名鸒一名鹎居秦谓之雅○法言云频频之党甚于鸒斯亦贼夫粮食而已○东都赋云鹎鶋秋栖○通志云雀类差小多羣飞食谷俗呼必鸟鹎音匹声相近
　　按孔氏以斯为语辞而讥刘孝标类菀立鸒斯之目然尔雅法言俱名鸒斯何以定斯之一字必为语辞乎郑夹漈通志亦曰鸒斯
　　毛
　　说文眉髪之属及兽毛也○释名云毛貎也冒也在表所以别形貎且以自覆冒也
　　辰
　　笺云谓六物之吉凶○左传晋侯谓伯瑖曰何谓六物对曰嵗时日月星辰是谓也服防云嵗嵗星之神也左行于地十二嵗而一周时四时也日十日也月十二月也星二十八宿也辰十二辰也
　　足
　　释名足续也言续踁也又云足底也○礼记云足容重
　　壊木
　　壊说文作瘣云病也一曰肿旁出也○尔雅云瘣木符娄某氏曰诗云譬彼瘣木疾用无枝符娄尫伛内疾瘣磊故疾用无枝郭璞曰谓木病尫伛瘿肿无枝条
　　墐
　　传云墐路冢也○说文作殣云道中死人人所覆也○左传云道墐相望
　　巧言篇
　　寝
　　尔雅云室无东西厢曰寝○周礼隶仆掌五寝之埽除粪洒之事祭祀修寝大防复于小寝大寝注云五寝五庙之寝也周天子七庙惟祧无寝诗云寝庙绎绎相连貎也前曰庙后曰寝小寝髙祖以下庙之寝也始祖曰大寝○朱传云凡庙之制前庙以奉神后寝以藏衣冠祭于庙而燕于寝
　　毚兔
　　仓颉解诂云毚大兔也
　　犬【详见召南厖】
　　说文云犬狗之有悬蹄者也孔子曰视犬之字如画狗也○何承天纂文曰守犬为獖陇西以犬为猷
　　阶
　　说文陛也○防大记虞人设阶注梯也○释名云阶梯也如梯之等差也
　　防尰
　　尔雅云骭疡为防肿足为尰郭注骭脚胫也疡疮也孙炎曰皆水湿之疾也
　　何人斯篇
　　暴【附苏】
　　郑氏曰暴苏皆畿内国名○春秋文公八年公子遂防雒戎盟于暴杜注云郑地○路史云暴新公采郑邑也一曰隧○成十一年传云昔周克商使诸侯抚封苏忿生以温为司冦○寰宇记温县故国已姓苏忿生所封○世本云暴辛公作壎苏成公作篪○一统志河南懐庆府温县周为苏忿生之封邑
　　陈
　　尔雅云堂涂谓之陈孙炎曰堂下至门之径○攷工记堂涂十有二分
　　壎
　　尔雅云大埙谓之嘂注埙烧土为之大如鹅子锐上平底形如称锤六孔小者如鸡子○风俗通云埙烧土为也围五寸半长一寸半有四孔其二通凡六孔○白虎通云壎坎音也在十一月阳气于黄泉之下薰蒸而萌○释名云埙喧也声浊喧喧然也○周礼小师掌教埙瞽蒙掌播埙笙师掌教吹埙○乐记曰鞉鼓椌楬壎篪此六者德音之音也○世本云暴辛公作埙○吕氏春秋云倕作埙篪○唐乐志云壎熏也立秋之音万物将曛黄也○乐书云埙立秋之音平底六孔水之数也中虚上锐火之形也以水火合而成器亦以水火和而成声故大者声合黄钟大吕小者声合太蔟夹钟古有雅埙如雁子颂埙如鸡子又云土埏埴以成器而冲气出焉其风则坤其方则西南之维其时则秋夏之交其风则凉其声尚宫其音则浊立秋之气也
　　篪
　　尔雅云大篪谓之沂孙炎曰沂悲也郭璞曰篪以竹为之长尺四寸围三寸一孔上出寸三分名翘横吹之小者尺二寸广雅云八孔邢昺曰郑司农注周礼云篪七孔盖不数其上出者故七也○广雅云篪长尺四寸有八孔前有一孔上有三孔后有四孔头有一孔○风俗通云篪管乐十孔长尺一寸○释名云篪啼也声从孔出如婴儿啼声也○周礼云笙师掌教吹篪○月令云仲夏之月命乐师调篪篪世本云苏成公造篪吹孔有觜如酸枣○竹谱云有竹象芦因以为名东瓯诸郡縁海所生凡今之篪匪兹不鸣
　　诅
　　周礼司盟掌盟载之法盟万民之犯命者诅其不信者有狱讼者则使之盟诅各以其地域之众庶共其牲而致焉诅祝掌盟诅之祝号作盟诅之载辞以叙国之信用以质邦国之剂信○毛氏云诅君以豕臣以犬民以鸡○韩诗云盟牲所用天子诸侯以牛豕大夫以犬庶人以鸡○郑氏曰大事曰盟小事曰诅贾公彦曰盟者盟将来诅者诅徃过○左传注云诅以祸福之言相要○陈祥道曰盟有继之以诅诅有不系于盟大事必盟而或诅诅以诅往过而或为将来盟诅皆坎牲加书以告神明其异者盟有执耳防血既盟有祈而诅无是也
　　鬼
　　说文云人所归为鬼○韩诗外传云人死肉归于土血归于水骨归于石魂气升于天其隂气薄然独存无所依也故纯隂底滞之气着人为害
　　蜮
　　陆玑云一名射影如龟三足江淮水皆有之人在岸上影见水中投人影则杀之故曰射影南人将入水先以瓦石投水中令水浊然后入或曰含沙射人皮肌其疮如疥○周礼壶涿氏掌除水虫注狐蜮之属○汉五行志云刘向以为蜮生南越越地多妇人男女同川淫女为主乱气所生故圣人名之曰蜮蜮犹惑也在水旁能射人甚者至死南方谓之短狐刘歆以为蜮盛暑所生非自越来也○京房易传云忠臣进善君不试厥咎国生蜮○韩诗外传云短狐水神也○抱朴子云蜮一名射工一名射影水虫也状似鸣蜩有翼能飞口中有横物闻人声以气为矢激水射人中身即发疮病似大伤寒不治杀人冬天蛰谷间大雪时索之此虫所在雪不积留气起如灼蒸当掘之入地一尺则得也○中记云水狐者视其形虫也其气乃鬼也长三四寸色黑广寸许背上有甲厚三分许其头有角去二三步则气射人中十人六七人死鸳鸯鸑鹫蟾蛛悉食之○地里志云江南山溪水中有射工甲虫之类也长一二寸口中有弩以气射人影随所着处发疮○南越志云水弩四月一日上弩射人影至八月卸弩○埤雅云一名溪毒俗呼水弩鹅能食之禽经所谓鹅飞则蜮沈○雅翼云说者言水弩状如蜣蜋尾长四寸即弩也
　　按蜮刘向以为生于南越百越之地至秦方入中国诗人豫以入咏当是中国亦有之耳然本一物也或言如龟鳖三足或言如鸣蜩或言如蜣蜋或言甲虫或言有翼能飞或言长三四寸或言长一二寸或言含沙射人或言激气射人其説纷错如此汉书东方朔传人主之大蜮师古云魅也説者以为短狐非也钱白石又云说文所谓似鳖三足者能也非蜮也韵防因以鬼魅之蜮音惑短狐之蜮音域亦未知然
　　
　　说文云靣顔前也○释名云靣漫也○七发云太子阳气见于眉宇之间浸淫而上防满大宅注大宅靣也○眞诰云靣者神之庭
　　巷伯篇
　　贝
　　说文云贝海介虫也古者货贝而寳龟至周而有泉到秦废贝行泉○尔雅云贝陆居□在水者蜬大者魧小者鰿贝贻贝余貾黄白文余泉白黄文蚆博而頩蜠大而险小而椭○书云扬州厥篚织贝又顾命云大贝鼖鼓在西房○诗义疏云贝龟鳖属余蚳黄为质以白为文余泉白为质黄为文又有紫贝白质如玉紫点为文皆行列相当大者至尺六七寸今九眞交趾以为杯盘寳物○运斗枢云摇光得江吐大贝○山海经云阳山浊洛之水注于蕃之泽中多文贝隂山渔水中多文贝邽山蒙水多黄贝苍梧之野爰有文贝○相贝经云盈尺如赤电黑云谓之紫贝素质红黑谓之珠贝青地緑文谓之绶贝黑文黄画谓之霞贝紫愈疾珠明目绶消气障霞伏蛆虫贝大者如轮浮贝使人寡濯贝使人善惊虽贝使病疟皭贝使胎消惠贝使善忘醟贝使童愚女淫碧贝使人盗委贝使志强○南州异物志云交趾北南海中有大文贝质白而文紫天姿自然不假雕琢磨莹而光色焕烂○交州记云大贝出日南如酒杯小贝贝齿也善治毒俱有紫色○埤雅云贝中肉如科斗而有首尾以其背用故谓之贝
　　箕
　　疏云箕四星二为踵二为舌踵狭而舌广○诗纬云箕为天口主出气○春秋纬云月离于箕风扬沙○史记天官书云箕为敖客曰口舌索隠曰宋均云敖调弄也箕以扬调弄为象箕又受物有去去来来客之象也○晋书云箕四星亦后宫妃后之府亦曰天津一曰天鸡凡日月宿在箕东壁翼轸者风起又主口舌主客蛮夷胡貊故蛮夷将动先表箕焉○荆州星占云箕舌一星动则大风至不出三日又云箕第二星名风后
　　豺
　　尔雅云豺狗足郭云脚似狗贪残之兽○礼记季秋之月豺乃祭兽戮禽又云豺祭兽然后田猎○左传云戎狄豺狼不可厌也○说文云豺狼属狗声○埤雅云豺似狗而长尾白颊髙前广后其色黄季秋取兽四靣陈以祀其先世谓之祭兽豺柴也豺体细瘦故谓之豺○雅翼云豺牙如锥足前矮后髙肉酸不宜食
　　有北
　　传云北方寒凉而不毛○庄子云穷髪之北
　　杨园
　　传云杨园园名
　　按杨生下湿欲之高地者先歴卑处故云猗于畆丘也乃是园中有杨非必有园名杨园也
　　畆丘
　　尔雅云如畆畆丘李巡曰谓丘有垄界如田畆曰畆丘也孙炎曰方百步也










　　六家诗名物疏卷三十九
　　钦定四库全书
　　六家诗名物疏卷四十　　明　冯复京　撰小雅谷风之什一
　　谷风篇
　　頺
　　尔雅云焚轮谓之頺李巡曰焚轮暴风从上来降谓之頺頺下也孙炎曰回风从上下曰頺
　　蓼莪篇
　　蔚
　　尔雅云蔚牡菣某氏曰江河间曰菣邢氏曰蔚即蒿之雄无子者○陆玑云牡蒿也三月始生七月华华似胡麻华而紫赤八月为角角似小豆鋭而长一名马薪蒿○本艸马先蒿陶隐居云一名烂石艸唐本注云叶如茺蔚红白色实八月九月熟俗谓之虎麻茺蔚苗短小子夏中熟而初生二种极相似○陆佃云蔚大于蒿○罗氏曰蔚无子者今青蒿叶端皆作子如米大蔚独无耳
　　按尔雅蘩之丑秋为蒿蔚即蒿之大者莪茎可生食蒸食香美至秋则变为蒿蔚矣故以喻父母生子以为美材而卒不得终养也朱子此解胜于旧注但莪美菜蒿贱艸之训似以为二物未精明耳蔚古人皆以为无子故曰牡菣而本艸注云八九月有实图经云入药当用有子者为正未知何以矛盾
　　缾
　　说文缾罋也或从瓦作瓶○易云汔至亦未繘井羸其缾凶○左传云挈缾之知守不假器○淮南子云古者抱瓶而汲○朱传云瓶小罍大皆酒器○诗缉云井卦言羸其瓶扬雄酒箴以鸱夷嘲瓶栁子厚瓶赋以瓶嘲鸱夷盖鸱夷盛酒器瓶汲水器也
　　大东篇
　　七
　　传云匕所以载鼎实疏云杂记云匕用桑长三尺谓丧祭也待賔客之匕礼宜用棘○易曰不丧匕鬯○特牲礼棘心匕刻又云右人于鼎北匕肉左人于鼎西升诸俎少牢馈食礼雍人摡鼎匕于饔爨廪人摡甑甗匕与敦于廪爨有司彻司马以二手执挑匕枋以挹湆注于疏匕若是者三又云雍人雍府加匕于鼎东枋雍人覆二疏匕于俎上○杂记云枇以桑长三尺或曰五尺○三礼图云匕以载牲体长二尺四寸叶博三寸漆丹柄头疏匕形如饭操以棘心为之○説文云柶匕也所以取饭○陈氏云匕之别有四有黍稷之匕有牲体之匕有疏匕有丧匕三匕以棘丧匕以桑廪人之所摡黍稷之匕也雍人之所摡牲体之匕也牲体之匕挑匕也其制则黍稷之匕小于挑匕挑匕小于疏特牲少牢有司彻公食昏礼举鼎执匕俎皆异其人士丧礼执匕执俎皆举鼎者为之吉礼尚文丧礼尚畧故也特牲右人于鼎北匕肉左人于鼎西载诸俎士虞礼则右人载者以吉礼尚右丧礼尚左故也
　　砥
　　禹贡荆州厥贡砺砥砮丹蔡氏云砺砥皆磨石砥以细密为名砺以麄粝为称
　　杼
　　说文云杼持纬者也○曹氏云梭也○淮南子云伯余之初作衣也緂麻作缕手经指柱后世为之机杼以便其用
　　柚
　　朱传云受经者○董氏云卷织者也
　　氿泉
　　尔雅云氿泉穴出穴出仄出也李巡曰水泉从旁出曰氿○释名云氿轨也流狭而长如车轨也
　　获
　　尔雅云获落某氏曰可作柸圈皮韧绕物不解郭璞曰获音获可为杯器素也○陆玑云今椰榆也其叶如榆其皮坚韧剥之长数尺可为絙索又可为甑带其材可为杯器
　　熊罴裘
　　传云言富也○礼书云周礼穴氏掌攻蛰兽各以其物火之以时献其皮革郑氏曰蛰兽熊罴之属冬藏者尔雅云罴如熊黄白文诗曰舟人之子熊罴是裘则熊罴亦裘之美者也○笺云周世臣子孙退在贱官使搏熊罴在防氏穴氏之职○周官防氏下士二人穴氏下士一人防氏掌设弧张为阱擭以攻猛兽以灵鼓敺之穴氏掌攻蛰兽各以其物火之
　　僚
　　释诂云僚官也○周官云唐虞稽古建官惟百内有百揆四岳外有州牧侯伯夏商官倍○小宰云天官属六十地官属六十春官属六十夏官属六十秋官属六十冬官属六十○礼记云有虞氏官五十夏后氏官百殷二百周三百○左传云同官为僚○杨用修云寮小牎古谓同官为寮亦指斋署同牕为义
　　浆
　　释名云浆将也饮之寒温多少与体相将顺也○周礼酒正辨四饮之物三曰浆注浆今之酨浆疏此浆亦是酒类浆人掌共王之六饮水浆醴凉医酏入于酒府○礼记进食之礼酒浆处右又云饮浆水醷滥注云浆酢酨○管子云左酒右浆○素问云今时之人以酒为浆以妄为常
　　璲【详见卫风遂】
　　笺云以瑞玉为佩
　　汉
　　尔雅云析木谓之津箕斗之间汉津也注云箕龙尾斗南斗天汉之津梁○大戴礼云七月汉案户○括地象云河精上为天汉○天官书云汉者金之散气其本曰水汉星多则多水少则旱○晋书云天汉起东方经尾箕之间谓之汉津乃分为二道其南经傅説鱼天籥天弁河鼓其北经贯箕下次络南斗魁左旗至天津下而合南道乃西南行又分夹瓠络人星杵造父腾虵王良传路阁道北端太陵天船卷舌而南行络五车经北河之南入东井水位而东南行络南河阙丘天狗天纪天稷在七星南而没○唐志云云汉自坤抵艮爲地纪北斗自干防巽为天纲○物理论云星者元气之英也汉水之精也气发而升精华上浮宛转随流名之曰天河一曰云汉众星出焉○抱朴子云天河从北极分为两头随天而转入地下过○博物志云旧説天河与海通
　　织女
　　汉书云婺女其北织女织女天女孙也○晋书云织女三星在天纪东端天女也主果蓏丝帛珍寳王者至孝神祗咸喜则织女星俱明天下和平大星怒角布帛贵○焦林大斗记云天河之西有星煌煌与参俱出谓之牵牛天河之东有星微微在氐之下谓之织女○续齐谐记成武丁云七月七日织女当渡河暂诣牵牛世人至今云织女嫁牵牛也
　　牵牛
　　尔雅云星纪斗牵牛也注牵牛斗者日月五星之所终始故谓之星纪又云何鼓谓之牵牛注今荆楚人呼牵牛星为担鼓担者荷也疏如此文则牵牛何鼓一星也汉书以为二星郭注顺经为説○汉书云牵牛为牺牲其北河鼓河鼓大星上将左左将右右将○晋书云牵牛六星天之关梁主牺牲事其北二星一曰即路一曰聚火又曰上一星主道路次二星主关梁次三星主南越摇动变色则占之星明大王道昌关梁通
　　服
　　传云服牝服也○周礼云大车牝服二柯有参分柯之二羊车二柯有参分柯之一栢车二柯注大车牝服长八尺谓较也羊车较长七尺栢车较六尺
　　箱
　　礼书云舆人之车箱广六尺六寸隧四尺四寸广而不方车人之车箱方而不广○疏云两较内容物之处为箱
　　长庚
　　传云日旦出谓明星为啓明日既入谓明星为长庚庚续也疏云啓明是太白长庚不知何星或一星出在东西而异名或二者别星未能审也○广雅云太白谓之长庚或谓之太嚣注晨见东方为啓明昏见东方为长庚○前汉天文志云长庚广如一匹布着天此星见起兵○郑樵曰啓明金星长庚水星金在日西故日将出则东见水在日东故日将没则西见实二星也
　　按天文志所云长庚乃变异之象非每昏常见者也
　　毕
　　尔雅云浊谓之毕○史记天官书云毕曰罕车为边兵主弋猎○后汉苏竟传云毕为天网主网罗无道之君故武王伐纣上祭于毕求助天也○汉书云西方为雨雨少隂之位也月失中道移而西入毕则多雨书曰星有好风星有好雨○晋书曰毕八星主边兵主弋猎其大星曰天高一曰边将主四夷之尉也星明大则逺夷来贡天下安失色则边兵乱月入毕多雨
　　斗
　　朱传云箕斗二星以夏秋之间见于南方云北斗者以其在箕之北也或曰北斗常见不隐者也○晋书云北方南斗六星天庙也丞相太宰之位主褒贤进士禀授爵禄又主兵一曰天机南二星魁天梁也中央二星天相也北二星天府庭也亦为寿命之期将有天子之事占于斗斗星盛明王道平和爵禄行○易是类谋曰斗机絶纲玉衡拨摄提亡五星合狼狐张郑云斗者天中之精天失其平故斗机絶纲玉衡拨也摄提者斗前之星为斗施政教布之八野今斗失其政故摄提亦为之亡不见也○文耀钩云斗者天之喉舌玉衡属杓魁为璇玑○斗威仪曰审候五色宋均注曰北斗七星有五色宫商角徴羽各应其星○关令内传曰北斗一星面百里相去九万里置二十四气四宿行四时五方立五星主五岳也○石氏云第一曰正星主阳徳天子之象也二曰法星主隂刑女主之位也三曰令星主中祸四曰伐星主天理伐无道五曰杀星主中央助四旁杀有罪六曰危星主天仓五谷七曰部星亦曰应星主兵○晋书云北斗七星在大微北七政之枢机隂阳之元本也故运乎天中而临制四方以建四时而均五行也魁四星为璇玑杓三星为玉衡又曰斗为人君之象号令之主也又为帝车取乎运动之义也又魁第一星曰天枢二曰璇三曰玑四曰权五曰玉衡六曰开阳七曰摇光一至四为魁五至七为杓枢为天璇为地玑为人权为时玉衡为音开阳为律摇光为星
　　四月篇
　　暑
　　释名云暑煑也如煑物也○书曰哲时燠若豫恒燠若○礼曰季夏之月土润溽暑○稽览图曰夏至之后三十日极温○五经通义曰冬至阳动于下推隂而上之故大寒于上夏至隂动于下推阳而上之故大热于上故易云日月运行一寒一暑日在牵牛则寒在东井则暑牵牛外宿逺人故寒东井内宿近人故温也○荀爽传云夏则火旺其火在天温暖之气养生百木
　　鹑
　　説文云鷻雕也从鸟敦声诗曰匪鷻匪雕鷻也鹫鸟黒色多子师旷曰南方有鸟名曰羌鹫黄头赤目五色皆备○疏云雕之大者名鹗○广雅云鹫雕也○仓颉解诂云鹗金喙鸟也见则天下兵能击杀麞鹿○汉书云鸷鸟累百不如一鹗○埤雅云雕能食艸似鹰而大黒色俗呼皂雕其飞上薄云汉性刻制今大雕翺翔水上扇鱼令出沸波攫而食之一名沸河六翮乘风轻劲堪为箭羽○雅翼云雕者鹗之类土黄色健飞击沙漠中空中盘旋无细不覩亦能食麞鹿之属可谓鸷有力矣就即大雕○山海经云景山多鹫黒色多力○禽经云雕以周之鹫以就之又云沸河在岸则鱼涌○相感志云其毛能食诸鸟羽如羣错艸中有雕毛必众鸟毛羽自落地
　　鸢
　　仓颉解诂云鸢鸱也○説文云鸢鸷鸟也○尔雅云鸢乌丑其飞也翔○禽经云鸢不击有贪注不善搏击贪于攫肉又云风翔则风注风禽鸢类越人谓之风伯飞翔则天大风○抱朴子云鸢飞在下无力及至乎上耸身直翅而已○陶隐居云鸢飞腾江湖间捕鱼食之○埤雅云释鸟鸢飞也翔髙飞曰翔布翼不动曰翔鸢鸱也摩风回翔曲礼曰前有尘埃则载鸣鸢鸢鸣则将风故也
　　桋
　　尔雅云桋赤栜白者栜某氏曰白者为栜其色虽异为名同江河间栜可作鞍郭璞曰赤栜树叶细而岐鋭皮理错戾好丛生山中中为车辋○陆玑云栜叶如柞皮薄而白其木理赤者为舜栜一名夷白者为栜木皆坚韧今人以为车毂
　　北山篇
　　鞅
　　疏云鞅读如马鞅之鞅○説文鞅颈皮也○释名云鞅婴也喉下称婴言缨络之也○左传注云在腹曰鞅
　　掌
　　释名云掌言可以排掌也
　　小明篇
　　上天
　　尔雅云冬为上天李巡曰冬隂气在上万物伏藏故曰上天○毛传云自天降鉴则称上天
　　艽野
　　毛氏曰逺荒之地○苏氏曰艽地名
　　寒
　　释名曰寒捍也捍格也○书云谋时寒若急恒寒若○礼记云季秋之月霜始降乃命有司曰寒气总至民力不堪其皆入室又云天地严凝之气始于西南而盛于西北此天地之义气也○稽览图云冬至之后三十日极寒○国语云火见而清风戒寒
　　罟
　　广雅云罻罾鱼网谓之罟
　　除
　　笺云四月为除○尔雅云四月为余李巡曰四月万物皆生枝叶故曰余余舒也孙炎曰物之枝叶敷舒
　　鼓钟篇
　　淮
　　禹贡云导淮自桐栢东防于泗沂东入于海○山海经淮水出余山○水经云淮水出南阳皮氏县胎簮山东北过桐栢山○春秋説题辞云淮出桐栢淮者均也均其务○释名云淮围也围绕扬州自北界东至海○一统志淮水在河南河南府唐县东南一百八十里即禹贡导淮自桐栢者天下有四渎此其一也今桐栢支冈有水泉濳流三十里东出大复山经汝宁信阳县东流防泗沂自泗州山北流入淮安府界萦洄府城东入于海
　　鼛
　　周礼鼓人以鼛鼓鼓役事韗人为臯鼓长寻有四尺鼓四尺倨勾磬折○乐书云鼛鼓以臯为义欲役之缓谓之臯鼓臯鼓中高而两端下
　　三洲
　　疏云水中可居曰洲淮上地也
　　笙磬
　　毛云笙磬东方之乐朱云琴瑟在堂笙磬在下○释名云磬罄也声坚罄罄然坚致也○尔雅云大磬谓之毊注云磬形似犂錧以玉为之又云徒击磬谓之寋○尚书夔云于予击石拊石百兽率舞庶尹允谐又云徐州泗濵浮磬○周礼小师正乐县之位凡县钟磬半为堵全为肆眡了掌击颂磬笙磬磬师掌教击磬击编钟教缦乐燕乐之钟磬磬氏为磬倨勾一矩有半其博为一股为二鼓为三参分其股博去一以为鼓博参分其鼓博以其一为之厚已上则摩其旁已下则摩其耑○仪礼大射乐人宿县于阼阶东笙磬西面西阶之西颂磬东面注云笙犹生也东为阳中万物以生是以东方钟磬谓之笙皆编而悬之言成功曰颂西为隂中万物之所成是以西方钟磬谓之颂○礼记云石声磬磬以立辨辨以致死君子听磬声则思死封疆之臣又云叔之离磬○世本云无句作磬尧臣也○乐録云磬叔所造○通礼义纂云黄帝使伶伦造磬○白虎通云磬者夷则之气也象万物之盛也有贵贱焉亲疎焉长防焉三者行然后王道得万物成天下乐用磬也○乐经云黄钟磬前长二律二尺七寸后长二律一尺八寸此谓特悬大磬配镈钟者也孔子在卫所击谓编磬○鬻子注云磬声消躁而近于悲故忧而击磬○乐书云石坚实而不动其卦则干其时则秋冬之交其方则西北之维其风不周其声尚角其音则辨立冬之气也先王以为磬之属焉小华之山其隂多磬鸟危之山其阳多磬髙山泾水出焉其中多磬要之一适隂阳之和者泗濵所贡浮磬而已其用编之则杂而小离之则特而大
　　音
　　乐记云凡音之起由人心生也人心之动物使之然也感于物而动故形于声声相应故生变变成方谓之音比音而乐之及干戚羽旄谓之乐○周礼太师播之以八音金石土革丝木匏竹又云教六诗以六律为之音
　　雅
　　笺云雅万舞也【详见邶风】○朱传云雅二雅也○子夏曰言天下之事形四方之风谓之雅雅者正也言王政之所由废兴也政有小大故有小雅焉有大雅焉○周礼太师教六诗曰风曰赋曰比曰兴曰雅曰颂以六徳为之本以六律为之音○乡饮酒礼燕礼云工歌鹿鸣四牡皇皇者华笙入乐南陔白华华黍乃间歌鱼丽笙由庚歌南有嘉鱼笙崇丘歌南山有台笙由仪乃合乐燕礼又云若以乐纳賔升歌鹿鸣下管新宫大射云歌鹿鸣管新宫○左传穆叔云文王两君相见之乐也鹿鸣君所以嘉寡君也四牡君所以劳使臣也皇皇者华君教使臣五善季札请观于周乐为之歌小雅曰美哉思而不贰怨而不言其周徳之衰乎犹有先王之遗民焉为之歌大雅曰广哉熈熈乎曲而有直体其文王之德乎
　　南
　　传云南夷之乐曰南○薛君章句云四夷之乐惟南可以和于雅者以其人声及籥不僣差也○文王世子云胥鼓南注云南南夷之乐也胥掌以六乐之防正舞位明堂位曰昧东夷之乐也任南蛮之乐也纳夷蛮之乐于大庙言广鲁于天下也○周礼韎师掌教韎乐祭祀则帅其属而舞之大飨亦如之旄人掌教舞散乐舞夷乐鞮鞻氏掌四夷之乐与其声歌祭祀则龡而歌之燕亦如之○孝经钩命决云东夷之乐曰昧持矛助时生南夷之乐曰任持弓助时养西夷之乐曰侏离持钺助时杀北夷之乐曰禁持盾助时藏皆于四门之外右辟○乐元起曰南夷之乐曰兠西夷之乐曰禁北夷之乐曰昧东夷之乐曰离东夷持矛舞南夷持羽舞西夷持防舞北夷持干舞○白虎通曰南之为言任也任养万物一说东方持矛南方歌西方戚北方击金○正义云言南得总四夷者以周之徳先致南方○朱传云南二南也○吕氏春秋云涂山氏女令其妾待禹于涂山之阳女乃作歌曰候人兮猗实始作为南音周公及召公取风焉以为周南召南○用礼乐师凡射王以驺虞为节诸侯以貍首为节大夫以采苹为节士以采蘩为节磬师教燕乐之钟磬注燕乐房中之乐所谓隂声也钟师凡祭祀飨食奏燕乐笙师燕乐共其钟笙之乐○乡饮酒礼笙入间歌乃合乐周南关雎葛覃卷耳召南鹊巢采蘩采苹注云王后国君夫人房中之乐歌也又云乃息司正乡乐惟欲注云乡乐周南召南六篇之中唯所欲作不从次也乡射礼笙入立于县中西面乃合乐周南关雎葛覃卷耳召南鹊巢采蘩采苹又云歌驺虞若采苹皆五终燕礼间歌鱼丽以下至笙由仪遂歌乡乐周南关雎葛覃卷耳召南鹊巢采蘩采苹若以乐纳賔笙入三成遂合乡乐若与四方之賔燕有房中之乐注云弦歌周南召南之诗而不用钟磬之节也谓之房中者后夫人所讽诵以事君子○左传吴公子札请观于周乐为之歌周南召南曰美哉始基之矣犹未也然勤而不怨矣



　　六家诗名物疏卷四十
　　钦定四库全书
　　六家诗名物疏卷四十一　明　冯复京　撰小雅谷风之什二
　　楚茨篇上
　　仓
　　释名云仓藏也藏谷物也○月令云季春发仓廪赐贫穷孟冬命有司修囷仓务积聚○周礼仓人掌粟入之藏辨九谷之物以待邦用若谷不足则止余散用有余则藏之以待凶而颁之
　　庾
　　释名云庾裕也言盈裕也○周语云野有露积韦昭云庾露积谷也○疏云庾积粟未入仓露地积聚之九章算术平地委粟是也
　　享祀
　　疏云享祀虽总于祭因在前则为灌及朝践○郊特牲云周人尚臭既灌然后迎牲诏祝于室坐尸于堂注云谓朝事时也○礼书云尸入既祼于室然后延之于户西坐于主东南面行朝践之礼是时君出迎牲萧载膟膋合黍稷焫于炉然后诏以羮定焉其礼亦谓之朝事又谓之朝献以象朝时之所养也
　　妥
　　疏云妥侑当馈食之节○郊特牲云举斝角诏妥尸注云妥安坐也尸始入举奠斝若奠角将祭之祝则诏主人拜安尸使之坐尸即至尊之坐或时自不安时则以拜安之○少牢礼云尸即席坐主人拜妥尸即奠○贾公彦云天子诸侯大夫士虽同名馈食仍有小别何者天子诸侯食前仍有馈献一是馈熟隂厌阳厌尸入室乃献大夫士则馈熟与黍稷为隂厌阳厌前无馈献以此为异耳○礼书云羮定诏于堂然后延主于奥尸坐其北主人拜妥尸而奠爵举焉俎则载合亨之熟而簠簋之黍稷进焉又云周官掌次祭祀张尸次于庙门之西及其入也主人立于阼阶东西南面尸盥而进升自西阶主人升自阼阶祝从尸主人从祝尸入即席东面而坐祝主人西南而立皆拜妥尸尸答拜遂坐而挼祭
　　侑
　　特牲礼云尸三饭告饱祝侑之如初○少牢礼云尸三饭又食食胾又食举腊肩又食举牢骼又食告饱祝侑曰皇尸未实侑尸又食举牢肩尸不饭主人不言拜侑尸又三饭○太祝云辨九拜以享右祭祀注云右读为侑劝尸食而拜又云逆尸令钟鼓右亦如之○郑氏云食大名小数曰饭士九饭大夫十一饭其余有十三饭十五饭贾公彦云一口谓之一饭士三饭即告饱而侑大夫七饭而侑诸侯九饭而侑天子十一饭而侑
　　絜牛羊
　　疏云鲜絜尔王者所祀之牛羊于周礼司徒奉牛司马奉羊○刘执中云絜者在涤而刍之也○郊特牲云帝牛必在涤三月稷牛惟具○周礼充人掌系祭祀之牲牲祀五帝则系于牢刍之三月享先王亦如之
　　按絜字古屑奚结二音洁字古通作絜故孔疏云鲜絜所祀之牛羊也朱传无明説今俚儒以絜为度义出自妄臆
　　剥
　　郑云有解剥其皮者○礼运曰腥其俎孰其殽注云腥谓豚解而腥之孰谓体解而爓之孔氏云豚解腥之是解剥其肉体解爓之是煑孰之者陈祥道云国语曰禘郊之事则有全脀王公立饮有房脀亲戚燕饮有殽脀全脀豚解也房脀体解也殽脀骨析也士丧礼特豚四鬄去蹄两胉脊既夕鼎实羊左胖亦如之然则四鬄者殊左右肩髀而为四又两胉一脊而为七此所谓豚解也士丧礼畧豚解而已至虞然后豚解体解兼有焉若夫正祭则天子诸侯有豚解体解大夫有体解无豚解以其无朝践献腥之礼故也○周礼内饔凡宗庙之祭祀掌割亨之事司士凡祭祀帅其属而割牲
　　亨
　　周礼内饔掌王及后世子膳羞之割亨煎和之事凡宗庙之祭祀掌割亨之事外饔掌外祭祀之割亨共其脯修刑膴陈其鼎俎实之牲体鱼腊凡賔客之饔飱飨食之事亦如之邦飨耆老孤子士庻子掌割亨之事亨人掌共鼎镬以给水火之齐职外内饔之爨亨煑辨膳羞之物祭祀共太羮铏羮賔客亦如之
　　肆
　　传云肆陈也或陈于牙疏地官牛人云凡祭祀共其牛牲之牙注云牙若今屠家县肉架则肆谓既杀乃陈之于牙上也○笺云有肆其骨体于俎者释文肆他歴反○礼运云然后退而合亨体其犬豕牛羊注云谓分别骨体之贵贱以为众俎也○礼书云周礼王之牲事冢宰太仆赞之五官共奉之内饔外饔割亨之司士帅其属而割羞诸子正其牲体肱骨三肩臂臑也股骨三肫赂觳也脊骨三正脊脡脊横脊也胁骨三代胁长胁脰肩也正脊之前则膉也肫之上则髀也然则左右肱之肩臂臑与左右股之肫胳觳而为十有二脊骨三与左右胁骨六而为九二觳正祭不荐于神尸主人之俎两髀不升于主人主妇之俎膉不升于吉祭之俎则祭之所用者去髀膉而二十有一去二觳而为十九矣祭统曰商人贵髀周人贵肩以周人之礼观之胁贵中而贱两端骨贵右而贱左贵前而贱后贵上而贱下
　　将
　　传云将齐也王肃云分齐其肉所当用○笺云有奉持而进之者疏云是司徒小子之类然羣臣助祭各有所掌奉持进之非独此二职而已○大司徒云祀五帝奉牛牲羞其肆享先王亦如之小子职云掌祭祀羞羊肆羊殽肉豆
　　祝
　　周礼太祝掌六祝之辞以事鬼神示祈福祥求永贞掌六祈作六辞辨六号九祭九拜几大禋祀肆享祭示则执明水火而号祝隋衅逆牲逆尸令钟鼓右亦如之来瞽令皋舞相尸礼既祭令彻小祝掌小祭祀大祭祀逆齍盛送逆尸沃尸盥赞隋赞彻赞奠凡事佐太祝丧祝掌丧祭之祝号甸祝掌表貉之祝号诅祝掌盟诅类造攻説襘禜之祝号○仪礼士丧既夕有夏祝商祝士虞特牲馈食少牢馈食皆有祝
　　祭
　　周礼大宗伯以吉礼事邦国之鬼神示○尚书大传云祭之为言察也察者至也至者人事也人事至然后祭祭者荐也荐之为言在也在也者在其道也○礼记云礼有五经莫重于祭夫祭者非物自外至者也自中出生于心者也心怵而奉之以礼是故惟贤者能尽祭之义
　　祊
　　尔雅云閍谓之门郭注引诗曰祝祭于祊疏云案祊本庙门之名设祭于庙门因名其祭亦名祊凡祊有二种一是正祭之时既设于庙又求神于庙门之内郊特牲云索祭祝于祊及诗云祝祭于祊注云祊平生门内之旁待賔客之处与祭同日也二是明日绎祭之时设馔于庙门外西室亦谓之祊即郊特牲注云祊之礼宜于庙门外之西室及礼器云为祊乎外是也然则庙门内外皆有祊称○郊特牲曰直祭祝于主索祭祝于祊不知神之所在于彼乎于此乎或诸逺人乎祭于祊尚曰求诸逺者与祊之为言倞也○説文作云门内先祖所彷徨也○王氏云凡祀祼鬯则求诸隂焫萧则求诸阳索祭祀于祊则求诸隂阳之间盖防无不之神无不在求之之备如此
　　神保
　　朱传云神保盖尸之嘉号○礼记曲礼云为人子者祭祝不为尸又云孙可以为王父尸子不可以为父尸曾子问孔子曰祭成丧者必有尸尸必以孙孙幼则使人抱之无孙则取于同姓可也祭殇必厌盖弗成也礼器云周坐尸诏侑武方其礼亦然其道一也夏立尸而卒祭殷坐尸周旅酬六尸郊特牲云举斝角诏妥尸古者尸无事则立有事而后坐也尸神象也小记父为士子为天子诸侯则祭以天子诸侯其尸服以士服父为天子诸侯子为士祭以士其尸服以士服少仪妇人为尸坐则不手拜杂记孔子云尸弁冕而出卿大夫士皆下之尸必式必有前驱祭统云尸谡君与卿四人馂尸在庙外则疑于臣在庙中则全于君又云尸饮三众賔饮一示民有上下也○周礼掌次凡祭祀张尸次守祧祭祀各以其服授尸大司乐尸出入则令奏肆夏大祝凡大禋祀肆享祭示则执明火而号祝隋则执衅逆牲逆尸令钟鼓侑亦如之相尸礼小祝大祭祀逆尸沃尸盥节服氏郊祀裘冕二人执戈送逆尸士师若祭胜国之社则为之尸祀五帝则沃尸○士虞礼尸服卒者之上服男男尸女女尸必使异姓不使贱者○逸礼记祫礼云毁庙之主升合食而立二尸○曾子云王者宗庙以卿为尸不以公为尸辟嫌也○礼书云天子诸侯之尸以卿大夫则幼者不与礼曰尸必以孙孙则使人抱之此大夫士之礼与丧礼始丧而奠则无尸以人道事之也既葬而祭则有尸以神道事之也祭祀同几则一尸仪礼曰男男尸女女尸谓虞祭也大夫前祭一日筮尸士前祭三日筮尸大夫于尸再宿而一戒士于尸一宿而无戒推而上之人君盖亦前三日筮尸而宿戒之仪又加隆矣
　　爨
　　释名云爨铨也铨度甘辛调和之处也○礼记云孟夏其祀灶又云臧文仲焉知礼燔柴于灶灶者老妇之祭也故盛于盆尊于瓶又云庶士庶人立一祀或立户或立灶○士虞礼侧亨于庙门外之右东面鱼腊爨亚之北上饎爨在东北西面特牲馈食主人视饎爨于西堂下亨于门外东方西面北上记云牲爨在庙门外鱼腊爨在其南馈爨在西壁尸卒食而祭饎爨雍爨少牢馈食礼雍爨在门东南北上廪爨在雍爨之北○淮南子云黄帝作灶死为灶神○白虎通云夏祭灶者火之主人所以自养也
　　俎
　　周礼膳夫云王日一举鼎十有二物皆有俎○礼记云取俎进俎不坐又云鼎俎竒而笾豆偶隂阳之义也又云凡羞有俎者则于俎内祭其有折俎者取祭反之不坐燔亦如之又云俎有虞氏以梡夏后氏以嶡殷以椇周以房俎又云三牲之俎八簋之实美物备矣又云凡为俎者以骨为主骨有贵贱殷人贵髀周人贵肩是故贵者取贵骨贱者取贱骨俎者所以明惠之必均也○三礼图云梡长二尺四寸广一尺二寸髙一尺诸臣加云气天子犠饰之夏俎名嶡嶡亦如梡而横柱四足中央如距也○禇遂良云舜造漆器禹雕其俎
　　按俎之制有四虞曰梡断木为四足而已夏曰嶡中足为横距之象殷曰椇如枳椇之曲挠周曰房俎足下有跗如堂房其长皆二尺二寸广一尺二寸髙一尺其用之别甚多一曰荐腥谓豚解而腥之殊两肩两髀两胉与胁为七体此上古之礼也二曰荐爓谓体解而爓之又分豚解为十一体以汤爓之而不全熟此中古之礼也三曰荐熟以其所爓者先煑于镬既熟则以鼎重煑之升于俎此近代之礼也又割其余以制之则有燔炙之事俎由鼎而升有九聘礼牛一羊一豕三鱼四腊五肠胃六肤七鲜鱼八鲜腊九是也去鲜鱼鲜腊则为七俎矣公食大夫礼上大夫九俎下大夫七俎是也又去其二则为五少牢陈五鼎羊一豕二肤三鱼四腊五肠胃从羊五鼎五俎是也又去其二则为三特牲三鼎牲鼎一鱼鼎二腊鼎三亦有三俎是也此皆正俎天子诸侯大夫士之所以别也为俎骨有贵贱乡饮乡射礼賔俎脊胁肩肺主人俎脊胁臂肺之类是也又有陪俎非正俎则膷臐膮之三臛臛者羮也即铏羮也牛臛为膷羊臛为臐豕臛为膮又有肵俎所以载心舌而燔炙皆从献之物故郑笺以为从献之俎九俎皆进于神前其尸既哜而反其余于肵俎者谓之尸俎尸俎之外又有主人主妇祝佐賔长兄弟宗人众賔及众兄弟内賔宗妇公有司之俎牲之升俎必有物以盛之意即掌蜃之蜃器也主人受尸酢之俎谓之胙俎其俎最尊天子之祭膳夫亲彻之王賔客礼食亦有焉
　　燔
　　传云燔取膟膋○礼器云君亲制祭夫人荐盎注亲制祭谓朝事进血膋时郊特牲云取膟膋燔燎升首报阳也祭义云祭之日君牵牲既入庙门丽于碑鸾刀以刲取膟膋乃退爓祭注云膟膋血与肠间脂也又云建设朝事燔燎羶芗见以萧光以报气也此教众反始也○笺云燔燔肉也疏云燔者火烧之名难熟者近火故肉燔也亦为脔贯之以炙于火非炮烧之也○士虞主妇亚献尸賔以燔从献祝佐食皆如初賔长三献燔从如初仪特牲馈食主妇亚献尸兄弟长以燔从尸受振祭哜之反之羞燔者受加于肵出献祝燔从如初仪賔三献燔从如初有司彻云次賔羞羊燔豕燔○周礼量人凡祭祀飨賔掌其从献脯燔之数量
　　炙
　　传云炙肉也疏云传以炙为炙肉则是荐俎非从献也笺云肝肝炙也疏云炙者逺火之称易熟者逺之故肝炙也○士虞主人酳尸賔长以肝从实于俎缩用盐特牲云主人洗角升酌酳尸賔长以肝从尸取肝防于盐振祭哜之加于菹豆献祝以肝从主妇致爵于主人肝从燔亦如之主人致爵于主妇宗妇荐豆俎从献皆如主人少牢礼主人酳尸賔长羞牢肝缩进末献祝羞牢肝
　　君妇
　　笺云君妇谓后也凡嫡妻称君妇事舅姑之称也○释名云天子之配曰后言在后不敢以副言也诸侯之配曰夫人夫扶也扶助其君也卿之配曰内子言在闺门之内以治家也大夫之配曰命妇妇服也服家事也○礼记云古者天子立后六宫三夫人九嫔二十七世妇八十一御妻以聼天下之内治以明章妇道○白虎通云天子之配谓之后后者君也○后汉书周礼王者立后后正位宫闱同体天王夫人坐论妇礼九嫔掌教四徳世妇主丧祭賔客女御叙于王之燕寝颁官分务各有典司女史彤管记功书过居有阿保之训动有环佩之响进贤才以辅佐君子哀窈窕而不淫其色所以能述宣隂化修成内则闺房肃雍险谒不行者也○初学记云按夏殷以前后妃之制其文畧矣大率皆称妃故黄帝有四妃帝喾四妃周则天子立后秦称皇帝正嫡曰皇后○周礼内宰大祭祀后灌献则赞瑶爵亦如之凡建国佐后立市中春诏外内命妇治蚕于北郊上春诏皇后帅六宫之人生穜稑之种而献之于王九嫔凡祭祀赞后荐彻豆笾若有賔客则从后世妇帅女功而擢摡为齍盛及祭之日涖陈女宫之具凡内羞之物女御凡祭祀赞世妇大宗伯凡大祭祀王后不与则摄而荐豆笾彻大賔客则摄而载果内宗掌宗庙之祭祀荐加豆笾及以乐彻则佐传豆笾賔客之飨食亦如之王后以乐羞齍则赞凡王后之献亦如之王后不与则赞宗伯○礼记云王后蚕于北郊以共纯服夫人蚕于北郊以共冕服王后夫人非莫蚕也身致其诚信也及时将祭先期旬有一日宫宰宿夫人夫人亦散斋七日致斋三日君致斋于外夫人致斋于内然后会于太庙君纯冕立于阼夫人副袆立于东房君执圭瓒祼尸大宗伯执璋瓒亚祼及迎牲君执纼宗妇执盎从夫人荐涗水君执鸾刀羞哜夫人荐豆此之谓夫妇亲之○特牲云主妇纚笄宵衣立于房中南面洗爵于房酌亚献尸少牢云主妇被锡衣侈袂荐自东房韭菹醢醢坐奠于筵前赞者执葵菹蠃醢以授主妇遂受陪设于东主妇兴入于房自东房执一金敦黍有盖坐设于羊俎之南妇赞者执敦稷以授主妇主妇兴受坐设于鱼俎之南又兴受赞者敦黍坐设于稷南又兴受赞者敦稷坐设于黍南主妇兴入于房又云主妇洗爵于房中出酌入户西面拜献尸尸拜受主妇主人之北西面拜送爵
　　献酬交错
　　祭统云尸饮五君洗玉爵献卿尸饮七以瑶爵献大夫尸饮九以散爵献士及羣有司皆以齿○特牲云三献主人酌西阶上献賔荐脯醢设折俎賔卒爵主人酌酢卒爵降奠于其位众賔升受爵坐祭立饮主人洗觯酌于西方之尊西阶前北面酬賔賔奠觯于荐南揖复位主人洗爵献长兄弟于阼阶上如賔仪洗献众兄弟如众賔仪洗献内兄弟于房中如献众兄弟之仪嗣举奠兄弟弟子洗酌于东方之尊举觯于长兄弟如主人酬賔仪賔坐取觯酬长兄弟长兄弟卒觯众賔及众兄弟交错以辩皆如初仪长兄弟酬賔如賔酬兄弟之仪以辩卒受者实觯于篚賔弟子及兄弟子举觯于其长长皆奠觯揖其弟子爵皆无算有司彻云主人酌献賔于西阶上众賔长升拜受爵坐祭立饮辩受爵乃升长賔主人酌酢于长賔西阶上北面饮卒爵宰夫洗觯升主人受酌酬长賔于西阶南北面遂饮卒爵主人卒洗升酌賔拜受坐奠爵于荐左主人献兄弟于阼阶上辩受爵洗献内賔于房中献私人于阼阶上二人洗觯升实爵西楹坐奠爵尸侑卒爵尸酬主人主人酬侑于西楹卒爵主人复筵乃升长賔侑酬之如主人之礼至于众賔遂及兄弟私人兄弟之后生举觯于其长賔及兄弟交错其酬皆遂及私人爵无算若不賔尸賔拜受爵洗酌醋于主人卒爵賔以爵降奠于篚主人洗献众賔献兄弟与内賔与私人皆如傧礼賔长献于尸尸醋献祝致醋賔兄弟交错其酬无算爵

　　六家诗名物疏卷四十一
　　钦定四库全书
　　六家诗名物疏卷四十二　明　冯复京　撰小雅谷风之什三
　　楚茨篇下
　　祝告
　　笺云祝致神意造主人使受嘏嘏之礼祝徧取黍稷牢肉鱼擩于醢以授尸孝孙前就尸受之天子使宰夫受之以筐祝则释嘏辞以勑之○礼运曰修其祝嘏又云祝以孝告嘏以慈告又云天子祭宗庙诸侯祭社稷祝嘏莫敢易其常是谓大嘏曾子问曰摄主不假【当作嘏】郊特牲曰嘏长也大也○特牲馈食尸九饭主人酳尸尸酢主人佐食搏黍稷授祝祝授尸尸授以菹豆执以亲嘏主人主人左执角再拜稽首受复位诗懐之实于左袂挂于季指卒角拜尸答拜主人出写啬于房祝以笾受少牢馈食尸十二饭主人酳尸尸酢主人上佐食以绥祭二佐食各取黍于一敦上佐食兼受抟之以授尸尸执以命祝卒命祝祝受以东北面于户西以嘏于主人曰皇尸命工祝承致多福无疆于女孝孙来女孝孙使女受禄于天宜稼于田眉寿万年勿替引之主人坐奠爵兴再拜稽首兴受黍坐振祭哜之诗懐之实于左袂挂于季指执爵以兴坐卒爵执爵以兴出宰夫以笾受啬黍主人尝之纳诸内
　　孝孙徂位
　　笺云祭礼毕孝孙往位堂下西面位祝于是致孝孙之意告尸以利成疏云孝孙在堂下西面则祝当以西阶下告○特牲云主人出立于户外西南祝东向告利成尸谡注云利犹养也供养之礼成少牢云主人出立于阼阶上西面祝出立于西阶上东面祝告曰利成祝入尸谡贾公彦云特牲戸外告利成少牢阶上告利成以尊者稍逺于尸若天子诸侯礼毕于堂下告利成
　　送尸
　　大司乐云尸出入奏肆夏○乐师教乐仪行以肆夏○钟师凡乐事以钟鼓奏九夏肆夏杜子春云吕叔玉云肆夏周颂时迈也肆遂也夏大也言遂于大位谓王位也谓九夏皆诗篇名
　　按尸出入奏肆夏天子之礼也古注以楚茨之诗为思古明王故笺用周礼之文朱子以为述公卿有田禄者力农奉祭则与天子之礼不同而此传云奏肆夏未知所出考之仪礼大射公升即席奏肆夏燕礼賔及庭奏肆夏则诸侯得奏肆夏天子畿内公卿比外诸侯或亦奏肆夏未可知但天子公卿及诸侯祭礼亡无所据证朱子此篇之传如主人往阼阶下西面听告利成皆准少牢馈食礼少牢馈食者诸侯卿大夫之祭礼也其仪告利成后祝入尸谡主人降立于阼阶东西面祝先尸从遂出于庙门无鼓钟送尸之事故特牲云大夫之奏肆夏也由赵文子始也是诸侯之卿大夫不得奏肆夏也
　　诸宰
　　周礼膳夫上士二人中士四人下士八人凡王祭祀賔客食则彻王之胙俎注云膳夫亲彻胙俎胙俎最尊也余则其属彻之
　　彻
　　周礼膳夫祭祀賔客食彻王之胙俎九嫔祭祀彻豆笾内宗及以乐彻则佐传豆笾外宗佐王后眡豆笾以乐彻亦如之乐师及彻帅学士而歌彻小师大祭祀彻歌○特牲云宗妇彻祝豆笾入于房彻主人荐俎佐食彻尸荐俎賔出佐食彻胙俎堂上俎毕出有司彻云司士归尸侑之俎主人退有司彻若不賔尸众賔出妇人乃彻彻室中之馔
　　燕私
　　礼记云若公与族燕则异姓为賔膳宰为主人公与父兄齿族食世降一等又云旁治昆弟合族以食序以昭穆别之以礼义人道竭矣又云因其酒肉聚其宗族以教民睦○特牲礼俎出于庙门彻庶羞设于西序下注云庶羞主为尸非神馔也此彻庶羞置西序下者为将燕饮自尸祝至兄弟之庶羞宗子以与族人燕饮于堂内賔宗妇之庶羞主妇以燕饮于房○尚书传云宗室有事族人皆侍终日大宗已侍于宾奠然后燕私燕私者何也已而与族人燕也饮而不醉是不亲醉而不出是不敬○礼书云族燕礼服皮弁服即于路寝宰夫为主异姓为賔王与族人燕于堂后帅内宗之属燕于房其物殽烝所以合好也其食世降一等所以辨亲疎也昭穆以序之所以明世次也夜饮以成之所以别异姓也若夫几席之位升降之仪脱屦而坐立监相礼羞庶羞以尽爱爵乐无算以尽欢大率与诸侯燕礼不异
　　乐
　　尚书云予欲闻六律五声八音在治忽以出内五言又曰声依永乐和声八音克谐无相夺伦神人以和○礼记云比音而乐之及干戚羽旄谓之乐○周礼大司乐以乐舞教国子以六律六同五声八音六舞大合乐以致鬼神示以和邦国以谐万民以安賔客以悦逺人以作动物太师合隂阳之声阳声黄钟太蔟姑洗防賔夷则无射隂声大吕应钟南吕函钟小吕夹钟皆文之以五声宫商角徴羽皆播之以八音金石土革丝木匏竹教六诗曰风曰赋曰比曰兴曰雅曰颂○乐纬云黄帝之乐曰咸池颛顼曰六茎帝喾曰五英尧曰大章舜曰箫韶禹曰大夏殷曰大濩周曰勺又曰大武是以清和上升天下乐其风俗鳯凰来仪百兽率舞神龙升降灵晏宁
　　稽首
　　周官大祝辨九拜一曰稽首注云拜头至地也
　　信南山篇
　　甸
　　笺云南山之野禹治而丘甸之六十四丼为甸甸方八里居一成之中成方十里出兵车一乘以为赋法○周礼小司徒经土地而井牧其田野九夫为井四井为邑四邑为丘四丘为甸四甸为县四县为都以任地事而令贡赋凡税敛之事注此谓造都鄙也采地制井田异于乡遂四丘为甸甸之言乘也读如衷甸之甸甸方八里旁加一里则方十里为一成积百井九百夫其中六十四井五百七十六夫出田税三十六井三百二十四夫治洫又云稍人掌令邱乘之政令○司马法曰四井为邑四邑为丘马一匹牛三头是曰匹马丘牛四丘为甸六十四井出长毂一乘马四匹牛十二头甲士三人步卒七十二人戈楯具谓之乘马又曰六尺为步步百为亩亩百为夫夫三为屋屋三为井井十为通通为匹马三十家士一人徒二人通十为成成百井三百家革车一乘士十人徒二十人成十为终终千井三千家革车十乘士百人徒二百人十终为同同方百里万井三万家革车百乘士千人徒二千人○贾公彦云一成惟三百家革车一乘士十人徒二十人此谓天子畿内采地法郑注论语道千乘之国亦引司马法彼是畿外邦国法革车一乘甲士三人步卒七十二人甲士少步卒多此比畿外甲士多步卒少外内有异故也
　　曾孙
　　疏云曾者重也自曾孙以至无穷皆得称曾孙
　　疆理
　　传云疆画经界理分地理疏经界者地畔之名分地理者分别地所宜之理若孝经注云髙田宜黍稷下田宜稻麦是也○朱传云疆者为之大界也理者定其沟涂也○周礼遂人凡治野夫间有遂遂上有径十夫有沟沟上有畛百夫有洫洫上有涂千夫有浍浍上有道万夫有川川上有路以逹于畿匠人为沟洫耜广五寸二耜为耦一耦之伐广尺深尺谓之田首倍之广二尺深二尺谓之遂九夫为井井间广四尺深四尺谓之沟方十里为成成间广八尺深八尺谓之洫方百里为同同间广二寻深二仞谓之浍专逹于川贾公彦云遂人为沟洫法遂纵沟横洫纵浍横九浍而川周其外以彼遂在夫间故以南亩遂则纵矣匠人井田法云田首倍之为遂以南亩图之遂即横也
　　同云
　　埤雅云古文云字作云象云回转之形其上从二二者天中之隂也天中之隂应之于上故地中之阳升而为云诗曰上天同云冬曰上天燠则云旸而异寒则云隂而同故也
　　霡霂
　　尔雅云小雨谓之霡霂○释名云霡霂小雨也言裁霡雳霑渍如人沐头帷及其上枝而根不濡也
　　埸
　　孔氏云以田之疆畔至此而易主名之为埸
　　庐
　　孔氏云古者宅在都邑田于外野农时出而就田须有庐舍○班固曰井方一里是为九夫八家共之各受私田百亩公田十亩是为八百八十亩余二十亩以为庐舍又曰还庐树桑菜茹有畦瓠果蓏殖于疆埸在野曰庐在邑曰里○说文云庐寄也春夏居秋冬去○春秋井田记人受田百亩公田十亩庐舍在内贵人也公田次之重公也私田在外贱私也○邱氏曰公田百亩内除二十亩为八家治田之庐○董氏云井九百亩其中为公田八家每庐舍二亩半
　　按公田百亩余二十亩为庐舍其説出于汉书食货志郑注匠人云野九夫而税一则郑意无家各二亩半为庐之事
　　菹【详见豳风豆】
　　说文云酢菜也○周礼醢人掌四豆之实王举共醢以七菹实之○记云恒豆之菹水草之和气○疏周礼埸人祭祀共果蓏是祭必有菹醢人豆实无菹者文不具○采蘩传云公侯夫人执蘩菜以助祭王后则荇菜
　　清酒
　　笺云清谓酒也酒郁鬯五齐三酒也朱传云清酒清洁之酒郁鬯之属也孔疏云以周礼言之祼献所用则郁鬯与醴齐三酒之清酒卑于五齐诸臣之所酢不用之以献神○仪礼特牲云壶禁在东序尊于戸东酒在西又尊两壶于阶东西方亦如之少牢云尊两甒于房戸之门甒有酒○礼记礼也者反本修古不忘其初者也醴酒之用酒之尚又云酒在室疏云酒谓水也以其色黒谓之太古无酒此水当酒所用贵重古物陈设之在于室内而近北○周礼郁人掌祼器凡祭祀賔客之祼事和郁鬯以实彛而陈之凡祼事沃盥鬯人掌供秬鬯而饰之凡王之斋事共其秬鬯大宗伯凡祭大神享大鬼祭大示涖玉鬯肆师祭之日及果筑防郑司农云筑煑筑香艸煑以为鬯郑云鬰郁金香艸宜以和鬯鬯酿秬为酒芬香条畅于上下也秬如黒黍一稃二米○礼记云诸侯未赐圭瓒资鬯于天子又云周人尚臭郁合鬯臭隂达于渊泉灌以圭璋用玉气也又云畅臼以椈杵以梧又云天子亲耕粢盛秬鬯以事上帝又云加以郁鬯以报魄也○王度记云天子以鬯诸侯以薰大夫以兰芝士以萧庶人以艾○毛氏云九命锡圭瓒秬鬯○説文云郁十叶为贯百廿贯筑以煑之为郁一曰郁鬯百艸之华逺方郁人所贡芳艸合酿之以降神郁今郁林郡也鬯以秬酿郁艸芬芳攸服以降神也从凵凵器也中象米匕所以扱之易曰不丧匕鬯○魏畧云郁金生大秦国○陈藏器云其花十二叶为百艸之英二月三月有花状如红蓝四月五月采花即香也○本艸图经云四月初生苗似姜黄花白质红末秋出茎心无实根黄赤○周礼酒正凡祭祀以法共五齐三酒以实八尊【详见邶风酒】大祭三贰中祭再贰小祭一贰皆有酌数惟齐酒不贰皆有器量酒人掌为五齐三酒祭祀则共奉之以役世妇○礼书云浊莫如五齐清莫如三酒祭祀有五齐以神事之也有三酒以人养之也郑氏以祫备五齐禘备四齐祭备二齐朝用醴齐馈用盎齐诸臣自酢用凡酒然记曰夫人荐盎则醴以上君所酌盎以下夫人所酌而无君馈荐盎之礼矣酒正曰凡祭祀以五齐三酒实八尊则中祭小祭皆备五齐矣
　　骍牡
　　传云周尚赤也○周礼牧人凡阳事用骍牲毛之注云骍牲色赤毛之取纯毛也阳祀祭天于南郊及宗庙○礼记云周人尚赤牲用骍又云周人骍刚又云于郊故谓之郊牲用骍尚赤也
　　鸾刀
　　正义云鸾即铃也谓刀环有铃其声中节○礼记云割刀之用而鸾刀之贵贵其义也声和而后断也又云祭之日君牵牲入庙门丽于碑卿大夫袒而毛牛尚耳鸾刀以刲取膟膋乃退爓祭祭腥而退敬之至也○何休云鸾刀宗庙割切之刀环有和锋有鸾
　　按礼记卿大夫袒而毛牛尚耳则人君祭礼执鸾刀者固谓卿大夫也考之仪礼特牲则曰主人立于门户视侧杀少牢则曰主人即位于庙门之外司马刲羊司士击豕宗人告备乃退则士大夫犹视杀而不亲刲矣王介甫刘执中乃谓王执鸾刀以亲杀此何据耶朱子云主人亲执盖沿王氏之误国语云天子郊禘之事必自射其牲诸侯宗庙之事必自射其牛亦不云执刀以杀也
　　啓毛取膋
　　郊特牲云毛血告幽全之物贵纯之道也注云幽谓血也礼器云纳牲诏于庭血毛诏于室羮定诏于堂○楚语观射父云毛以示物血以告杀接诚拔取以献具为齐敬也注云物色也告杀明不因故也○又郊特牲云取膟膋燔燎升首报阳也又曰萧合黍稷臭阳达于墙屋故既奠然后爇萧合羶芗注云萧香蒿染以脂合黍稷烧之【互见前章燔】○贾公彦云按説文及字林膟血祭膋是牛肠间脂也是膟为血膋为肠间脂也













　　六家诗名物疏卷四十二
<经部,诗类,六家诗名物疏>
　　钦定四库全书
　　六家诗名物疏卷四十三　明　冯复京　撰小雅甫田之什一
　　甫田篇
　　耘
　　说文云耘除田间秽也○左传云譬如农夫是穮是蓘虽有饥馑必有丰年注云穮耘也壅苗为蓘○汲冢周书曰农之服田务耕而不耨维艸其宅之○吕氏春秋云凡禾之患不俱生而俱死是以先生者美米后生者为粃是故其耨也长其兄而去其弟○庄子云芸而灭裂之其实亦灭裂而报予
　　耔
　　说文云壅禾本也○食货志云后稷始畎田以二耜为耦广尺深尺曰畎长终亩一亩三畎一夫三百畎而播种于畎中苗生叶以上稍耨陇艸因隤其土以附苗根比盛暑陇尽而根深能风与旱
　　齐
　　周礼甸师掌帅其属而耕耨王籍以时入之以供粢盛注云粢稷也为谷长是以名在器曰盛又云九嫔凡祭祀赞玉齍廪人大祭祀则共接盛舍人祭祀共簠簋实之陈之舂人祭祀共齍盛之米人掌凡祭祀共盛大宗伯凡祀享祭奉玉齍小宗伯辨六齍之名物与其用使六宫之人共奉之注云黍稷稻粱麦苽又云祭之日逆齍省镬肆师祭之日表粢盛告洁大祝辨齍号○礼记云黍曰芗合粱曰芗萁稷曰明粢稻曰嘉蔬又云季秋乃命冢宰农事备收举五谷之要藏帝籍之收于神仓又云惟社丘乘共粢盛又云天子为籍千亩诸侯百亩以为醴酪粢盛又云八簋之实○左传云粢食不凿昭其俭也又云奉盛以告曰洁粢丰盛谓其三时不害而民和年丰也谷梁传云三宫米而藏诸御廪公羊曰周公盛鲁公焘羣公廪○国语曰廪于籍之东南钟而藏之又云天子郊禘之事王后必自舂其粢诸侯宗庙之事夫人必自舂其盛
　　牺
　　孔氏曰羊言牺谓纯色四方之神亦太牢言羊以会句○礼书云牷之纯在色牺之完在体然牷者亦必完牺者亦必纯
　　社
　　郑驳异义云社者五土之神能生万物者以古之有大功者配之祭法曰共工氏之霸九州也其子曰后土能平九州故祀以为社又曰后土则社○周礼大司徒设其社稷之壝而树之田主封人掌设王之社壝凡封国设其社稷之壝令社稷之职鼓人以灵鼓鼓社祭舞师掌教帗舞帅而舞社稷之祭祀牧人隂祀用黝牲毛之大宗伯以血祭祭社稷王大封则先告后土小宗伯掌建国之神位右社稷左宗庙凡天地之大烖类社稷宗庙则为位若大师则帅有司而立军社奉主车肆师社之日涖卜来岁之稼鬯人凡祭祀社壝用大罍司服祭社稷五祀则希冕大司乐乃奏太簇歌应钟舞咸池以祭地示大祝大师宜于社大会同宜于社大司马仲春教振旅以祭社若师有功献于社○王制云诸侯祭社稷月令仲春择元日命民社孟冬大割牲于公社礼运云命降于社之谓殽地又云祀社于国所以列地利礼器云三献爓郊特牲曰郊特牲而社稷大牢又曰社祭土而主隂气也君南向于北牖下答隂之义也日用甲用日之始也天子大社必受霜露风雨以达天地之气也社所以神地之道地载万物故教民美报焉家主中霤国主社示本也唯为社事单出里唯为社田国人毕作唯社丘乘共粢盛所以报本反始也祭法王为羣姓立社曰大社王自为立社曰王社诸侯为百姓立社曰国社诸侯自为立社曰侯社大夫以下成羣立社曰置社厉山氏之有天下也其子曰农能殖百谷夏之衰也周弃继之故祀以为稷共工氏之霸九州也其子曰后土能平九州故祀以为社
　　按毛传云社后土也郑依孝经纬以社为五土之总神所谓五土者山林川泽丘陵坟衍原隰也非左传履后土之后土也左传蔡墨云共工氏有子曰句龙为后土后土为社则后土是官名句龙配食于社亦称为社也祭社必及稷以同功均利故也稷配以柱商时又易以弃礼有大社郑云在库门内雉门外之右即冢土也王社先儒或谓建于大社之西国社侯社宜亦如之贾公彦从崔氏之説谓王社侯社在籍田内然歴代籍田但祭先农不闻祭社也白虎通云天子之社坛方五丈诸侯半之其主则石也其列则社东稷西也其牲则天子大牢诸侯少牢也其祭有三时仲春命民社孟冬大割牲于公社及孝经纬仲秋禳禾拜社稷是也大社国社有稷而王社侯社不置稷者或为民祈报或但祭国之土也此外又有胜国之社市中之社若大夫之社其大者则二千五百家为之周礼所云州社也其小则二十五家亦为之左传所云书社千社也又鼔人注云社祭祭地祗则大地与神州之祗俱防社名故中庸云郊社之礼所以事上帝也此篇首章云或耘或耔已是夏耘之事此章云以社以方郑氏以为秋报农夫之庆以为大蜡劳农下文祭田祖郑又以为始耕之事故严氏定为明年春之事而以下章为成王省耕朱子又以下章为省耘予以为一篇之诗首尾联贯强分二年甚为无谓月令云仲夏大雩帝乃命百县雩祀百辟卿士有益于民者以祈谷实凡祀五精之帝必配以五人帝神农已配赤熛怒若勾芒蓐收勾龙后稷之等举该于百辟卿士内矣正应经文祈甘雨介黍稷之事于义为允不必有秋报春祈纷纷之説礼正月祈谷于上帝不闻祈雨也
　　方
　　曲礼云天子祭四方岁徧注云祭四方谓祭五官之神于四郊也勾芒在东祝融后土在南蓐收在西冥在北○周礼大宗伯以血祭祭五祀注云五祀者五官之神在四郊四时迎五行之气于四郊而祭五徳之帝亦食此神焉大司马仲秋云遂以狝田罗献禽以祀祊注云祊当为方狝田主祭四方报成万物诗云以社以方○左传蔡墨云少昊氏有四叔曰重曰该曰修曰熈实能金木及水使重为勾芒该为蓐收修及熈为冥世不失职遂济穷桑此其三祀也颛顼氏有子曰犂为祝融共工氏有子曰句龙为后土此其二祀也○郑志答赵商云犂为祝融句龙为后土左氏下言后土为社谓暂作后土无有代者故先师之説犂兼之因火土俱位南方
　　农夫庆
　　笺云谓大蜡之时劳农以休息之也○周礼党正国索鬼神而祭祀则以礼属民而饮酒于序鼓人凡祭祀百物之神鼓兵舞帗舞者太宗伯以疈辜祭四方百物司服祭羣小祀则冕大司乐凡六乐者一变而致羽物及川泽之再变而致臝物及山林之示三变而致鳞物及丘陵之示四变而致毛物及坟衍之示五变而致介物及土示六变而致象物及天神籥章国祭蜡则吹豳颂击土鼓以息老物罗氏蜡则作罗襦梓人张兽侯以息燕○月令孟冬祈来年于天宗腊先祖五祀劳农而休息之郊特牲云天子大蜡八伊耆氏始为蜡蜡也者索也岁十二月合聚万物而索飨之也主先啬而祭司啬也祭百种以报啬也飨农及邮表畷禽兽仁之至义之尽也迎猫为其食田鼠也迎虎为其食田豕也祭坊与水庸事也皮弁素服而祭素服以送终也葛带榛杖丧杀也黄衣黄冠而祭息田夫也八蜡以记四方四方年不顺成八蜡不通以谨民财也顺成之方其蜡乃通以移民也既蜡而收民息已故既蜡君子不兴功明堂位云大蜡天子之祭也杂记子贡观蜡曰一国之人皆若狂孔子曰百日之蜡一日之泽○传曰夏曰嘉平殷曰清祀周曰大蜡秦初曰腊○礼书云蜡祭川泽山林以至土天神莫不与焉而所重者八先啬也司啬也百种也农也邮表畷也禽兽也坊也水庸也既蜡则腊先祖五祀于庙蜡以息老物腊以息民
　　鼓
　　周礼籥章掌土鼓杜子春云土鼓以瓦为匡以革为两面可击也又云凡国祈年于田祖龡豳雅击土鼓以乐田畯注云祈年祈丰年也田祖始耕田者谓神农也田畯古之先教田者○礼运云夫礼之初蒉桴而土鼓注云筑土为鼓也明堂位云土鼓蒉桴苇籥伊耆氏之乐也○乐书云离音丝南方之乐也坎音革北方之乐也甫田之御田祖琴瑟击鼓者以自冬徂春农事则终而复始百谷则死而复生各有度数存焉土鼓之制洼土以为之故礼运之言土鼓在未合土之前与壶涿氏泡土之鼓异矣
　　田祖
　　传云先啬也笺云设乐以迎祭先啬谓郊后始耕也疏云先啬神农田祖一也始教造田谓之田祖先为稼穑谓之先啬神其农业谓之神农祭田祖时后稷句龙及典田之大夫亦在祭中○周礼大司徒树田主注云田主田神后土田正之所依也疏云田神谓郊特牲云先啬与神农一也籥章云国祈年于田祖○前汉书顔注云田祖稷神也
　　茨
　　疏云墨子称茅茨不剪谓以茅覆屋故笺以茨为屋盖○説文云茨以茅苇盖屋也
　　梁
　　疏云孟子十二月舆梁成梁谓水上横桥○尔雅云隄谓之梁石杠谓之碕梁莫大于溴梁○説文云桥水梁也榷水上横木所以渡者也东楚谓桥为圮○国语云辰角见而雨毕天根见而水涸雨毕而除道水涸而成梁故夏令曰九月除道十月成梁○事始云桥上级谓之雁齿○襍志云桥柱下横水入沙者谓之蹲鸱
　　大田篇
　　种
　　周礼大司徒辨十二壤之物而知其种以教稼穑树艺遂人以土宜教甿稼穑疏云髙田种黍稷下田种稻麦稻人泽艸所生种之芒种司稼辨穜稑之种○月令孟春玊命布农事善相丘陵阪险原隰土地所宜五谷所殖以教导民季冬令告民出五种○孝经援神契云五土出利以给天下黄白宜种禾黒坟宜种麦苍赤宜种菽洿泉宜种稻
　　螟
　　笺云螟螣之属盛阳气赢则生之○尔雅云食苗心螟李巡曰言其奸冥冥难知也疏曰旧说螟螣蛑贼一种虫也如言冦贼奸宄内外言之耳故犍为文学曰此四种虫皆蝗也○许愼云虫食谷叶者吏冥冥犯法即生螟○陆玑曰螟似虸蚄而头不赤○月令仲春行夏令虫螟为害○汉五行志云视不明温奥生虫故有蠃虫之孽谓螟螣之类当死不死未当生而生或多于故而为灾也刘歆以为属思不容○京房易传云蔽恶生孽虫食心○吕氏春秋云蝗螟农夫得而杀之为其害稼也蔽天状如严雪是岁天下失瓠又云乱国有螟集其地其音凶凶○春秋汉含孳云螟应苛克○淮南子云枉法令则多虫螟○雅翼云今食苗心者乃无足小青虫既食其叶又以丝纒褁众叶使穗不得展江东谓之蟥虫孔臧蓼虫赋曰爰有蠕虫厥虫如螟是螟为无足虫也
　　螣
　　尔雅云食叶蟘李巡曰言假贷无厌故曰蟘也○许愼曰虫食苗叶者吏乞贷则生蟘○陆玑曰螣蝗也○月令孟夏行春令则蝗虫为灾仲夏行春令百螣时起孟秋行冬令介虫败谷仲冬行春令蝗虫为败季冬行秋令介物为妖○五行志云刘歆听传曰有介虫孽也螽蜚蝝食谷为灾○京房易传云德无常兹谓烦虫食叶○蔡伯喈曰蝗螣也当为灾则生水处泽中数百或数十里一朝蔽地而食禾粟苗尽复移虽自有种其为灾云是鱼子在水中化为之○洪范五行传曰刑罚暴虐贪叨无厌兴师动众虫为害矣介虫有甲能飞扬之类阳气所生于春秋为螽今谓之螟皆其类也旱气动象至矣○春秋佐助期曰螽之为虫赤头甲身而翼飞行隂中阳也螽之为言众暴众也○汉含孳曰天雨螽则刑法丑
　　蟊
　　尔雅云食根蟊李巡曰言其税取万民财货故云蟊也○説文曰蟊食苗根者也吏抵冒取民财则生蟊○京房易传曰臣安禄兹谓贪厥灾虫食根○毛诗义疏曰蟊长而细或説云蟊蝼蛄也食苗根而为人患
　　按今之蝼蛄亦为苗患尔雅云天蝼本艸云蝼蛄一名蟪蛄一名天蝼一名疏云一名硕鼠夏小正云三月则鸣淮南子孟夏蝼蝈鸣者是也翅小而短飞去不远穴土而居处处有之然此蟊自是蝗类非蝼蛄也
　　贼
　　尔雅云食节贼李巡曰言贪狼故曰贼也○陆玑曰贼似桃李中蠧虫赤头身长而细○京房易传曰与东作争兹谓不时虫食节
　　骍黑
　　疏云五官之神其牲各从其方色诗记云来南方则用骍牲来北方则用黑色○周礼大宗伯云以青圭礼东方以赤璋礼南方以白琥礼西方以璜礼北方皆有牲币各放其器之色注云以为礼五天帝人帝而句芒等食焉
　　瞻彼洛矣篇
　　洛
　　东莱云职方氏雍州其浸渭洛故毛传以洛为宗周之浸水洛水虽出于京兆上洛西山然其流尚微此诗所谓洛盖指东都也○禹贡云导洛自熊耳东北会于涧瀍又东会于伊又东北入于河○山海经云洛出上洛西山又曰讙举之山洛水出焉东与丹水合○初学记云周官豫州其川荥雒与伊瀍二水为三川秦于河南置三川郡按水经云洛水出京兆上洛县冢岭山郡经上洛农河南县卢氏蠡城阳市宜阳洛阳合伊瀍谷涧之水至巩县而入河又周礼雍州其川洛汭此洛一名漆沮出冯翊此关辅之水非河南洛也又水经注云洛水出漳水东经洛县及新都与湔水合此又在蜀土○春秋説题辞云洛出熊耳山洛之为言绎也言水绎绎光耀也○河图云洛水地里隂精之官帝王明圣书出文天以与命地以授瑞接河合际居中护羣王道和洽吐图佐神逆名乱教摘亡吊存故圣人观河洛也○又春秋説题辞河以通干出天苞洛以流坤吐地符○淮南子云洛水轻利宜禾○述征记云洛水底有矾石故上无水○一统志洛水源出陜西洛南县冢岭山东流经河南河南府卢氏永宁宜阳洛阳偃师巩县入于河
　　韎韐【详见桧风韠】
　　孔氏云韎韐是衣服之名用茅搜艸染之尔雅一染谓之縓韎韐是縓也大夫以上祭服谓之韨士无韨名谓之韎韐○士冠礼爵弁服纁裳纯衣缁带韎韐注云韎韐缊韨也士缊韨而幽衡合韦为之士染以茅搜因以名焉今齐人名蒨为韎韐韨之制似韠○朱传云韎茅搜所染色也韨韠也所谓韦弁
　　六师
　　刘公瑾云天子六军出自六乡盖万二千五百家为乡凡起徒役母过家一人故万二千五百家为一军六军总七万五千人也
　　鞞
　　传云容刀鞞也○説文云刀室也○左传云藻率鞞鞛昭其数也○内则子事父母右佩遰注云遰刀鞞也按鞞琫珌三字之义尔雅无文故此传云鞞容刀鞞也琫上饰珌下饰公刘传云下曰鞞上曰琫孔氏曰鞞者刀鞘之名琫者鞘之上饰下不言其饰指鞞之体故曰下曰鞞上则有饰可名故曰上曰琫是毛説本矛盾孔亦不得已而为之辞也释名因之曰下末之饰曰琕琕卑也在下之言琕当是鞞字与毛公刘之传同杜氏左传注则以鞞为上饰鞛为下饰又倒置无据刘规其过是也仲达不得为之佞臣
　　琫珌
　　毛传云琫上饰珌下饰天子玉琫而珧珌诸侯璗琫而璆珌大夫璙琫而璆珌士珕琫珕珌○説文云珧蜃甲所以饰物也○尔雅云黄金谓之璗其美者谓之镠白金谓之银其美者谓之镣郭璞曰镣即紫磨金也○释文云璆音蚪玉也镣又作璆玉也

　　六家诗名物疏卷四十三
　　钦定四库全书
　　六家诗名物疏卷四十四　明　冯复京　撰小雅甫田之什二
　　桑扈篇
　　屏
　　尔雅云门屏之间谓之宁屏谓之树疏云屏蔽也树立也立墙当门以自蔽也诸侯内屏在路门之内天子外屏在路门之外而近应门○郊特牲云旅树大夫之僭礼注云旅道也树所以蔽行道明堂位云疏屏天子之庙饰注云屏今桴思也刻之为云气蛊兽如今阙上为之矣○礼纬云天子外屏诸侯内屏大夫以帘士以帷○天文书云屏四星在端门内近左执法
　　翰
　　传云翰干○释诂云桢干也舍人曰桢正也筑墙所立两木也干所以当墙两边障土者
　　鸳鸯篇
　　鸳鸯
　　古今注云鸳鸯水鸟鳬类雌雄未尝相离人得其一则一者相思死故谓之匹鸟○荆楚记云节木鸟鸳是也食疗本艸云食鸳肉令人美丽夫妇不和与食立相怜爱○雅翼云归蔵曰有鳬鸳鸯盖鳬属雄名为鸳雌名为鸯大如鹜杏黄色头戴白长毛垂至尾尾翅皆黒黄赤五采者有缨者皆鸂耳
　　毕
　　月令云罗罔毕翳注云罔小而柄长谓之毕○大东传云毕所以掩兔疏云象毕星为之
　　廏
　　説文云廏马舍也○曲礼云君子将营宫室宗庙为先廏库为次○周礼校人云三乘为皁三皁为系六系为廏六廏成校圉师掌春除蓐衅廏○释名云廏鸠也聚也牛马之所聚也○左传疏云凡马春分百艸始繁则牧于坰野秋分农功始蔵水寒艸枯则皆还廏此周典之制也○星经云天廏十星在壁北主天子马坊廏苑之官也
　　頍弁篇
　　茑
　　尔雅云寓木宛童郭云寄生树一名茑○陆玑云叶似当卢子如覆盆子赤黒甜美○本艸云桑上寄生其实明目轻身通神一名寄屑一名寓木一名宛童一名茑生农川谷桑树上三月三日采茎叶隂干陶隐居云桑上者名桑上寄生尔诗云施于松上方家亦用杨枫上者各随其树名之生树枝间寄根在皮节之内叶圎青赤厚泽易折旁自生枝节冬夏生四月花白五月实赤大如小豆苏恭云此多生槲榉栁木杨枫等树上子黄大如小实九月始熟陶説非也图经云寄生云是乌鸟食物子落枝节间感气而生叶似橘而厚软茎似槐枝而肥脆三四月开花黄白色六七月结实黄色如小豆
　　女萝
　　毛公云女萝菟丝松萝也○陆玑云菟丝蔓连艸上黄赤如金今合药菟丝子是也非松萝松萝自蔓松上生枝正青与菟丝殊异○本艸云松萝一名女萝生熊耳山川谷松树上五月采○药性论云松萝能治寒热吐客痰
　　按菟丝名女萝尔雅所云是也松萝亦名女萝博雅及本艸所云是也古诗云与君为新婚兔丝附女萝李善云二者异艸毛公误合为一此诗女萝施松自是松萝耳与兔丝了无渉释文云在艸曰兔丝在木曰女萝亦非盖兔丝亦蔓延于木也
　　霰
　　笺云将大雨雪始必微温雪自上下遇温气而搏谓之霰久而寒胜则大雪矣○尔雅云雨防为霄雪疏云水雪杂下也因名霄雪霄即消也○月令仲冬行夏令则天时雨汁注雨雪杂下为汁○大戴礼曽子云阳之专气为霰隂之专气为雹盛阳之气在雨水则温暖为隂气薄而胁之不相入则搏为雹也盛隂之气在雨水则凝滞而为雪阳气薄而胁之不相入则消散而下因水而为霰○谷梁说云雹者隂胁阳之象霰者阳胁隂之符○释名曰霰星也水雪相搏如星而散○宋书符瑞志云韩诗曰先集维霰薛君注霰英也花叶谓之英然则霰为花雪○埤雅云説文曰霰稷雪也闽俗谓之米雪言其霰粒如米所谓稷雪义盖如此今名濇雪亦名湿雪
　　车舝篇
　　鷮
　　尔雅云鷮雉郭云即鷮鸡也长尾走且鸣○説文云鷮走鸣长尾雉也乘舆以尾为防釳着马头上○陆玑曰鷮微小于雉走而且鸣色如雄雉尾如雉尾而长其头上有肉冠冠上藂毛长数寸如雄雉尾角内甚美故林麓山下人语曰四足之美有鹿两足之美有鷮○山海经曰女几之山多白鷮○禽经云火为鷮亢为鹤○薛综云雉之健者为鷮尾长六尺
　　青蝇篇
　　青蝇
　　王充云青蝇所汚常在练素○段成式云青蝇粪能败物虽玉亦不免所谓蝇矢点玉○陆佃云青蝇首赤如火背若负金传曰以氷致蝇蝇逐臭者懐蛆萦利喜暖恶寒故遇氷辄侧翅逺引○刘执中云蛆虫变成者青蝇也其止于物则秽败之又从而生蛆蛆复变为蝇秽败于物无有纪极
　　賔之初筵篇
　　筵【详见邶风席】
　　春官司几筵注云筵亦席也铺陈曰筵借之曰席○説文云筵竹席也周礼曰度堂以筵筵一丈○释名云筵衍也舒而平之衍衍然也○陈氏云筵席之制短不过寻长不过常中者不过九尺公食大夫蒲筵常萑席寻匠人明堂度九尺之筵纯縁之制上不过黼下不过缁布○仪礼乡射席賔南面东上众賔之席继而西席主人于阼阶上西面蒲筵缁布纯西序之席北上大射小臣设公席于阼阶上西乡司宫设賔席于戸西南面有加席
　　核
　　天官笾人馈食之笾其实栗桃干防榛实
　　射【互见郑风射】
　　传云燕射之礼笺云大射
　　按天子诸侯射礼有三曰大射曰賔射曰燕射大射是将祭择士之射賔射是诸侯来朝天子入与之射或诸侯相朝而与之射燕射是息燕而与之射其侯大射张皮侯而栖鹄賔射张采侯燕射张兽侯其射之处则大射先习于泽后射于射宫天子射宫盖在庙乡射记云于郊则闾中则天子大射亦在虞庠诸侯在太学也賔射天子在朝射人云诸侯在朝则皆北面是也诸侯在国内与天子同在朝或国外相会则在竟故乡射记云于竟则虎中也燕射则在于路寝以燕礼朝服于寝故也其耦则大射賔射王以六耦畿内诸侯以四耦畿外诸侯卿大夫士皆三耦燕射例同三耦而已此诗毛以为燕射郑以为大射按燕礼大射礼诸侯与其臣行礼皆宰夫为主人纳賔及庭公降一等揖之公升席賔升自西阶主人从之賔右北面再拜賔答拜主人降洗賔降主人辞降主人取觚洗賔辞洗主人卒洗賔揖升筵前献賔賔拜受爵于筵前然后賔升筵是初筵折旋揖让之事也饮酒孔偕云者二礼賔主献酬及献公之属是也钟鼓既设者燕礼云乐人县又云若射如乡射之礼乡射云乐正适西方命弟子赞工迁乐于下注云当辟射也然则此设钟鼓亦为将射改县也王宫县阶间有妨射位与国君大射轩县及阶间但有鼓者不同明天子大射当改县矣燕射准乡射自然当改县也云举酬逸逸者是二礼媵爵于公之后为賔为卿为大夫举旅之礼也乡射大夫士礼则无举旅之文大侯既抗云者燕射自天子至士皆一侯上下共射之乡射记所云天子熊侯白质诸侯麋侯赤质者也大射之侯则天子虎熊豹畿外诸侯熊糁豻畿内诸侯熊豹天子自射虎侯九十弓畿外诸侯自射熊侯亦九十弓故大射礼谓熊侯为大侯此大侯在天子则虎在国君则熊也乡射张侯下纲不及地武不系左下纲中掩束之既纳射器比三耦司正为司马命张侯弟子脱束遂系左下纲所谓既抗者也郑则以大射前射三日量人巾车已张三侯明天子三侯亦射前三日张之故以抗为栖鹄于侯中然大射亦云张三侯不系左下纲射末巾车量人解左下纲但将射无系左下纲之节或文不具耳郑未为的论也自是司射诱射既射两畨释获司射命设丰司宫士奉丰由西阶升坐设于西楹西胜者之弟子洗觯升酌散南面坐奠于丰上司射及三耦及众射者胜者皆袒决遂执张弓不胜者皆袭脱决拾却左手右加弛弓于其上遂执拊胜者先升堂不胜者进北面坐取丰上之觯兴少退立卒觯坐奠于丰下三耦卒饮众皆继饮射爵如三耦及第三畨用乐射不胜者升饮亦如初仪所谓罚不胜之爵也由是则旅酬及于士而礼终矣此燕射大射之礼大率然也毛既以此为燕射至次章籥舞笙鼓十句所説不明王肃以为燕乐之义得则能进乐其先祖故言烝衎非是实祭不思祭祀感神获福与燕何渉可谓牵率之甚矣其释賔载手仇二句云主人请射于賔賔许诺自取其匹以射主人亦入于次又射以耦賔考之礼则请射者司射非主人自请也耦者有司所比非賔自取也不知毛何以云然朱传称熊侯白质诸语及三耦皆据燕射又引大射宿县之文未知朱子之意以此为大射乎抑燕射乎
　　的【互见齐风侯】
　　传云的质也孔氏云周礼郑众马融注皆曰十尺曰侯四尺曰鹄二尺曰正四寸为质王肃云质方六寸郑以大射之侯其中制皮为鹄賔射之侯其中采画为正正大如鹄中皆居侯中三分之一此传惟云的质也盖亦以为所射处与郑同燕射则谓麋侯白质者
　　子孙奏能
　　郑氏云士之祭礼上嗣举奠因而酌尸天子则有子孙献尸之礼○刘瑾云特牲三献之后长兄弟洗觯献尸尸饮毕酢之长兄弟受而卒爵少牢下篇三献之后亦有二人洗觯酌献之礼各奏尔能谓此类与
　　室人
　　孔氏曰特牲注云佐食賔佐尸食者也谓于賔客之中取人令佐主人为尸设馔食特牲佐食一人少牢佐食二人未知天子诸侯当几人也特牲三献之后长兄弟洗觚为加爵又曰众賔长为加爵注云大夫三献而礼成多之者为加是賔手挹酒室人复酌为加爵也特牲止有賔长为加爵不及佐食此言賔与室人俱为加爵者天子之礼大故佐食亦为加也○特牲记云佐食端裳黄裳杂裳可也皆爵韠佐食当事则尸外南面无事则中庭北面凡祝呼佐食许诺佐食于旅齿于兄弟
　　监
　　朱子云监史司正之属燕礼乡射恐有解倦失礼者立司正以监之察仪法也○乡饮酒礼乡射礼曰作相为司正燕礼曰射人为司正大射曰摈者遂为司正
　　史
　　吕东莱云淳于髠説齐威王曰赐酒大王之前执法在旁御史在后此人君燕饮之制犹存于战国者也立之监即执法也乡射注所谓立司正以监察仪法者也佐之史即御史也董氏所谓佐之史以书之者也○周礼大史掌建邦之六典小史掌邦国之志内史读四方之事书掌书王命外史掌书外令达书名于四方御史掌邦国都鄙及万民之治令以赞冢宰掌赞书凡数从政者○礼记云史载笔士载言又云动则左史书之言则右史书之○大戴礼云太子既冠成人免于保傅则有司过之史○韩诗外传云据法守职而不敢为非者太史令也○左传云君举必书书而不法后嗣何观○史通云古者言为尚书事为春秋左右二史分尸其职昔轩辕受命仓颉沮诵实居其官曲礼曰史载笔大事书之于防小事简牍而已至于诸侯列国亦各有史官
　　羖
　　尔雅云夏羊牡羭牝羖注云夏羊黑羖防也今人便以牂羖为白黒羊名○罗氏云羖本夏羊牝者之名吴羊白夏羊黒羖羊之角主明目安心益气轻身辟鬼魅虎狼疗疥虫蛊毒结气止寒泄为用最大而诗云俾出童羖胁防必无之物犹言而无实不为用也羖在今世但为黒羊之名不取牝义而音又通于牯故本艸羖羊条注称牯羊牯乃牡之名














　　六家诗名物疏卷四十四
　　钦定四库全书
　　六家诗名物疏卷四十五　明　冯复京　撰小雅鱼藻之什
　　鱼藻篇
　　镐
　　郡县志周武王宫即镐京也在京兆府长安县西北十八里自汉武帝穿昆明池于此镐京遗址沦陷焉○括地志滈水源出长安县西北滈池北流入渭○盟会图云丰镐相去二十五里○一统志镐水在陜西西安府城西北十八里上承镐池下流合滮池水镐京城在咸阳县西南
　　采菽篇
　　黼
　　贾氏曰黼谓黒白为形则斧文【详见九罭衮衣】
　　槛泉
　　尔雅云滥泉正出正出涌出也李巡曰水泉从下上出曰涌泉○释名云水正出曰槛泉滥衔也如人口有所衔口开则见
　　芹
　　尔雅云芹楚葵注今水中芹菜○本艸水芹味甘平主养精保血脉益气令人肥健嗜食一名水英陶隐居云二三月作英时可作葅及熟爚食之又有渣芹可生噉别本注云芹有两种青芹取根白色赤芹取茎叶并堪作葅图经云生水中叶似芎防花白色而无实根亦白色○孟诜云水芹置酒浆中香美高田者名白芹○周礼醢人云加豆之实芹菹兔醢○吕氏春秋伊尹曰菜之美者云梦之芹○埤雅云芹洁白而有节其气芬芳而味不如莼美故列子以为客有献芹者乡豪取而尝之蜇口惨腹
　　邪幅
　　传云幅偪也所以自偪束也笺云如今行縢偪束其胫自足至膝疏云邪纒于足谓之邪幅○释名云偪今谓之行縢言以裹脚可以跳腾轻便也○左传云带裳幅舄昭其度也○内则子事父母有偪
　　绋
　　释木云绋纚维之绋繂也缡緌也孙炎曰繂大索也李巡曰竹为索所以维持舟者郭璞曰緌系也
　　角弓篇
　　爵
　　周礼太宰以八柄诏王驭羣臣一曰爵以驭其贵二曰禄以驭其富大宗伯以九仪之命正邦国之位壹命受职再命受服三命受位四命受器五命赐则六命赐官七命赐国八命作牧九命作伯司士以德诏爵以功诏禄以能诏事以乆奠食○礼记云天子三公九卿二十七大夫八十一元士大国三卿皆命于天子下大夫五人上士二十七人次国三卿二卿命于天子一卿命于其君下大夫五人上士二十七人小国二卿皆命于其君下大夫五人上士二十七人又云司马辨论官材论进士之贤者以告于王而定其论论定然后官之任官然后爵之位定然后禄之○礼含文嘉云殷爵三等周爵五等
　　猱
　　尔雅云猱蝯善援貜父善顾注云猱蝯便攀援貜父貑貜也似猕猴而大色苍黒能攫持人好顾盼○説文云夒贪兽也一曰母猴似人○陆玑云猱猕猴也楚人谓之沐猴老者为玃长臂者为猨猨之白腰者为獑胡獑胡猨骏捷于猕猴其鸣噭噭而悲○广雅云猱狙猕猴也○顔师古云獿善拂拭○相如赋蛭蜩玃蝚顔注今狨皮为鞍褥者非猕猴也○陆佃云狨盖猿狖之属轻捷善縁木大小类猿长尾尾作金色俗谓之金线狨生川峡深山中人以药矢射杀之取其尾为卧褥鞍被坐毯中矢毒即自齧断其尾以掷之狨一名猱顔氏以为其尾柔长可借故其制字从柔以此故也○严粲云猱即王孙也杜诗觅胡孙是也○元康地记云猿与猕猴不共山宿临旦相呼○王延寿王孙赋云储粮食于两颊稍委输于胃脾縁百仞之高木攀窈袅之长枝○栁子厚云猨王孙居异山徳异性不能相容猨之徳静以恒王孙之德躁以嚣勃诤号呶虽羣不相善也食相噬齧行无列饮无序乖离而不思有难推其柔弱者以免好践稼蔬所遇狼籍披攘禾实未熟辄龁齩投注山之小艸木必凌挫折挠○江乘地记云摄山有山猱赤足○鸟兽考云猴诗谓之猱性躁而多智
　　按猱字説文作夒今文作猱或作獿又作蝚猿属陆玑云猕猴也严粲云即王孙也据元康地记云猿与猕猴不共山宿与栁子厚説猨王孙居异山相符王延寿云储食两颊尔雅翼释猴亦有此説则猱信为猴矣而师古及陆罗二氏俱以猱猴为异物故埤雅以猱为狨而别见猴今吴俗指猴为猿亦谓之胡孙既已混甚都不闻猱与王孙之名未知异同
　　附
　　笺云附木桴也疏云木表之麤皮
　　髦
　　笺云髦西夷别名武王伐纣其等有八国从焉○牧誓及庸蜀羌髳微卢彭濮人○括地志姚府以南古髳国之地有髳州○一统志云南楚雄府定逺县唐初置西濮州贞观中改髳州姚安军民府大姚县唐属髳州
　　都人士篇
　　缁撮
　　仪礼缁布冠缺项青组缨属于缺注缺读如頍缁布冠无笄者着頍围发际结项中隅为四缀以固冠也项中有亦由固頍为之耳今未冠笄者着卷帻頍象之所生也又云賔筵前正纚右手执项左手执前○郊特牲曰大古冠布齐则缁之其緌也孔子曰吾未之前闻也冠而敝之可也玉藻曰始冠缁布冠诸侯下达缁布冠缋緌诸侯之冠也杂记大白缁布冠不緌又曰大夫卜宅与葬日缁布冠不緌○陈氏云缁布冠有前有项缨属于缺无緌后世以尊者不可无饰故加缋緌用于始冠及大夫之卜宅与葬日而已庶人或以为常服用于始冠则端裳黄裳杂裳缁带爵韠用于卜宅与葬日则有司麻衣布衰布带因丧屦若庶人则深衣焉庶人虽服委貌而俭者服缁布谓之缁撮则无梁矣
　　吉
　　左传郑石癸曰吾闻姬姞耦其子孙必蕃姞吉人也后稷之元妃也○国名记云郅黄帝之宗见诗风俗通云殷时侯国一作吉濳夫论云郅与姞仝而字异○唐宰相世系云吉氏出自姞姓黄帝裔伯鯈封于南燕赐姓曰姞
　　厉
　　笺云鞶必垂厉为饰厉字当作裂○内则男鞶革女鞶丝注云鞶小囊盛帨巾者男用韦女用缯有饰縁之则是鞶厉与诗云垂带如厉疏云此是郑义若如服杜左传鞶厉注则以鞶为大带厉是大带之垂者○小尔雅云带之垂者谓之厉
　　虿
　　诗义疏云虿一名杜白河内谓之蚊幽州谓之蝎○通俗文云长尾为虿短尾为蝎○左传云蠭虿有毒○葛洪方云蝎中国多此江南无也○陶隐居云蝎有雌雄雄者螫人痛止在一处雌者痛牵诸处○段柯古云鼠负巨者多化为蝎蝎子多负于背蝎前谓之螫后谓之虿常为蜗牛所食以迹防之不能去○雅翼云説文虿字象形盖象其奋螯曳尾之形蜥蜴能食之
　　采緑篇
　　蓝
　　尔雅云葴马蓝郭云今大叶冬蓝也疏云今为淀者是○夏小正曰五月啓灌蓝蓼啓者别也陶而疏之也灌者丛生者也记时也○礼记云仲夏令民母艾蓝以染注云为伤长气也此月蓝始可别○苏恭云蓝实有三种一种围径三寸许厚三四分出岭南名木蓝子菘蓝堪切为淀本艸经所用乃是蓼蓝实其苗似蓼而味不辛者菘蓝惟堪染青蓼蓝不堪为淀惟作碧色○图经云蓝实人家蔬圃中作畦种莳三四月生苗髙三二尺叶似水蓼花红白色实亦若蓼子而大黒色五六月采实即蓼蓝也菘蓝即尔雅所谓马蓝又福州有一种马蓝四时俱有江宁有吴蓝二三月生如蒿叶青花白○荀子云青出于蓝而青于蓝○四民月令榆荚落时可种蓝五月可刈蓝六月可种冬蓝○齐民要术云种蓝一同葵法蓝三叶浇之薅治令净五月中新雨后即抆裁之
　　襜
　　尔雅云衣蔽前谓之襜郭璞云今蔽膝
　　黍苗篇
　　辇【互见车攻徒】
　　説文挽车也从车防在车前引之也防音伴并行也从两夫○汉书注驾人以行曰辇
　　谢【详见王风申】
　　水经注云沘水又西南流谢水注之出谢城北○国语注郏南谢北虢郐在焉
　　白华篇
　　白华【详见陈风菅】
　　尔雅云白华野菅
　　滮池
　　水经注鄗水又北流西北注与滮池合水出鄗池西而北流入于鄗世传以为水名○九域志京兆府冰池按十道志名滮池亦名圣女泉○一统志鄗水下流合滮池水滮水在西安府城西北二十里发源咸阳县之滮池西北合镐水
　　煁
　　尔雅云煁烓也郭璞曰今之三隅灶○説文曰行灶也○孔氏曰烓者无釜之灶止以燃火照物若今火炉
　　鹙
　　埤雅云鳬雁丑翁鹙鹤丑鷩鹙性贪恶俗呼秃鹙长颈赤目其毛辟水毒刘桢赋云緑蠲葱鹙鹙色盖青也○古今注云扶老秃鹙也状如鹤而大大者高八尺善与人鬭好啖虵○禽经云扶老强力注食之益人气力走及奔马○魏书崔光云贪恶之鸟野泽所有
　　石
　　传云王乘车履石○夏官仆云王行则洗乘石先郑云乘石所登上车之石也○礼书云乘石王与后乘车于是登降也设于两阶
　　緜蛮篇
　　丘阿丘隅
　　传云丘阿曲阿也○郑注大学止于丘隅云鸟择岑蔚安闲而止处之疏云岑谓岩险蔚谓艸木蓊蔚
　　渐渐之石篇
　　豕
　　尔雅云豕子猪防豮幺防奏者豱所寝橧四豴皆白其迹刻絶有力彘五尺为○方言云猪燕朝鲜谓之豭关东西谓之彘或谓之豕南楚谓之狶其子谓之豚或谓豯吴扬之间谓之猪子○易睽上九曰见豕负涂大畜六五曰豮豕之牙吉姤初六曰羸豕孚蹢躅説卦曰坎为豕○礼记曲礼曰凡祭豕曰刚鬛豚曰腯肥又曰士无故不杀犬豕月令曰孟夏天子以彘尝麦王制曰秋荐黍以豚○韩诗説云犬喜雪马喜风豕喜雨○春秋説题辞曰斗星时散为彘四月生应天理○淮南子云六九五十四四主时时主豕故豕四月而生○山海经云□猪大者肉至千斤豪猪状如豚而白毛毛大如笄而黒端○五行传云听之不聪则有豕祸○埤雅云豕喜雨而躁白蹢又其躁者
　　蹢
　　传云蹢蹄也○説文云住足也
　　波
　　説文云水涌流也
　　苕之华篇
　　苕
　　尔雅云苕陵苕黄华蔈白华苃郭璞曰一名陵时本艸云疏云诗苕之华郑笺云陵苕之华紫赤而繁陆玑亦言其华紫色而此云黄白者盖就紫色中有黄紫白紫耳及其将落则全变为黄故诗曰芸其黄矣○陆玑云一名鼠尾生下湿水中七八月中华紫似今紫艸可染皁煑以沐髪即黒叶青如蓝而多华○广志曰苕艸色青黄紫华十一月稻下种之蔓延盛茂可以美田叶可食○本艸云紫葳一名陵苕一名茇华生西海川谷及山阳图经云陵霄花也多生山中人家园圃亦或种莳初作藤蔓生依大木歳乆延引至巅而有华其华黄赤夏中乃盛○雅翼云此华亦弥络石壁盛夏视之如锦绣不可仰望露滴目中有失明者
　　按陵苕即陵霄也故本艸云一名茇华与尔雅合陆玑疏则以为鼠尾尔雅云葝鼠尾注云可以染皁本艸经云鼠尾艸有白华者赤华者一名葝一名陵翘生平泽中四月采叶七月采华陶隐居云田野甚多人采作滋染皁图经云苗如蒿夏生茎端作四五穗穗若车前与陆説生下湿七月花可染皁者相似则陆误以陵苕为鼠尾矣又或以紫葳为瞿麦根瞿麦即尔雅所谓大菊蘧麦亦非也陵苕断即女葳陆玑疏全谬不可从
　　牂
　　尔雅云羊牡羒牝牂郭云谓吴羊○博雅云吴羊牝一岁曰牸防三歳曰牂
　　何草不黄篇
　　栈车
　　传云栈车役车也笺云辇者疏云有栈是车状非士所乘之栈也庶人乘役车蟋蟀言役车其休是矣彼不以人挽知不与此同诗缉云疏説不分晓不如径以为士之栈车○春官巾车云士乘栈车庶人乘役车注云栈车不革挽而漆之役车方箱可载任器以共役○考工记云饰车欲侈栈车欲弇













　　六家诗名物疏卷四十五
<经部,诗类,六家诗名物疏>
　　钦定四库全书
　　六家诗名物疏卷四十六　明　冯复京　撰大雅文王之什一
　　文王篇
　　商
　　郑谱曰商者契所封之地孔氏曰汤取契之所封以为代号○皇甫谧云在上洛商县○括地志商州城八十里商洛县本商邑古之商国卨所封○补传云地有商山因是得名○一统志陜西西安府商县在府城东南二百六十里本契始封地商洛山在县东南九十里
　　殷
　　郑氏曰汤始居亳之殷地孔氏曰殷是亳地之小别○书序云盘庚将治亳殷注商家改号曰殷○括地志云宋州谷熟县西南三十五里南亳故城即南亳汤都也宋州北五十里大防城为景亳汤所盟地因景山为名河南偃师为西亳帝喾及汤所都盘庚亦徙都之○黄氏曰三亳南亳北亳亳殷也南亳今应天府谷熟县北亳拱州考城县亳殷河南偃师县○周氏曰商人称殷自盘庚始自此以前称商自盘庚既都亳于是殷商兼称或单称殷
　　按一统志河南开封府归徳州古之商丘相土所居也谷熟县省入本州之夏邑州城东南四十五里有亳城即南亳也睢州考城县宋属拱州景山在其境内商之北亳也河南府偃师县契父喾所都汤自商丘迁焉后仲丁迁嚣河亶甲居相祖乙居耿又迁于邢书所谓不常厥邑于今五邦者也盘庚复涉河南治亳改国号曰殷即西亳也古今言殷地皇甫谧张守节蔡沈之徒皆以为即偃师王伯厚地里考引括地志云相州安阳县本盘庚所都即北冡殷墟南去朝歌城百四十里竹书纪年盘庚自奄迁北冡曰殷墟南去邺四十里则又以今彰徳府安阳县为西亳未详孰是
　　祼将
　　周礼小宰祭祀赞王祼将之事注云将送也赞王酌郁鬯之酒以献尸谓之祼祼之言灌也明不为饮主以祭祀唯人道宗庙有祼天地大神至尊不祼莫称焉凡郁鬯受祭之啐之奠之又云凡賔客赞祼内宰后祼献则赞凡賔客之祼献皆赞大宗伯大賔客摄后载果小宗伯凡祭祀賔客以时将肆祼肆师祭祀賔客赞祼将郁人凡祼事和郁鬯司尊彛祠禴祼用鸡彛鸟彛尝蒸祼用斝彛黄彛追享朝享祼用虎彛蜼彛行人诸公再祼而酢侯伯子男一祼而酢○礼器云诸侯相朝灌用郁鬯郊特牲云周人尚臭灌用鬯臭既灌然后迎牲祭统曰君执圭瓒祼尸大宗执璋瓒亚祼又云献之属莫重于祼
　　冔
　　冠礼记云周弁殷冔夏收注云冔名出于幠幠覆也言所以自覆饰也斋所服而祭也其制之异未闻疏云案汉礼器制度弁冕周礼弁冕相参考之冕以木为体广八寸长尺六寸绩麻三十升布为之上以下以纁前后有旒尊卑各有差等但夏殷礼亡制与周异故云未闻○礼记云有虞氏皇而祭夏后氏收而祭殷人冔而祭周人冕而祭陈祥道云皇收而下皆冕也○世本云胡曹作冕注云黄帝臣也盖冕服起于黄帝加饰起自唐虞○白虎通云殷冔谓之诩者十二月之时施气受化诩张而后得牙故谓之诩○论语疏云冕俛也以其前高后下有俛仰之形故因名焉
　　大明篇
　　适
　　左传云王后无嫡则择立长年钧以徳徳钧以卜○公羊传云立适以长不以贤○礼书云父服长子三年祖服适孙朞以其传重也
　　挚
　　周语挚畴之国由大任注云挚畴二国奚仲仲虺之后大任之家○唐书世系表云祖已七世孙曰成徙国于挚○国名记云蔡之平舆有挚亭○一统志云平舆故城在河南汝宁府城东
　　任
　　国语司空季子云黄帝之子十二姓姫酉祁已滕葴任荀僖姞儇依是也○玉海云仲虺居薛臣扈祖已皆其胄裔
　　嫔
　　释亲云嫔妇也○书曰嫔于虞
　　京
　　笺云周国之地小别名
　　洽
　　地里志云左冯翊郃阳县在郃水之阳○水经注云郃阳城南有瀵水东流注于河水南犹有文母庙前有碑去城十五里水即郤水也县取名焉○一统志陜西西安府同州郃阳县在州城东北百二十里以在郃水之阳故名郃水在郃阳县来自西北经县北东入黄河县东四十里有太姒墓
　　阳
　　谷梁传云水北为阳水南为隂
　　嘉
　　朱传云嘉婚礼也○周礼大宗伯以嘉礼亲万民以昬冠之礼亲成男女
　　文定厥祥
　　朱传云言卜得吉而以纳币之礼定其祥○士昏礼云下达纳采用雁请问名纳吉用雁如纳采礼纳徴纁束帛俪皮如纳吉礼请期如纳徴礼记曰纳吉曰吾子有贶命某加诸卜占曰吉使某也敢告纳徴曰吾子有嘉命贶室某也某有先人之礼俪皮束帛使某也请纳徴○周礼媒氏云凡嫁女娶妻入币纯帛无过五两玉人云谷圭天子以聘女大璋诸侯以聘女○杂记云纳币一束束五两两五寻昏义云纳采问名纳吉纳徴请期皆主人筵几于庙拜迎于门外入揖让而升聴命于庙○贾公彦云纳币士大夫以纁束帛天子加谷圭诸侯加大璋庶人用缁无纁○孔颖达云纳币昏礼谓之纳徴
　　亲迎
　　郊特牲曰亲迎男先于女刚柔之义也执挚以相见敬章别也壻亲御授绥亲之也出乎大门而先男帅女女从男夫妇之义由此始也哀公问曰冕而亲迎不已重乎孔子曰合二姓之好以继先圣之后以为天地宗庙社稷之主君何谓已重乎昏义云父亲醮子而命之迎男先于女也子承命以迎主人筵几于庙而拜迎于门外壻执雁入揖让升堂再拜奠雁盖受之于父母也降出御妇车而壻授绥御轮三周先俟于门外妇至壻揖妇以入共牢而食合而酳所以合体同尊卑以亲之也○昏礼记曰父醮子命之辞曰往迎尔相承我宗事勗帅以敬先妣之嗣若则有常○礼书赵氏曰王者之尊天下莫敌故嫁女则使诸侯主之适诸侯诸侯莫敢有其室若屈万乘之尊行亲迎之礼则何莫敌之有乎夫子对哀公云云非为天子发也左氏谓诸侯不亲迎公羊谓天子亦亲迎其説不能全与经合当从赵氏为正
　　造舟
　　释水云天子造舟诸侯维舟大夫方舟士特舟庶人乗泭郭璞曰造舟比船为桥维舟维连四船方舟幷两船特舟单船泭并木以渡○孔氏曰造舟者比船于水加板于上即今之浮桥故杜预云造舟为梁则河桥之谓也维舟以下则水上浮而行之但船有多少为等差耳○左传疏云造为至义言船相至而并比
　　莘
　　世本云莘姒姓禹后○唐世系表啓封支子于莘○水经注云郃阳城故有莘邑大姒之国○国名记云今同之夏阳汉郃阳有太姒冢城祠庙昔散宜生求有莘氏美女献纣周代有神降之本虢地大名之莘县有莘亭亦国也齐蔡管城陈留俱有莘○一统志莘城在西安府郃阳县南二十里本莘国
　　牧野
　　牧説文作坶○周书牧誓云甲子昧爽王朝至于商郊牧野注云纣近郊三十里地名牧疏云牧是郊上之地战在平野故言野耳○周书克殷曰周车三百五十乗陈于牧野○水经注云自朝歌以南暨清水土地平衍据臯跨泽悉坶野之地故诗称坶野洋洋竹书纪年曰武王率西夷诸侯伐殷败之于坶野○皇甫谧曰在朝歌南七十里○一统志河南卫辉府汲县本殷牧野之地牧野在府城南陵西社朝歌之南武王伐纣陈师于此
　　騵
　　尔雅云駵马白腹騵注云駵赤色黑鬛○檀弓云周人尚赤戎事乗騵○传云騵言上周下殷也○埤雅云騵从縓省縓浅赤也
　　鹰
　　尔雅云鹰鶆鸠注云鶆当为鷞左传作鷞鸠是也○月令云仲春鹰化为鸠季夏鹰乃学习孟秋鹰乃祭鸟王制云鸠化为鹰然后设罻罗陈氏曰仲秋也○左传郯子曰少皥氏鸟师而鸟名爽鸠氏司寇也杜预曰爽鸠鹰鸷鸟也故为司寇主盗贼○运斗枢云瑶光星散为鹰立秋之日鹰鹯击○广志云有雉鹰有鹰一嵗为黄鹰二嵗为抚鹰三嵗青鹰胡鹰获麞○禽经云鹰不击伏鹘不击姙○隋魏彦深赋云资金方之猛气擅火徳之炎精指重十字尾贵合卢立如植木望似愁胡觜仝剑利脚等荆枯亦有白如散花赤如点血大文若锦细斑似缬眼类明珠毛犹霜雪身重若金爪刚如铁生于窟则好眠巢于木则常立双骹长则起迟六翮短则飞急毛衣屡改厥色无常寅生酉就总号为黄二周作鴘千日成苍雌则体大雄则形小遇犬惊猜得人驯扰○埤雅云鴘次赤也顶有毛角微起今通谓之角鹰○鸟兽考云鹰类甚众维角雕黄者以鹰名然角鹰有二种一种青脚有毛一种两脚无毛名鹭鹚角鹰
　　緜篇
　　瓞
　　尔雅云瓞瓝其绍瓞舎人曰瓞名瓝小也绍继谓瓞子汉中小曰瓞孙炎曰瓞小子如瓝其本子小绍先嵗之曰瓞邢昺曰本有二种大曰小曰瓞而蔓近本之必小于先嵗之大以其小如瓝故谓之瓞瓞是瓝之别名
　　陶复
　　疏云陶瓦器灶也覆地室也覆者地上为之穴者凿地为之○朱传云陶窰灶复重窰穴上室也○考工记云抟埴之工陶旊有虞氏尚陶○尸子曰昆吾作陶○周书曰神农耕而作陶○贾公彦云古者窟居随地而造若平地则不凿但累土为之谓之为复言于地上重复为之也若髙地则凿为坎谓之为穴其形皆如陶灶复穴皆开其上取明
　　穴
　　説文云土室也○易曰上古穴居而野处后世圣人易之以宫室○礼运云先王未有宫室冬居营窟夏居橧巢
　　岐
　　郡县志云岐山亦名天柱山在鳯翔岐山县东北十里○地里志右扶风美阳县岐山在西北中水乡周太王所邑○水经注岐山歴周原下北则中水乡成周聚水北即岐山○河图括地象云岐山在昆仑东南为地乳上为天糜星○一统志岐山在陜西鳯翔府岐山县东北十里山有两岐故名亦曰天柱山其峰高峻状若柱然禹贡导汧及岐太王邑于岐山之下文王时鳯鸣岐山皆此也俗名鳯皇堆
　　堇
　　毛传云堇菜也○诗缉云孔氏谓堇即乌头则与鸩毒同类非荼菜可食之类矣荼虽苦得霜甜脆故可言如饴乌头毒物不可食何由知其如饴乎毛氏以堇为菜不言毒物○内则云堇荁枌榆注云荁似堇而叶大○公食礼铏芼皆有滑注云滑堇荁之属○説文云堇根如荠叶如细栁蒸食之甘○尔雅云齧苦堇郭云今堇葵也叶似栁子如米肉食之滑者○本草堇汁味甘唐本注云此菜野生非人所种俗谓之堇菜叶似蕺花紫色○朱传云堇乌头也○尔雅云芨堇艸郭云即乌头也江东呼为堇音靳○晋语骊姬置堇于肉贾逵曰堇乌头也○国防云人之饥所以不食乌喙者以其虽偷充腹而与死同患也○广雅云附子一嵗为萴子二嵗为乌喙三嵗为附子四嵗为乌头五嵗为天雄○本草云冬月采为附子春采为乌头乌头味辛甘温大热有大毒一名奚毒一名即子一名乌喙三寸以上为天雄陶隠居云春时茎初生有脑形似乌鸟之头故谓之乌头有两岐共蔕状如牛角名乌喙喙即乌之口也呉氏本草云乌头一名莨一名千秋一名毒公一名果负一名耿子禹锡等云正月始生叶厚茎方中空叶四面相当与蒿相似图经云乌头乌喙天雄附子侧子都是一种冬至前将陆田耕五七遍以猪粪粪之逐月耘耔至次年八月后方成苗髙三四尺茎四棱叶如艾花紫碧色作穗实小黑如桑椹本只种附子熟后有四物长三二寸为天雄附子旁尖牙角为侧子絶小者亦名侧子元种者为乌头其余大小皆为附子
　　按尔雅齧苦堇本草在菜部毛公所云堇菜指此若乌头则但可谓之草不可谓之菜也陆氏释文又引广雅云堇藋也今三辅之言犹然此尔雅所谓拜蔏藋非此堇也
　　饴
　　内则云枣栗饴蜜以甘之○释文云饴饧也○方言云饧谓之张皇饴谓之防谓之餹○説文云饴米糵煎也饴和馓者也○释名云饴小弱于饧形怡怡然也
　　契
　　周礼菙氏掌共燋契以待卜事凡卜以明火爇燋遂龡其焌契以授卜师遂役之卜师凡卜事火以作致其墨○士丧礼楚焞置于燋在东○陈祥道云燋炬也契灼之木也契谓之焌亦谓之楚焞楚其材也焞其体也契其用也○罗氏云礼图楚焞以荆为之必以荆者凡木心圆荆心方卦之徳方以知以其徳方故以方木灼也
　　司空
　　尚书佥曰伯禹作司空帝曰俞咨禹女平水土又曰司空掌邦土居四民时地利○礼记云司空执度度地量地逺近兴事任力○元命包云危东六星两两而比曰司空主水○书大传云沟渎壅遏水为民害田广不垦则责之司空○家语曰司空之官以成礼度量不审举事失礼都鄙不修财物失所曰贫贫则饬司空○白虎通云司空主土不言土而言空空尚主之况于实乎○汉官解诂云下理坤道上和干光谓之司空○环济要略云冬官司空掌邦事营城郭都邑立社稷宗庙造茔宅器械监百工
　　臯门应门
　　毛云王之郭门曰臯门王之正门曰应门笺云诸侯之宫外门曰臯门朝门曰应门内有路门天子之宫加以库雉疏云毛云郭门者宫之外郭之门毛以诸侯之门不名臯应与郑别○尔雅云正门谓之应门○朱子曰书天子有应门春秋书鲁有雉门礼记云鲁有库门家语云卫有库门皆无云诸侯有臯应者则臯应为天子之门明矣意者太王之时未有制度特作二门其名如此及周有天下遂尊以为天子之门而诸侯不得立也○周礼阍人掌守王宫中门之禁先郑注云王有五门外曰臯门二曰雉门三曰库门四曰应门五曰路门一曰毕门谓雉门三门也又云匠人营国应门二彻三个王宫门阿之制九雉○明堂位云库门天子臯门雉门天子应门○礼书云臯门之内外朝也朝士建其法小司冦掌其政列三槐与九棘设嘉石与胏石而朝诸侯聴讼询大事在焉应门之内治朝也司士正其位宰夫掌其法大仆正王之位而王日视朝在焉路门之内燕朝也大仆正其位掌摈相而族人朝焉诸侯之外门曰库门鲁以周公之故犹不可称臯门应门特为臯应之制而已○考索云臯者逺也明最在外故曰臯应门者则居此以应治也
　　冢土【详见甫田社】
　　传云冢土大社也美太王之社遂为大社○祭法云王为羣姓立社曰大社郊特牲云天子大社心受霜露风雨以达天地之气也○礼书云王之大社土五色而冒以黄其位则中门之右社主隂故也其壝北面社向隂故也其饰则不屋记所谓大社必受霜露风雨也其表则木传所谓夏以松商以柏周以栗是也其方广则五丈其主则石为之
　　问
　　传曰小聘曰问○大宗伯云賔礼时聘曰问○大行人云凡诸侯之邦交嵗相问也殷相聘也世相朝也○聘礼云小聘曰问不享有献不及夫人主人不筵几不礼面不升不郊劳其礼如为介三介郑目録云大问曰聘诸侯相于乆无事使卿相问之礼小聘使大夫○王制云诸侯之于天子也比年一小聘三年一大聘
　　棫
　　尔雅云棫白桵郭云桵小木丛生有刺实如耳珰紫赤可啖○陆玑云王苍説棫即柞也其材理全白无赤心者为白桵直理易破可为椟车辐又可为矛防矜今人谓之白梂或曰白柘
　　混夷
　　笺云夷狄国也【详见出车西戎】
　　虞芮
　　括地志云故虞城在陜州河北县东北五十里虞山之上古虞国故芮城县西二十里古芮国闲原在河北县西六十五里○晋太康地记云虞西百四十里有芮城○郡县志云闲原在平陆县即虞芮争田让为闲田之所○史记注引地里志云虞在河东太阳县芮在冯翊临晋县正义云注引芮在临晋者恐疎闲原在河东与虞芮相接临晋在河西同州非临晋芮城明矣○一统志平陆县在山西平阳府解州东南九十里芮城县在州西南九十里闲田在平陆县西五十里即虞芮相让之地俗呼让畔城
　　棫朴篇
　　朴
　　传云朴枹木○尔雅云朴枹者郭云朴属丛生者为枹
　　槱
　　笺云祭皇天上帝及三辰聚积以燎之疏云月令注皇天为北辰耀魄寳上帝为五帝三辰即宗伯所云日月星辰也○周礼大宗伯云以禋祀祀昊天上帝以实柴祀日月星辰以槱燎祀司中司命飌师雨师注云禋之言烟槱积也诗曰芃芃棫朴薪之槱之三祀皆积柴实牲体焉或有玉帛燔燎而升烟所以报阳也○礼记月令云季冬乃命四监收秩薪柴以共郊庙及百祀之薪燎祭法云燔柴于泰坛祭天也
　　纲纪
　　说文云纲网纮也纪别丝也○尚书云若网在纲有条而不紊
　　旱麓篇
　　旱
　　地里志汉中郡南郑县旱山沱水所出东北入汉○曹氏曰旱山在梁山之境与汉广相近故取以兴焉○周地图记云山上有云即雨○一统志陜西汉中府南郑县附郭府城西南六十五里有旱山
　　麓
　　谷梁传云林属于山曰麓○汉书应劭云麓林之大者○释名云山足曰麓麓陆也言水流顺陆燥也○周礼林衡掌巡林麓之禁令而平其守以时计林麓而赏罚之若斩木材则受法于山虞而掌其政令
　　楛
　　陆玑曰楛其形似荆而赤茎似蓍上党人织以为牛筥箱器又屈以为钗○禹贡荆州贡楛注云中矢干出云梦之泽
　　瓒【互见卫风圭斯干璋文王祼将】
　　笺云圭瓒之状以圭为柄黄金为勺青金为外朱中央○周礼典瑞云祼圭有瓒以肆先王以祼賔客注于圭头为器可以挹鬯祼祭谓之瓒汉礼瓒槃大五升口径八寸下有槃口径一尺玉人云祼圭尺有二寸有瓒以祀庙注云瓒如槃其柄用圭有流前注凡流皆为龙口三璋之勺形如圭瓒○白虎通云圭瓒宗庙之盛礼也玉饰其末君子之性金饰其中君子之道○礼书云王之肆先王礼賔客以祼圭后之亚祼与王之巡狩以祼璋圭璋其柄瓒其勺也○罗氏云郁与鬯皆隂而玉为阳物圭璋又东南阳方之玉故假之嫌于无阳也○礼图云圭瓒如槃大五升口径八寸深二寸璋瓒口径四寸深二寸
　　按玉人説三璋云黄金勺青金外朱中郑依此説圭瓒之制则为勺者黄金也玉人云祼圭有瓒不别云祼璋有瓒则三璋即璋瓒也陈氏祥道乃云圭瓒璋瓒勺用玉多石少者三璋之勺则饰以金此何据乎即其引郑氏瓒四玉一石之説彼注郑已读瓒为取杂色之意非此瓒也且若三璋之勺以金为饰玉人但説青外朱中足矣又何用黄金勺一句以此知其説妄也三璋有缫圭瓒当亦有缫郑氏下槃龙口之説或是汉法不足以拟周制古者诸侯九命赐以秬鬯圭瓒天子之瓒其柄之圭尺有二寸赐诸侯盖九寸以下也
　　清酒
　　笺云祭祀之事先为清酒○周礼酒正辨三酒之物三曰清酒注云今中山冬酿接夏而成












　　六家诗名物疏巻四十六
　　钦定四库全书
　　六家诗名物疏卷四十七　明　冯复京　撰大雅文王之什二
　　思齐篇
　　在宫【辟廱别载】
　　笺云宫谓辟廱宫也羣臣助文王养老○周礼外饔邦飨耆老掌割亨之事酒正飨耆老共其酒无酌数凡有秩酒者以书契授之大司徒以保息六养万民二曰养老遗人门闗之委积以养老孤司门以其财养死政之老稾人飨耆老共其食罗氏中春罗春鸟献鸠以养国老○王制云凡养老有虞氏以燕礼夏后氏以飨礼殷人以食礼周人修而兼用之五十养于乡六十养于国七十养于学达于诸侯有虞氏养国老于上庠养庶老于下庠殷人养国老于右学养庶老于左学周人养国老于东胶养庶老于虞庠虞庠在国之西郊有虞氏深衣而养老夏后氏燕衣而养老殷人缟衣而养老周人衣而养老凡三王养老皆引年月令仲秋养衰老授几杖行糜粥饮食文王世子云凡大合乐必遂养老注云大合乐谓春入学释菜合舞秋颁学合声又云天子视学适东序释奠于先老遂设三老五更之席位适馔省醴养老之珍具遂发咏焉退修之以孝养也反登歌清庙下管象舞大武有司告乐阕王乃命公侯伯子男及羣吏曰反养老幼于东序内则云凡养老五帝宪养气体而不乞言有善则记之为惇史三王亦宪既养老而后乞言亦微其体皆有惇史乐记云食三老五更于太学天子袒而割牲执酱而馈执爵而酳冕而总干所以教诸侯之弟也○礼书云天子之于老所养也三国老也庶老也死政者之老也岁养之也三仲春也季春也仲秋也罗氏献鸠以养之者国老也司徒以保息养之者庶老也司门以其财养之者死政者之老也若夫外饔酒正槁人所谓耆老者总三者而言之也
　　皇矣篇
　　二国
　　传云殷夏也○帝王世纪曰禹受封为夏伯在豫州外方之南今河南阳翟是也即天子位都平阳或在安邑或在晋阳○一统志河南开封府钧州本夏禹所封地秦为阳翟县安邑县在山西平阳府
　　菑
　　释木云立死菑李巡曰以当死害生曰菑○孔氏云立死之木妨他木生长故曰菑也
　　翳
　　释木云毙者翳郭云翳树隂翳覆地者也○孔氏云生木自倒枝叶覆地为廕翳故曰翳也
　　栵
　　尔雅云栵栭郭云树似槲樕而庳小子如细栗可食今江东亦呼为栭栗○陆玑云树如榆木理坚韧而赤可为车辕○内则云芝栭防椇郑氏云人君燕食所加庶羞也
　　柽
　　尔雅云柽河栁郭云今河旁赤茎小杨○陆玑云生水旁皮正赤如绛一名雨师枝叶如松○本草云赤柽木皮赤色叶细其中木脂一名柽乳衍义云人谓之三春栁以其一年三秀也花肉红色成细穗河西者戎人取滑枝为鞭○南都赋注柽似柏而香○雅翼云天将雨柽先起气以应之故一名雨师亦能负霜雪大寒不雕有异余栁○通志云大概松杉之类而意态似栁故谓之柽栁其材可卷为盘合又有一种名赤杨又名水杨与此相似而植之水边其叶经秋尽红人多植于门巷
　　椐
　　尔雅云椐樻郭云肿节可以为杖○陆玑云节中肿似扶老即今灵寿是也今人以为马鞭及杖农郡北山甚有之○本草云灵寿木作杖令人延年益寿圆长皮紫○汉书孔光传赐灵寿杖师古曰木似竹有枝节长不过八九尺围三四寸自然有合杖制不须削治也○山海经云广都之野灵寿实华○王粲颂云寄干坚正不待矫輮
　　檿
　　尔雅云檿桑山桑注云似桑材中作弓及车辕○禹贡青州厥篚檿丝注云檿桑蚕丝中琴瑟○考工记云弓人取材檿桑次檍○管子五粟之土其檿其桑○师古云山桑之有点文者○花木考云茧生山桑不浴不饲居民取之制为防乆而不敝
　　柘
　　月令云季春无伐桑柘○投壶云矢以柘若棘○考工记云弓人取材柘为上○周书云季夏取桑柘之火○淮南子云八月其树柘○四民月令云柘染色黄赤人君所尊○蚕书云柘叶饲蚕其丝作琴瑟清鸣响亮○埤雅云柘宜山石古今注柘实曰佳佳言佳鸟性所食○本草衍义云柘木理有纹亦可旋为器
　　按郑笺云岐周之地险隘多树木乃竞刋除而自居处其刋除之次陆农师论之详矣作屏修平启辟攘剔八字皆刋除之义也盖归周者日众地无所容故伐木以立田宅无暇论其材之美不美以去留之也自程子有修治丛列及剔去繁冗之説而朱子因之故后人遂谓去恶木以存美材不知柽可入药为器椐中为杖亦何尝不可用而并啓辟之乎
　　宻
　　传云宻须氏○地里志安定郡隂密县诗宻人国○国名记子爵世本云商有宻须文王伐之鲁有密须之鼓杜预谓姞姓国在安定隂密今泾之灵台也史索云是河南密九域志以为郓之致密城皆非○一统志陜西平凉府泾州灵台县在州城南九十里古密须之国○书传云文王受命三年伐密须○皇甫谧云文王问太公吾欲用兵孰可太公曰密须氏疑于我我可先伐之管叔曰不可其君天下之明君伐之不义太公曰臣闻先王之伐也伐逆不伐顺伐险不伐易文王曰善遂侵阮徂共而伐密须宻须之人自防其君而归文王○左传云密须之鼓与其大路文所以大搜也
　　阮徂共
　　笺云阮也徂也共也三国犯周文王伐之○孔氏云毛以徂为往阮共为周地宻须所侵也○鲁诗说云阮徂共皆国名○张氏云阮国名共阮国之地名皆在今泾州今有共池即共也○氏族略云阮诸侯国在岐渭之间
　　旅
　　传云旅地名疏云毛意以旅为周地○孟子疏云大雅曰以遏徂旅孟子曰徂莒者案春秋书莒子盟于密则莒密之近地诗言密之众孟子言密之地其防同也○左传注云莒今城阳莒县城阳淳于县东北有密乡按古莒国今山东青州府莒州汉之城阳国也去密须殊逺孟子疏非也
　　鲜原
　　传云小山别大山曰鲜○尔雅孙炎注云别不相连也○疏云周书称文王在程作程寤程典皇甫谧云文王徙宅于程盖谓此也○前汉地里志安陵颜注曰阚骃以为本周程邑○通鉴外纪云西伯自岐徙鲜原在岐之阳不出百里○朱传云其地于汉为扶风安陵今在京兆府咸阳县○国名记云在今咸阳亦在岐南与毕陌接所谓毕程孟子言文王卒于毕郢
　　夏
　　笺云诸夏○说文云夏中国之人也徐锴曰象有威仪文饰备具行纾迟也○师古汉书注曰夏大也言大于四夷
　　钩援
　　孔氏曰钩援一物所以钩引上城者墨子称公输班作云梯以攻宋盖此之谓
　　临
　　朱传云临临车在上临下者也○礼书云楚子使解杨登楼车以告宋人盖临车之类
　　冲
　　朱传云冲冲车从旁冲者也○礼书云墨子有备冲之篇荀子曰渠冲入穴而求利扬子曰冲不荠皆言冲车之大也孙武曰攻城之法修其橹轒輼輼四轮车盖冲车之类也
　　崇
　　朱传云崇今京兆府鄠县○一统志陜西西安府鄠县夏时扈国殷为崇国○史记云崇侯虎谮西伯于纣纣囚西伯于羑里后赦西伯受命明年伐犬戎明年伐密须明年败耆国明年伐邘明年伐崇侯虎而作丰邑○説苑文王曰余闻崇侯虎蔑侮父兄不敬长老分财不均百姓力尽余将来征之乃伐崇令毋杀人壊室填井伐树木动六畜崇人闻之因请降
　　类
　　尔雅云是禷是祃师祭也疏云王制云天子将出征类乎上帝则类祭祭天也尚书欧阳説以事类祭之在南郊春官肆师注云类礼依郊祀是用尚书説为义也○书曰类于上帝○周礼小宗伯兆五帝于四郊四望四类亦如之凡天地之大烖类社稷宗庙则为位肆师类造上帝则为位大祝六祈一曰类大师类上帝诅祝掌类造之祝号○礼记天子将出类乎上帝天子将出征类乎上帝注云帝谓五徳之帝○礼书云类皆有所祈其礼劣于正祭与旅
　　祃
　　尔雅云祃师祭也○礼记云天子出征祃于所征之地○周礼小宗伯甸役之祷祠肄仪为位肆师四时大田猎祭表貉则为位注云于所立表之处为师祭造军法者祷气势之增倍也其神盖蚩尤或曰黄帝又云甸祝掌表貉之祝号大司马教振旅有司表貉教大阅设驱逆之车有司表貉于陈前○公羊説云师出曰祠兵祠者祠五兵矛防劒楯弓鼓及祠蚩尤之造兵者○应劭云至所征之地表而祭之谓之祃祃者马也马者兵之首故祭其先神也○考索云汉书称髙祖祠黄帝蚩尤于沛庭管仲称蚩尤作劒防史记称黄帝与蚩尤战于阪泉岂军法之兴始此故后世因祭之与
　　灵台篇
　　灵台
　　笺云天子有灵台者所以观祲象察气之妖祥也疏云灵台在国之西郊与辟廱同处○易干凿度云文王二十九年伐崇作灵台○易是类谋云作灵台受赤爵丹书○含神雾云作邑于丰起灵台○礼含文嘉云天子灵台所以观天人之际察隂阳之防也揆星度之验征六气之端应神明之变化覩因气之所验为万物获福于无方之原招太极之清泉以与稼穑之根天子得灵台之则五车三柱明制可行水泉川流无滞寒暴暑之灾禾尽丰穰○礼统云所以制灵台何以尊天重民备灾御患也夏为清台何明明相承太平相续故为清台殷为神台周为灵台何质者具天而王天者称神文者具地而王地者称灵也○援神契云灵台考符居髙显圣王所以宣徳察微○五经通义云灵台在于野中国之南附近辟廱积土增崇其髙九仞极阳之数上平无屋望气显著○春秋左传云公旣视朔而登观台以望而书云物为备故也○说苑云积恩为爱积爱为仁积仁为灵是故文王始接民以仁而天下莫不仁焉○三辅黄图云文王灵囿在长安县西四十二里灵沼在长安西三十里灵台在长安西北四十里高二十丈周四百二十步○三辅故事灵台在丰水东○一统志灵台在西安府鄠县东灵囿在鄠县东三十里囿中有沼曰灵沼
　　按明堂辟廱灵台太庙四者先儒多合为一歴代纷争皆不能决惟袁准之论为得文多不载文王灵台当在鄠县平凉府灵台县又有灵台相传文王伐密后所作考诸纬书皆云文王伐崇作灵台不云伐密而作之也三辅黄图説台囿沼异处或以郑驳异义云同言灵者于台下为囿沼疑黄图所言为谬不知文王之囿方七十里据黄图所説台囿沼与长安相去里数不过十里即于囿中设为台沼亦何患于不容乎黄图得其实矣
　　囿
　　传云囿所以域养禽兽也天子百里诸侯四十里○风俗通云囿者畜鱼鳖之处也囿犹有也○説文云囿苑有垣也一曰禽兽曰囿○白虎通云苑囿所以在东方何苑囿养万物者也东方所以生也○周礼囿人掌囿游之兽禁牧百兽祭祀丧纪賔客共其生兽死兽之物○吕览云昔圣王之为苑囿园池也足以观望劳形而已○周语云薮有圃草囿有林池所以御灾也○淮南子云汤始作囿以奉宗庙犞鲜之具○谷梁传疏云徐邈何休皆曰天子囿方十里伯方七里子男方五里未审据何为説○隋天文志云天苑十六星在昴毕南天子之苑囿○管子云武王有灵台之囿而贤者进
　　虡业
　　释器云木谓之虡大版谓之业○有瞽疏云虡者立于两端栒则横入于虡栒上加大版侧着于栒其上刻为崇牙似锯齿捷业然或曰既刻又画之挂绳于上以为悬又置羽于笋虡之上角○释名云悬钟鼓者横曰簨簨峻也在上高峻也纵曰虡虡举也在旁举簨也○礼记曰夏后氏之龙簨虡殷之崇牙周之璧翣注云殷于龙上刻画之为重牙以挂县纮也周又画缯为翣戴以璧垂五采羽于其下树于簨之角上○周礼典庸器祭祀帅其属而设笋虡大司乐凡国之大忧令弛县小胥正乐县之位王宫县诸侯轩县卿大夫判县士特县眂了掌太师之县○考工记梓人为笋虡臝属有力而不能走则于任重宜大声而宏则于钟宜若是者以为钟虡羽属无力而轻则于任轻宜其声清扬而逺闻于磬宜若是者以为磬虡小首而长抟身而鸿者谓之鳞属以为笋
　　贲
　　尔雅云大鼓谓之鼖○周礼韗人鼓长八尺鼓四尺中围加三之一谓之鼖鼓鼓人鼖鼓鼓军事司马中春振旅诸侯执鼖鼓镈师凡军之夜三鼜皆鼓之注云鼓之以鼖鼓○书云鼖鼓在西序○疏贲大也故谓大鼓为贲
　　镛
　　尔雅云大钟谓之镛孙炎曰镛深长之声李巡曰大钟音声大镛大也郭璞曰亦名鑮○书云笙镛以闲郑注云镛即大射颂一也○周礼钟师掌金奏镈师掌金奏之鼓考工记云大钟十分其鼓间以其一为之厚○射礼云西阶之西颂磬其南钟注云西方钟磬谓之颂古文颂为镛○书传云天子将出撞黄钟之钟右五钟皆应入则撞防賔之钟左五钟皆应○吕氏曰黄帝命伶伦铸十二钟○陈氏曰十二辰之钟大钟也大钟特县诗书尔雅所谓镛也非十二辰之钟则编焉周礼所谓编钟也
　　按郭以镈为镛依郑注书及仪礼则镛即颂钟非镈也大射注镈如钟而大陈氏祥道以镈为小钟镛为特钟博古图説又云镈减于特钟而大于编钟三説亦不同
　　辟廱
　　笺云水旋丘如璧曰辟廱以节观者疏云辟廱即天子太学也王制言太学在郊乃是殷制周制太学在国太学虽在国而辟廱仍在郊陈祥道云上庠东序右学东胶太学也周又有辟廱成均瞽宗之名周之辟廱即成均也东郊即东序也瞽宗即右学也○王制云天子曰辟廱注云辟明也廱和也所以明和天下又云天子将出征受成于学反释奠于学以讯馘告又云有虞氏养国老于上庠夏后氏养国老于东序商人养国老于右学周人养国老于东胶文王世子曰春夏学干戈秋冬学羽籥皆于东序春诵夏太师诏之瞽宗秋学礼冬读书礼在瞽宗书在上庠凡祭与养老乞言合语之礼皆小乐正诏之于东序天子视学大昕鼓征有司卒事适东序祭义云祀三老五更于大学所以教诸侯之弟○周礼大司乐掌成均之法以治建国之学政而合国之子弟凡有道者有徳者使教焉死则以为乐祖祭于瞽宗又云春合诸学秋合诸射○韩诗説云辟廱者天子之学圆如璧壅之以水言辟取辟有徳不言辟水言辟廱者取其廱和也所以教天下春射秋飨尊事三老五更在南方七里之内立明堂于中五经之文所藏处盖以茅苇取其洁清也○礼统曰辟廱圆如璧雍以水内如覆外如堰盘○三辅决録云辟廱水四周于外象四海○白虎通云璧圆法天雍水象教化流行辟积也积道徳也雍壅也壅残贼也又外圆内方明徳当圆行当方也○黄图云文王辟廱在长安西北四十里○史记丰镐有天子辟池索隐云即周天子辟廱之地
　　鼍
　　月令云季夏之月命渔师伐蛟取鼍注云鼍皮可以冒鼓○周书王防云防稽以鼍○陆玑云鼍形似水蜥蜴四足长丈余生卵大如鹅卵甲如铠甲皮坚可冒鼓○本草图经云肉至美口内涎有毒长一丈者能吐气成雾致雨力至猛能致陷江岸性嗜睡但目闭形如龙大长者自啮其尾极难死声甚可畏人于穴掘之百人掘须百人牵一人掘须一人牵不然终不可出○晋安海物记云鼍宵鸣如桴鼔○续博物志云一名土龙鳞甲黑色能横飞不能上腾其声如鼓○赵辟公杂説云鼍闻鼓声则鸣○埤雅云鼍具十二肖肉蛇肉最后在尾其枕莹净鱼枕弗如欲雨则鸣夜鸣应更初更一鸣而止二即再鸣力酋健善頺坎岸○吕氏春秋云颛顼令飞龙作效八风之音命之曰承云乃令鱓先为乐倡鱓乃偃浸以其尾鼓其腹其音英
　　蒙瞍
　　传云有眸子而无见曰蒙无眸子曰瞍疏云瞽亦有眸子蒙之小别○韩诗説云无珠子曰蒙珠子具而无见曰瞍○周礼瞽蒙上瞽四十人中瞽百人下瞽百有六十人掌播鼗柷敔埙箫管歌讽诵诗世奠系鼓琴瑟掌九徳六诗之歌以役太师○礼运云卜筮瞽侑皆在左右玉藻云御瞽几声之上下○周语瞍赋蒙诵注赋赋公卿列士所献诗也诵谓箴谏之语晋语云蒙修声
　　文王有声篇
　　丰
　　皇甫谧云丰在京兆府鄠县东丰水之西文王自程徙此○孔氏云从鲜原徙酆酆在岐山东南三百余里○朱传云即崇国之地○一统志丰宫在西安府鄠县东五里周文王作邑于丰时所居
　　淢
　　传云成沟也○韩诗作洫云洫深池○周礼云匠人为沟洫方十里为成成间广八尺深八尺谓之洫
　　按説文洫成间洫也淢疾流也毛传以为成沟则改淢作洫毛郑之意本谓文王筑城维如一成之洫洫内地方十里文王作十里之丰与之相匹成城字异朱子读注疏不精改成沟作城沟不知城郭沟池所以为固若仅仅广深八尺岂所谓设险守国乎经称崇墉言言城既高大池必极深广岂止八尺而已既曰城沟又虚引匠人之文进退失据矣
　　丰水
　　禹贡云漆沮既从澧水攸同又云导渭自鸟鼠同穴东防于澧入于河○郡县志云丰水出京兆府鄠县东南终南山自发源北流经县东二十八里北流入渭○黄图云出鄠南山丰谷○水经注云渭水东与丰水防同隂山无他高山异峦惟原阜石墩○文子曰老子云丰水之深十仞而不受尘垢金銕在中形见于外○一统志出终南山合太平高观谷水东至咸阳县入渭
　　皇
　　白虎通云皇君也美也大也天之总美大称号之为皇者煌煌人莫违也不扰匹夫匹妇虚无寥廓天地通灵也











　　六家诗名物疏卷四十七
<经部,诗类,六家诗名物疏>
　　钦定四库全书
　　六家诗名物疏卷四十八　明　冯复京　撰大雅生民之什一
　　生民篇
　　禋祀
　　笺云禋祀上帝于郊禖○月令仲春鸟至至之日以太牢祠于高禖天子亲往后妃帅九嫔御乃礼天子所御带以弓韣授以弓矢于髙禖之前蔡邕云高犹尊也禖者所以祈子孙之祀郑云高辛氏之世鸟遗卵娀简吞之而生契后王以为媒官嘉祥而立其祠变媒言禖神之也孔颖达云契已前祭天南郊以先媒配盖伏羲也至高辛简狄之异后王以是为媒官之嘉祥即以高辛之君立为禖神以配天○五经要义云鸟感阳而至集人栋宇有孶乳之祥故重其至日因以用事○王居明堂礼云带以弓韣礼之禖下其子必得天材
　　帝
　　易纬云帝者天号也徳配天地不私公位称之曰帝○书大传云天立五帝以为相四时施生法度明察春夏庆赏秋冬刑罚帝者任徳设刑以则象之言其能行天道举错审谛也○白虎通云帝者谛也象可承也
　　敏
　　释诂云敏拇也孙炎曰拇迹大指处
　　后稷
　　尚书曰弃黎民阻饥汝后稷播时百谷疏云稷是五谷之长立官主此稷事后训君也单名为稷尊而君之称为后稷○周语云稷为大官王籍后稷监之徧戒百姓纪农协功曰隂阳分布震雷出滞土不备垦辟在司冦乃命其旅曰徇农师一之农正再之后稷三之
　　达
　　説文云羍小羊也○薛琮云羊子初生达小名羔
　　颖
　　説文云颖禾末也○孔氏云颖是禾穟之挺○小尔雅云禾穗谓之颖截颖谓之铚
　　邰
　　毛氏曰姜嫄之国○左传云魏骀芮岐毕吾西土也注云后稷受此五国骀在武功县治斄城○一统志陜西西安府干州武功县古邰国后稷所封漦城在武功县西南二十里古有漦亭乆废
　　秬
　　释草云秬黑黍李巡曰黑黍一名秬黍○雅翼云古者荐笾有白黑形盐白为秬黑即秬也至藏氷则用秬黍以享司寒盖仿其方之色亦以为酒谓之秬鬯○瑞应图云后稷播植天降秬秠○孔丛子魏王问子顺曰昔上天神异后稷为之下嘉谷周遂以之兴
　　秠
　　释草云秠一稃二米李巡曰黑黍之中一稃有二米者别名为秠郭璞曰汉和帝时任城生黑黍或三四实实二米得黍三斛八斗是郑鬯人注云秬如黒黍一秠二米答张逸云秠即皮其桴亦皮也○本草图经云秬黍之中一稃二米者得天地中和之气乃生米粒皆匀无大小得此然后可定钟律今上党或值丰嵗往往得之但稀濶不以充贡○雅翼云郑氏释鬯人以秠之状杂于秬郭氏解释草以秬之色杂于秠郭又引汉任城生黑黍诗歌后稷降播乃民事之常如必待任城所生而后降之则没世不可待矣按今百谷一稃二米者惟麦为然説文解秠亦云一稃二米而解来字云周所受瑞麦来麰一来二缝然则秠正来麰尔但生民臣工所称不同来麰又为厘麰古者来厘丕三字相通
　　穈【详见鸨羽粱】
　　释草云虋赤苗郭云今之赤粱粟
　　芑【详见鸨羽粱】
　　释草云芑白苗郭云今之白粱粟与虋皆好谷
　　肇祀
　　郑云肇郊之神位○商颂肇域笺云肇当作兆兆域正疆界○周官小宗伯兆五帝于四郊注云兆为坛之营域黄帝亦于南郊○説文作垗云畔也
　　惟
　　朱传云惟斋戒具修也○周官注云具所当共修扫除粪洒
　　羝
　　尔雅云羊牡羒注谓吴羊白羝○易大壮九三羝羊触藩羸其角上六羝羊触藩不能退不能遂无攸利艰则吉○广雅云呉羊牡一嵗曰牡防三嵗曰羝○雅翼云羝是牡羊总名而羒乃呉羊之羝者盖羝性好抵触齐民要术畜牧之法大率十羊二羝以为羝少则不孕多则败羣尤取其无角者恐其抵触以伤胎也盖羝为白羝羭为黑羝
　　軷
　　周官大驭掌驭玉路以祀及犯軷王自左驭驭下祝登受辔犯軷遂驱之及祭酌仆仆左执辔右祭两轵祭軓乃饮注云行山曰軷犯之者封土为山象以菩刍棘柏为神主既祭之以车轹之而去喻无险难戎仆犯軷如玉路之仪又犬人凡祭祀共犬牲用牷物伏瘗亦如之注云伏谓伏犬以王车轹之○聘礼记出祖释軷祭酒脯乃饮酒于其侧○月令孟冬其祀行祭先肾注云行在庙门外之西为軷壤厚二寸广五尺轮四尺○祭法王立七祀曰国行诸侯立五祀曰国行大夫立三祀曰行适士立二祀曰行○崔灵恩云宫内之軷祭古之行神城外之軷祭山川与道路之神○孔氏曰軷本山行之名以祭道路之神为之在国门外卿大夫用酒脯天子以犬诸侯以羊礼毕乗车轹之月令冬祀行注依中霤之礼有主有尸用特牲是天子诸侯常祀与軷异也軷又名祖聘礼及诗云出祖是也又名道曾子问云道而出是也○风俗通云按礼传共工之子曰修好逺游舟车所至足迹所达靡不穷览故祀以为祖神祖者徂也○颜师古云祖者送行之祭昔黄帝之子累祖好逺游而死于道故后人祭之以行神
　　登
　　释器云瓦豆谓之豋疏云对文则木曰豆瓦曰登散则皆名豆冬官旊人掌为瓦器而云豆中县是瓦亦名豆也○公食大夫礼云大羮湆不和实于镫公设之于酱西注大羮湆煑肉汁也大古之羮不和无盐菜○礼书云豋仪礼作镫其实大羮食礼用之饮礼不用故公食大夫设于酱西乡饮乡射燕礼不设也士虞特牲有司彻皆设之少牢不言设者以特牲有司彻见之也
　　行苇篇
　　几
　　释名云几庋也所以庋物也○周礼太宰大朝觐防同赞玉几司几筵掌五几凡大朝觐大飨射封国命诸侯王设左右玉几祀先王昨席亦如之诸侯祭祀右雕几昨席筵国賔左彤几甸役右漆几凡丧事右素几吉事变几凶事仍几○顾命云牖间南向华玉仍几西序东向文贝仍几东序西向雕玉仍几西夹南向漆仍几○礼记曰谋于长者必操几杖而从之又云献几杖者拂之又云大夫七十而致仕若不得谢则必赐之以几杖又云仲秋养衰老授几杖又云父母舅姑坐御者举几敛席又云父母枕几不传○左传云几设而不倚爵盈而不饮礼之至也○国语云倚几有训诵之戒○郑聘礼注云孤彤几卿大夫漆几○马融云几长三尺○阮谌云几长五尺髙广二尺○礼图云几两端赤中央黒○礼书云席常设于賔未至之前几常授于行礼之际其将授也必拂【于敌以下外拂于尊者内拂皆拂之三】其授之也必拜送其受也必拜答执之或横【见有司彻】或中摄【见聘礼】授之或受其足【昬礼所谓授校校几足也】或受于手间【有司彻尸授几】或以几辟【昬聘礼以几辟宾卑故也】或不以几辟【有司彻不云辟者尸尊也】仪礼昏聘公食大夫皆有几冠礼醴賔乡饮乡射及燕賔无几皆轻重之别也丧或同时在殡则每敦异几及祭则同几生事鬼事之别也士丧礼缀足用燕几曲礼尸乗必以几婚礼妇乗以几不特所慿以安而已
　　斝
　　説文云斝玉爵也一曰斝受六升○明堂位云爵夏后氏以琖殷以斝周以爵注云斝画禾稼礼运云琖斝及尸君非礼也是谓僭君郊特牲云举斝角诏妥尸○周礼量人凡宰祭与郁人受斝歴而皆饮之先郑云殷以斝○礼书云斝有耳琖斝先王之器也惟鲁与二王后得用焉诸侯用之则僭矣故记曰琖斝及尸君非礼也○博古图云琖从戋故三足象戈斝戒喧故二口作喧爵之字通于雀
　　洗爵奠斝
　　诗缉云今考燕礼诸侯燕其臣以膳宰为主人主人献賔賔卒爵賔洗爵酢主人主人卒爵主人献公公卒爵公酌酢主人主人卒爵于是主人酌以酬賔賔遂奠而不举
　　醓醢【互见伐柯篇边豆】
　　尔雅云肉谓之醢有骨者谓之臡○释名云醢海也冥也封涂使密防乃成也醢多汁者曰醓醓沈也宋鲁人皆谓汁为沈○公食大夫礼云韭菹以东醓醢聘礼饔堂上八豆其南醓醢屈西夹六豆其东醓醢屈醯醢百罋少牢礼韭菹醓醢坐奠于筵前○周礼醢人掌四豆之实朝事之豆其实韭菹醓醢深蒲醓醢【余见豆】王举则共醢六十罋以五齐七醢七菹三臡实之賔客之礼共醢五十罋凡事共醢郑注云醓肉汁也作醢及臡者先防干其肉乃后莝之杂以粱麯及盐渍以美酒涂置瓶中百日则成矣掌客上公饔饩醯醢百二十瓮侯伯百瓮子男八十罋○礼记云恒豆之菹水草之和气也其醢陆产之物也加豆陆产也其醢水物也注云此谓诸侯也与天子之豆有错杂○礼记外传云醢有陆产有水物天地隂阳之气所生○四民月令云五月一日可作醢
　　脾
　　説文云土藏也徐曰脾禆也在胃下禆助胃气主化物○月令春祭先脾○尚书欧阳説脾土也古尚书説脾木也
　　臄
　　传云臄函也○通俗文云口上曰臄口下曰函
　　咢
　　释乐云徒击鼓曰咢孙炎曰声惊咢也○乐书云咢无章曲非乐之正特歌之助而已
　　敦弓
　　荀子云天子雕弓诸侯彤弓大夫黑弓礼也○何休公羊注云天子雕弓诸侯彤弓大夫婴弓士卢弓○孔氏云冬官弓人云天子之弓合九而成规又云往体寡来体多谓之王弧此敦弓即彼王弧也
　　鍭
　　尔雅云金镞翦羽谓之鍭骨镞不翦羽谓之志郭璞曰金镞金錍箭也骨镞金骨骲也○方言云矢江淮之间谓之鍭○周礼司弓矢鍭矢用诸近射田猎注云鍭之言候也可以司候射敌之近者及禽兽前尤重中深而不可逺也又矢人为矢鍭矢参分一在前二在后注云参订之而平者前有铁重○礼书云翦羽尚疾不翦羽尚舒尚疾则以金镞而必其入尚舒则以骨镞而防其伤
　　序賔
　　朱传云贤射多中也不侮敬也○乡射大射礼云释获者先数右获二算为纯一纯以取实于左手十纯则缩而委之每委异之有余纯则横于下一算为竒竒则又缩诸纯下适左坐兼敛算实于左手一纯以委十则异之其余如右获遂进取贤获执以告右胜则曰右贤于左左胜则曰左贤于右以纯数告有竒者亦曰竒若左右钧则左右各执一算以告曰左右钧还复位○投壶曰卒投司射执算二算为纯一纯以取一算为竒遂以竒算告曰某贤于某若干纯竒则曰竒钧则曰左右钧鲁令弟子辞曰毋幠毋敖毋偝立毋逾言偝立逾言有常爵薛令弟子辞曰母幠毋敖毋偝立毋逾言若是者浮
　　主
　　增韵云主者宾之对也
　　大斗
　　説文曰斗勺也○疏云大斗汉礼器制度注勺五升径六寸长三尺是也此盖从大器挹之以樽用此勺耳其在樽中不当用如此之长勺也○仪礼加勺于尊皆南枋○礼器云牺尊椫杓明堂位云灌尊夏后氏龙勺殷疏勺周蒲勺○周官梓人云勺一升爵一升觚三升献以爵而酬以觚一献而三醻则一豆矣饮一豆酒中人之食也注云觚当为觯豆当为斗○礼书云勺非斗也勺挹于尊彛而注诸爵瓒斗挹于大器而注诸尊彛
　　台
　　笺云台之言鲐也大老则背有鲐文○释诂云鲐背寿也舎人注云老人气衰皮肤消瘠背若鲐鱼○呉都赋云王鲔鯸鲐刘逵注云鯸鲐状如科斗大者长尺余腹下白背上青黑有黄文性有毒虽小獭及大鱼不敢餤之蒸煑肥美○本艸云鯸鮧鱼肝毒杀人縁腹无胆头无顋故知害人防鱼肝及子有大毒一名鹕夷鱼以物触之即嗔腹如气毬亦名嗔鱼腹白背有赤道○日华子云又名吹肚鱼
　　按尔雅翼云防即今之河豚也段成式又作鲑又一名鯸鲐所谓黄耉台背或谓为鯸鲐鱼又谓之鹕夷鱼则与今之鰋鱼相乱盖鰋鱼之鮧亦有题夷二音故也若然则本艸之鯸鲐鱼防鱼河防皆一物矣而分载三处又云防鱼肝子有大毒河防无毒何也盖縁北人不食河防故不能的指为何物耳广志又云鮠鱼一名河防陈藏器罗愿亦云然本艸图经独以为秦之防鱼又未知与河防为同为异呉中食河防以为常味惟忌肝入水沈者未闻毒皆杀人如本艸所言也河防皮有刺触人手老人皮肤粗硬有似此皮故谓之台背非如台之文也但河防非西北所产未知诗人何以得入咏或者台别一鱼
　　背
　　释名云背倍也在后称也○明堂鍼灸云人五藏之系咸附于背
　　既醉篇
　　孝子
　　【以下阙孝子壸共二条】






　　六家诗名物疏卷四十八
　　钦定四库全书
　　六家诗名物疏卷四十九　明　冯复京　撰大雅生民之什二
　　鳬鹥篇
　　鹥
　　仓颉解诂曰鹥鸥也一名水鸮○禽经云鸥信鸟也信不知用注云鸥如仓庚而小随潮而翔迎浪蔽日食小鱼潮至则翔水向以为信反为鸷鸟所击是知信而不知所以自害也○晋中兴説云鸥湖泽鸟○南越志云鸥在涨海中随潮上下常以三月风至乃还洲屿生卵似鸡卵色青颇知风雨若羣飞至岸必风○风土记云鹥以名自呼大如鸡生卵于荷叶之上○埤雅云鹥鳬属鳬好没鸥好浮○雅翼云鸥色青黒亦有白者
　　公尸
　　笺云首章尸在宗庙次章祭四方百物之尸【蜡祭事见甫田篇农夫庆】三章祭天地之尸四章祭社稷山川之尸【社稷见甫田篇社山川见简兮篇方】五章七祀之尸疏云宗庙祭后燕尸大夫谓之賔尸即用祭日天子诸侯谓之绎以祭之明日燕祭天地之尸即以祭日其余诸神亦以其日也○首章笺云祭祀既毕明日又设礼而与尸燕○尔雅云绎又祭也周曰绎商曰肜夏曰复胙○公羊传云绎者何祭之明日也○谷梁云绎者祭之旦日之享賔也○礼器云设祭于堂为祊乎外故曰于彼乎于此乎郊特牲孔子曰绎之于库门内祊之于东方失之矣注云祊之礼宜于庙门外之西室绎又于其堂神位于西也祭义曰君牵牲夫人奠盎君献尸夫人荐豆注谓绎日也又曰祭之日明发不寐飨而致之又从而思之祭统曰诏祝于室而出于祊此交神明之道也○礼书曰绎于明日则异牲诗曰自羊徂牛是也賔尸于祭日则用正祭之牲而已有司彻燅尸俎是也盖正祭重而主于礼神绎轻而主于礼尸重故省牲视具在宗伯轻故使士而爵弁丝衣者也主于礼神故在室主于礼尸故在堂则自堂徂基扫堂设筵者皆堂上之事○三章笺云渚犹平地之有丘喻祭天地之尸疏云此惟喻二至之祭其文不及郊○周礼大宰祀大神示掌百官之誓戒与其具修掌次王旅上帝则张氊案设皇邸司裘掌为大裘以共王祀天之服大宗伯以禋祀祀昊天上帝以苍璧礼天以黄琮礼地牲币各放其器之色注云此礼天以冬至谓天皇大帝在北极者也礼地以夏至谓神在昆仑者也又云凡祀大神祭大示帅执事而卜日宿眡涤濯省牲镬奉玉齍诏大号司服王祀昊天上帝则服大裘而冕大司乐凡乐圜钟为宫黄钟为角大簇为征姑洗为羽靁鼓靁鼗孤竹之管云和之琴瑟云门之舞冬日至于地上之圜丘奏之若乐六变则天神皆降可得而礼矣函钟为宫大簇为角姑洗为征南吕为羽灵鼓灵鼗孙竹之管空桑之琴瑟咸池之舞夏日至于泽中之方丘奏之若乐八变则地示皆出可得而礼矣凡以神仕者以冬日至致天神人鬼以夏日至致地示物鬽○曲礼曰天子祭天地岁徧礼器云祭天特牲又云为髙必因丘陵为下必因川泽是故因天事天因地事地
　　按二丘二郊郑氏分而为四冬日至圜丘所祭之天谓之昊天上帝即北辰耀魄寳也又谓之天皇大帝又谓之太一帝君夏日至方丘所祭之地谓昆仑地祗也王者各禀五帝之精气而王天下于夏正建寅之月祭于南郊谓之感生帝月令云孟春元日祈谷于上帝即此祭也北郊所祭乃神州地祗或曰合祀于夏正之月或云建申之月祭之冬至祭昊天周人配以喾南郊祭感帝周人配以稷祭法所谓禘喾而郊稷也王肃之徒则以郊丘为一按记云周之始郊日以至则郊以冬至有合王説尔雅云祭天曰燔柴祭地曰瘗薶与泰坛泰折之礼同若祭以扫地荐以血牲以犊车以大路樽以牺□以疏市杓以椫器以陶匏借以蒲越藳秸搢大圭执镇圭及卜郊聴报尚书称用牲于郊社皆详于郊而畧于丘则郊丘为一王论确矣为郑学者则云周礼祀昊天上帝大裘而冕郊特牲云郊祭之日戴冕璪十有二旒是服不同也周礼玉路以祀天郊特牲云乗素车是车不同也祭法云燔柴于泰坛用骍犊周礼苍璧礼天牲从玉色是牲不同也尔雅云非人为之丘泰坛泰折人力所为又与方圆之丘别故知郊丘有异按家语云临燔柴脱衮冕着大裘象天则初服衮冕后着大裘知所説服同矣素车殷礼也玉路周礼也乃二代车制有异非郊丘为二是车之不同不足论矣郊特牲云牲用骍牧人云阳祀用骍牲是也宗伯云皆有牲币各放器之色则其説踳驳或记者因周尚赤牲用骍故槩云骍犊而二至之祭实用苍黄之牲与其详不可得而考要之以郊丘为一者其理为胜若尔雅丘字之训又不足辨释丘云絶高为之京非人为之丘毛传云京高丘也则散文亦通矣诗礼有郊稷之文不闻有圆丘配喾之説禘盖宗庙五年之大祭祀其祖之所出而不以配天也此外有迎气四郊及季夏祭黄帝含枢纽所谓祭五帝也又四月龙见而雩总祭五帝于南郊季秋又大飨五帝于明堂皆祭太微五精之帝也祭地自昆仑神州大而下至五土之示成羣之置社皆地示之属矣
　　卒章笺曰燕七祀之尸○曲礼云天子诸侯大夫祭五祀岁徧月令春祀户祭先脾夏祀灶祭先肺季夏祀中霤祭先心秋祀门祭先肝冬祀行祭先肾孟冬腊先祖五祀礼器曰礼行五祀正法则也家主中霤国主社郊特牲云三献文祭法云王为羣姓立七祀曰司命曰中霤曰国门曰国行曰泰厉曰户曰灶王自为立七祀诸侯为国立五祀曰司命曰中霤曰国门曰国行曰公厉诸侯自为立五祀大夫立三祀曰族厉曰门曰行适士立二祀曰门曰行庶士庶人立一祀或立户或立灶○白虎通云祭五祀天子诸侯以牛卿大夫以羊因四时牲也一説户以羊灶以雉中霤以豚门以犬井以豕或曰中霤用牛余不得用○礼书云考之于礼五祀之牲牛牲凡祭五祀于庙有主有尸观月令腊先祖五祀同时则五祀祭于庙可知也曾子问既殡祭五祀尸入三饭则五祀有尸可知也既殡而祭不酳不酢则凡祭五祀固有侑酳与酢矣老妇之祭先儒以为灶配则五祀固有配矣先儒又谓卿以上宗庙有主五祀亦有主矣大夫以下宗庙无主五祀亦如之然大夫之庙未尝无主五祀有主与否不可考也
　　按礼记月令及中霤礼吕览皆曰冬祭行行在庙门外之西檀弓云毁宗躐行是也淮南子白虎通则云冬祀井其説以井者水之生藏在地中冬亦水王万物伏藏故祀井于冬也二説不同恐当以礼记为正縁月令祭法竝有祭行之言及中霤礼所记祭行礼甚详不应皆误蔡邕亦以为冬祭行
　　沙
　　説文云沙水中散石也○易需卦九二需于沙注云沙接水者○释水云潬沙出注云今河中呼水中沙堆为潬
　　脯
　　释名云脯搏也干燥相抟着也脩缩也干燥而缩也○周礼膳夫凡王之稍事设荐脯醢腊人掌干肉凡田兽之脯腊膴胖之事凡祭祀共豆脯荐脯膴胖凡腊物賔客丧纪共其脯腊注云薄析曰脯捶之而施姜桂曰腶脩腊小物全干○曲礼云以脯脩置者左朐右末祭宗庙脯曰尹祭妇人之挚脯脩内则牛脩鹿脯田豕脯麋脯麕脯大夫燕食有脍无脯有脯无脍郊特牲云大飨尚腶脩而已矣少仪云其以束脩赐人若献人则执脩以将命○礼书云膳夫凡王之稍食则脯醢冠礼醮则脯醢丧礼小敛特豚脯醢以脯醢之于鱼腊俎为轻故也大飨尚腶脩以礼賔冠礼取脯以见母婚礼賔取脯授从者燕礼賔执脯赐钟人又婚礼妇挚腶脯以见姑学者束脩以见师以脯之于礼为重故也用之于前则冠礼始醮再醮之类是也羞之于后则笾人加笾之实栗脯是也脯体之直谓之脡士虞脯四脡乡饮礼荐脯五脡是也脡亦谓之膱乡射礼荐腊用笾五膱祭半膱膱长尺二寸是也
　　潨
　　説文云潨小水入大水也○笺云水外之高者也
　　亹
　　传云亹山絶水也○诗缉云亹谓山当水路令水势防絶也西汉地里志金城郡有浩亹县注云浩水名也亹者水流峡山间两岸深若门也
　　假乐篇
　　百辟
　　笺云畿内诸侯○王制云天子三公之田视公侯天子之卿视伯天子之大夫视子男天子之元士视附庸天子之县内诸侯禄也外诸侯嗣也○周礼太宰以八则治都鄙注云公卿大夫之采邑王子弟所食邑在畿内者载师云以家邑之田任稍地以小都之田任县地以大都之田任畺地贾公彦云家邑大夫之采也小都六卿之采也大都三公之采也亲王子母弟与公同处而百里次疏者与六卿同处而五十里次疏者与大夫同处二十五里○典命云王之三公八命其卿六命其大夫四命其出封加一等
　　按孟子云天子之卿受地视侯大夫受地视伯元士受地视子男与王制所言不同郑以王制为殷因夏礼然则王制是夏商之法孟子自説周制矣郑氏谓周公制太平拓大九州之境故公封方五百里侯封方四百里伯封方三百里子封方二百里男封方百里而内诸侯采地最多者俭于百里何也以百里五十里二十五里为差与王制孟子俱不合郑果何据乎孟子又以百里七十里五十里三等之封为周制若使周制果如大司徒所云孟子何以不闻乎且周公虽致太平计其拓地岂能殊絶殷夏之世而封外诸侯之地遽加多若此外诸侯既加内诸侯又不应独俭凡此皆周礼之可疑者也郑氏注大司徒既以王制县内之数为夏之采地周则未闻注小司徒又云采地百里之国凡四都五十里之国凡四县二十五里凡四甸是前后自相戾也其注王制云畿内封国之数各有致仕者副之载师注又以宅田任近郊之地为致仕之家所受田其稍县畺三等不云有致仕者之田在内盖亦以为周变前代之法其详不可得而攷矣王制孟子皆云有天子元士之地岂即载师所谓以士田任近郊者乎
　　公刘篇
　　积
　　笺云乃有积委○周礼大司徒大賔客令野修道委积小司徒小賔客令野修道委积遗人掌邦之委积以待施惠乡里之委积以恤民之囏阨门闗之委积以养老孤郊里之委积以待賔客野鄙之委积以待羇旅县都之委积以待凶荒凡賔客防同师役掌其道路之委积凡国野之道路室有委候馆有积注云委积者廪人仓人计九谷之数足国用以其余共之少曰委多曰积遂人凡賔客令野修道而委积遂师賔客庀其委积廪人以嵗之上下数邦用凡邦有防同师役之事则治其粮与其食仓人凡国之大事共道路之委积掌讶賔客至戒官修委积
　　粮
　　説文云谷食也○周礼廪人凡防同师役之事治其粮
　　槖囊
　　传云小曰槖大曰囊○孙弈示儿编説文曰无底曰囊有底曰槖董氏曰无底曰槖有底曰囊唐韵云槖无底囊二説不同并存之○徐锴曰无底曰槖今纒腰下者○诗缉云东方朔传云奉一囊粟是粮米盛于囊也
　　戚【详见齐风斧】
　　传云戚斧也○释名云戚慼也斧以斩断见者皆慼惧也
　　
　　传云钺也疏云钺大而斧小大公六韬云大柯斧重八斤一名天钺○刘存事始案舆服志曰黄帝制以铜为鳯首衔刃古今注云金斧黄钺也铁斧钺也三代通用之武王以黄钺斩纣太公以钺斩妲己将军出征授黄钺者亦以铜为之○韩诗外传云诸侯有徳八锡鈇钺
　　巘
　　传云巘小山别于大山也○释名云小山别大山曰甗甗甑也甑一孔者甗形孤出处似之也○尔雅云重甗隒注云谓山形如累两甗甗甑山形似之因以名云
　　百泉溥原
　　曹氏曰汉朝那县属安定郡隋改为百泉县属平凉郡魏于其地置原州唐因之百泉溥原即其处○一统志陜西平凉府镇原县汉为安定郡后魏置原州
　　庐
　　周礼遗人凡国野之道十里有庐庐有饮食三十里有宿宿有路室路室有委五十里有市市有候馆候馆有积注庐若今野候徒有庌也宿可止宿若今亭有室矣候馆楼可以观望者也一市之间有一庐三宿
　　依
　　笺云公刘既登堂负扆而立○尔雅云牖户之间谓之扆注云窻东户西也礼云斧扆者以其所在处名之疏云本户牖之间名扆觐礼天子设屏风之状于户牖间因名此屏风为扆是以其在扆处即名曰扆也○觐礼云天子负斧依于户牖之间左右几注云依如今绨素屏风也有绣斧文所以示威○明堂位云天子负斧依南乡而立
　　牢
　　礼书曰养马谓之闲养牛羊豕谓之牢闲以防之牢以固之各象其性而制之也○郊特牲云帝牛必在涤三月稷牛惟具郑氏曰涤者牢中搜除处○周礼肆师大祭祀展牺牲系于牢颁于职人充人掌系祭祀之牲祀五帝则系于牢刍之三月享先王亦如之○何休公羊注云涤宫名养帝牲三牢之处也涤取其荡涤洁清三牢者各主一月取三月一时足以充其大牲
　　匏
　　陆佃礼图云旧图匏爵用匏片为爵据此乃杓也若爵宜截其鼻以盛酒不应破匏为之郑氏説取甘匏去抵以齐为正○礼记云郊器用陶匏以象天地之性也又云三王作牢用陶匏
　　流泉
　　郡县志云邠州三水县以县界有罗川谷三泉并流故以为号豳城在县西髙泉山亦曰甘泉在永寿县北二十五里五龙原在新平县南三里原侧有五泉水因名
　　三单【互见无衣篇师】
　　笺云公刘迁豳丁夫适满三军之数单者无羡卒也○春秋传曰成国不过半天子之军诸侯之大者三军可也○周礼小司徒上地家七人可任者家三人中地家六人可任者二家五人下地家五人可任者家二人凡起徒役母过家一人以其余为羡惟田与追胥竭作贾氏曰此谓六乡之内上剂致甿一人为正卒其余为羡卒若六遂之内以下剂致甿一人为正卒一人为羡卒其余皆为余夫饶逺故也○遂人以下剂致甿注云以下剂为率谓可任者家二人
　　隰原
　　孔氏曰禹贡雍州原隰底绩公刘居豳度其隰原以治田是豳居原隰之野○郡县志云邠州新平县有五龙原永寿县有永寿原宜禄县有浅水原
　　彻
　　孟子曰夏后氏五十而贡殷人七十而助周人百亩而彻彻者彻也助者借也诗云雨我公田遂及我私惟助为有公田由此观之虽周亦助也○王制曰古者公田借而不税○左传云谷不过借以丰财也○谷梁传云古者什一借而不税○公羊传曰古者什一而借○郑匠人注云周制畿内用夏之贡法税夫无公田邦国用殷之助法制公田不税夫贡者自治其所受田贡其税谷助者借民之力以治公田又使收敛焉诸侯谓之彻者通其率以什一为正孟子云野九夫而税一国中什一是邦国亦异外内之法耳○朱子孟子章句云周时一夫受田百亩乡遂用贡法十夫有沟都鄙用助法八家仝井耕则通力而作收则计亩而分故谓之彻语録云此亦不可详知但因洛阳议论中通彻而耕之説推之耳或但耕则通力収则各得其亩亦未可知也按彻兼贡助二法助法当如朱子所言公田有庐舎在内是也如郑通率之説则助之所取重贡之所取轻非孟子皆什一之防也
　　夕阳
　　尔雅曰山西曰夕阳孙炎曰夕乃见日
　　锻
　　传云锻石也笺云所以为锻质○説文作碫云厉石也朱传云锻铁也○禹贡梁州厥贡璆铁银镂○月令季春命工师审五库之量金铁母或不良○广雅云铁朴谓之砺○一统志终南山出铁
　　皇涧过涧
　　传氏曰二涧当在邠州界
　　芮
　　传云芮水厓也笺云芮之言内也○朱传云芮水名出呉山西北东入泾周礼职方作汭○夏官职方云雍州其川泾汭注云汭在豳地○一统志汭水在陜西鳯翔府陇州城西北源出蒲薮东入泾水周职方雍州其川泾汭诗曰汭鞫之即皆谓是也呉岳在陇州南八十里
　　鞫
　　尔雅曰隩隈也厓内为隩外为鞫李巡曰厓内近水为隩其外为鞫孙炎曰内曲里也外曲表也
　　泂酌篇
　　餴
　　传云餴馏也○释言云饙馏稔也孙炎曰蒸之曰饙均之曰馏郭璞曰今呼饭为饙饙熟为馏○説文云饙一蒸米也馏饭气流也
　　卷阿篇
　　昄
　　朱传或曰昄当为版版章犹版图也○周礼小司徒聴闾里以版图司防云掌凡在版图者之贰以逆羣吏之治注版户籍也图土地形象田地广狭司书掌邦中之版土地之图职方氏掌天下之图小司寇登民数自生齿以上登于天府司民掌登万民之数自生齿以上皆书于版
　　鳯凰
　　释鸟云鶠鳯其雌皇○説文天老云鳯象鸿前麟后蛇颈鱼尾鹳颡鸳思龙文背燕颔鸡喙五色备举出东方有道之国翺翔四海之外过昆仑饮砥柱濯羽弱水莫宿风穴飞则羣鸟从以万数五方神鸟东方曰发明南方曰焦明西方曰鹔鷞北方曰幽昌中央曰鳯皇○左传云鳯鸟氏司厯杜预云鳯知时故以名厯官○大戴礼羽虫三百六十鳯皇为之长○礼运云鳯以为畜故鸟不獝○诗义疏云鳯皇一名鸑鷟非梧桐不栖非竹实不食非醴泉不饮在天为朱雀○韩诗外传天老曰鳯首带徳颈揭义背负仁心入信翼挟义足履正尾系武小音金大音鼔食有质饮有仪游心择所饥不妄下其鸣也雄曰节节雌曰足足昏鸣曰固常晨鸣曰发明昼鸣曰保章举鸣曰上翔集鸣曰归昌○元命包云火离为鳯○运斗枢云天枢得则鳯凰翔○斗威仪曰君乗土而王其政太平鳯皇集于林苑○乐叶图征云五音克谐各得其伦则鳯皇至冠类鸡头燕喙虵颈龙形麟翼鱼尾五彩不啄生虫又曰五鳯为瑞者一其四似鳯并为妖一曰鹔鷞至则役之感二曰发明至则丧之感三曰焦明至则水之感四曰幽昌至则旱之感○动声仪云镇星不逆行则鳯皇至○论语摘襄圣曰鳯有六像九包六像者头像天目像日背像月翼像风足像地尾像纬九包者口包命心合度耳聴达舌诎伸彩色光冠矩州【宋均云州当作朱】距鋭钩音激扬腹文户行鸣曰归嬉止鸣曰提扶夜鸣曰善哉晨鸣曰贺世飞鸣曰郎都知我者唯黄持竹实来故子欲居九夷从鳯嬉○山海经云丹穴之山有鸟如鸡五采而文名曰鳯皇首文曰徳翼文曰义背文曰礼膺文曰仁腹文曰信饮食自然自歌自舞见则天下安宁○帝王世纪云国安其主好文则鳯皇翔○庄子云鳯带圣婴仁左智右贤○荀子曰诗曰鳯皇秋秋其翼若干其声若箫有鳯有皇乐帝之心○吕氏春秋云黄帝聴鳯皇之鸣以别十二律○淮南子云二皇鳯至于庭三代鳯至于门周室鳯至于泽徳弥浇所至弥逺徳弥精所至弥近○京房易传云鳯皇髙丈二○三辅决録蔡衡云凡鳯有五多赤色者乃鳯多黄色者鹓鶵多青色者鸾多紫色者鸑鷟多白色者鹄○禽经云鳯青谓之鹖赤谓之鹑黄谓之鸾白谓之鹔紫谓之鷟○瑞应图云鳯皇仁鸟王者不刳胎剖卵则至
　　梧【详见定之方中篇桐】
　　释木云榇梧注今梧桐○青史子云梧东方之草春木也○王逸子云梧桐春荣阳木也○埤雅云梧一名榇即梧桐也今人以其皮青号曰青桐华净妍雅极可爱故多近斋阁种之梧櫜鄂皆五焉其子似乳缀其櫜鄂生多或五六少或一二飞鸟喜巢其中庄子所谓桐乳致巢也○雅翼云梧木易生鸟衔坠者辄随生殖其畦种者是嵗可髙一丈
　　朝阳
　　释山云山东曰朝阳孙炎曰朝先见日也
　　板篇
　　药
　　説文治病萆○周礼疾毉以五药养其病注云草木虫石谷也痬毉凡药以酸养骨以辛养筋以咸养脉以苦养气以甘养肉以滑养窍○本草经云上药养命以应天中药养性以应人下药冶病以应地药有隂阳配合子母兄弟根茎华实草石骨肉○三皇纪云神农始尝百草始有毉药







　　六家诗名物疏卷四十九
<经部,诗类,六家诗名物疏>
　　钦定四库全书
　　六家诗名物疏卷五十　　明　冯复京　撰大雅荡之什一
　　荡篇
　　羹
　　尔雅云肉谓之羮○广雅云羮谓之湆○释名云羹汪也汁汪郎也○天官亨人祭祀共大羹铏羹賔客亦如之疏云大羹肉湆盛于登谓大古之羹不调以盐菜及五味铏羹是陪鼎膷臐膮调以五味盛于铏器谓之铏羹若盛之于豆即谓之庶羞即公食大夫十六豆也○公食大夫记云铏芼牛藿羊苦豕薇皆有滑士虞记云铏芼用苦若薇有滑夏用葵冬用荁○曲礼云进食之礼羹居人之右母嚃羹母絮羹羹之有菜者用挟无菜者不用挟礼运云退而合亨实其铏羹礼器云纳牲诏于庭血毛诏于室羹定诏于堂郊特牲云大羹不和贵其质也内则云膳膷臐膮食雉羹麦食脯羹鸡羹折稌犬羹兔羹和糁不蓼凡羹齐视夏时士不贰羹胾鹑羹鸡羹酿之蓼羹食自诸侯以下至于庶人无等玉藻云子卯稷食菜羹○毛诗义问云铏羹有菜盐防其中菜为其形象可食因以铏为名○朱子云乡饮酒礼乡射礼燕礼大射仪公食大夫礼少牢馈食礼皆曰羹定盖以羹熟为节然后行礼
　　鬼方
　　易髙宗伐鬼方○大戴礼帝系曰陆终娶于鬼方氏○世本注云鬼方于汉则先零戎○后汉西传云武丁伐西戎鬼方三年乃克○唐髙祖纪云夏曰熏鬻商曰鬼方周曰玁狁汉曰匈奴魏曰突厥○朱子殷武传曰髙宗伐鬼方盖谓是与
　　按鬼方不详其地盖是逺夷之国也古有三説俱非确证
　　本
　　説文曰木下曰本从木一在其下徐曰一记其处也
　　抑篇
　　蛮方
　　郑注云九州之外不服者疏云谓治夷镇蕃三服○禹贡五百里荒服三百里蛮二百里流○大司马云蛮畿外方五百里曰夷畿又其外方五百里曰镇畿又其外方五百里曰蕃畿大行人云九州之外谓之蕃国世一见各以其所贵寳为挚○周语云蛮夷要服戎狄荒服
　　屋漏
　　尔雅云西北隅谓之屋漏孙炎曰当室之所白日光所漏入舍人曰古者彻屋西北隅以炊浴没者讫而复之故谓之屋漏○笺云屋小帐也漏隐也礼祭于奥既毕改设馔于西北隅而防隐之处此祭之末也疏云天官幕人职掌帷幕幄帟注云幕以布幄帟以缯为之幄在帷幕内则为小帷室内亦有之屋漏者正谓西北隅也言祭末时事者特牲礼尸谡之后云佐食彻尸荐爼敦设于西北隅凡在南厞用筵纳一尊佐食阖牖户降是其事也礼记郑注云祭成人始设奠于奥是谓隂厌尸谡后改馔于西北隅是谓阳厌若宗子为殇惟有隂厌若庶子适殇宗子适殇惟有阳厌士有隂厌阳厌天子诸侯亦同唯上大夫无阳厌为当日賔尸故也
　　按郑之义以阳厌为祭末之事助祭者至此易倦故以不愧戎之考之特牲礼隂厌尊有酒阳厌纳一尊而已隂厌备鼎爼阳厌爼释三个而已则非徒在祭末而其礼亦略矣朱子云独居于室不主祭言故逌旃言云不愧屋漏犹曰不愧闇室然孔子云当室之白尊于东房是谓阳厌则屋漏非暗室矣此笺云厞隐之处盖用仪礼厞用筵之文彼文又云佐食阖牖户降则室内无人故彼注云改馔为幽闇有司彻司宫阖牖户注云或者神欲幽闇是也非以屋漏为闇室也若诗取暗室之义则宜云不愧于奥不得云不愧于屋漏若欲从朱説者但谓室中虽虚尚当不愧于西北之隅理亦自通何必指明为暗反孔子之说乎
　　柔木
　　笺云柔忍之木被之以为弓○考工记弓人为弓取干之道七柘为上檍次之檿桑次之橘次之木次之荆次之□为下凡相干欲赤黒而阳声赤黒则乡心阳声则逺根
　　桑柔篇
　　圉
　　释诂云圉垂舍人曰圉拒边垂也孙炎曰国之四垂
　　相
　　汉书云丞相掌丞天子助理万机○蔡邕独断云相助也助理天下
　　肺
　　说文云肺金藏也○释名云肺勃也其气郁勃也○素问云西方生燥燥生金金生辛辛生肺肺生皮毛皮毛生肾肺主鼻又云肺者相传之官治节出焉又云肺者气之本魄之处也其华在毛其充在皮为阳中之大隂通于秋气○文子云肺为气○白虎通云肺所以义何肺者金之精义者断决西方亦杀成万物故肺象金色白系于鼻
　　肠
　　说文云肠大小肠也○释名云肠畅也畅胃气去滓秽也○广雅云肠详也○素问云六经为川肠胃为海又云脾胃大肠小肠者仓廪之本营之居也名曰器能化糟粕转味而入出至隂之类通于土气○白虎通云大肠小肠心之府也主礼礼有分理肠亦大小相承受也
　　大风
　　笺云西风谓之大风○释天云西风谓之泰风孙炎曰西风成物物丰泰也○易纬云立秋阊阖风至○吕氏春秋曰西方曰飂风
　　隧
　　孔氏曰隧者道之别名
　　云汉篇
　　郊
　　周礼太宰祀五帝掌百官之誓戒与其具修前期十日帅执事卜日遂戒及执事视涤濯及纳亨賛王牲事祀之日賛玉币爵之事幂人祭祀以疏布巾幂八尊掌次祀五帝张大次小次设重帟重案大司徒祀五帝奉牛牲羞其肆充人掌繋祭祀之牲牷祀五帝则系于牢刍之三月大宗伯以青圭礼东方以赤璋礼南方以白琥礼西方以璜礼北方皆有牲币各放其器之色祀大神祭大治其大礼国有大故则旅上帝小宗伯兆五帝于四郊大烖及执事祷祠于上下神典瑞四圭有邸以祀天旅上帝两主有邸以事地旅四望司服祀昊天上帝则服大裘而冕祀五帝亦如之大司乐奏黄钟歌大吕舞云门以祀天神奏大蔟歌应钟舞咸池以祭地示大祝掌六祈一曰类大司冦禋祀五帝涖誓百官祭之日奉明水火小司冦禋祀五帝实镬水纳亨亦如之职金旅上帝共其金版士师祀五帝则沃尸及王盥洎镬水○礼记月令孟春元日祈谷于上帝仲夏大雩帝礼运云祭帝于郊所以定天位祀社于国所以列地利礼器有以下为贵者至敬不坛埽地而祭有以素为贵者大圭不琢大羹不和大路素而越席牺尊疏布□椫杓又云礼之近人情者非其至者也郊血又云莞簟之安而藳秸之设又云飨帝于郊而风雨节寒暑时郊特牲云郊特牲而社稷太牢郊之祭迎长日之至也大报天而主日也兆于南郊就阳位也埽地而祭于其质也器用陶匏以象天地之性也牲用骍尚赤也用犊贵诚也郊之用辛也周之始郊日以至卜郊受命于祖庙作于祢宫卜之日王立于泽亲听誓命献命库门之内戒百官也太庙之命戒百姓也祭之日王皮弁以听祭报被衮以象天戴冕璪十有二旒乘素车旂有十二旒龙章而设日月帝牛必在涤三月稷牛惟具所以别事天神与人鬼也祭法云燔柴于泰坛祭天也瘗埋于泰折祭地也用骍犊祭义云郊之祭也丧者不敢哭凶服者不敢入国门敬之至也大报天而主日配以月夏后氏祭其闇殷人祭其阳周人祭日以朝及闇明堂位云鲁君孟春乘大路载弧韣旂有十二旒日月之章祀帝于郊配以后稷天子之礼也○公羊传云郊则曷为必祭稷王者必以其祖配自内出者无主不行自外至者无主不止
　　奠瘗
　　孔氏曰奠谓置之于地瘗谓埋之于地礼与物皆谓为礼事神之物酒食牲玉之类也○尔雅云祭天曰燔柴祭地曰瘗薶疏云祭天之礼积柴以实牲体玉帛而燔之使烟气之臭上达于天祭神州地于北郊瘗缯埋牲因名祭地曰瘗理
　　宗
　　传云宗尊也凶荒索鬼神而祭之○周礼大司徒荒政十一曰索鬼神党正春秋祭禜大祝掌六祈类造禬禜攻説小祝掌侯禳祷祠之祝号以逆时雨宁风旱○祭法云埋少牢于泰昭祭时也相近于坎坛祭寒暑也王宫祭日也夜明祭月也幽宗祭星也雩宗祭水旱也四坎坛祭四方也山林川谷丘陵能出云为风雨见怪物皆曰神有天下者祭百神注相近当为禳祈宗皆当为禜疏此经所载谓四时乖序寒暑僣逆水旱失时须有祈祷非闗正礼之事○左传子产云山川之神则水旱疠疫之灾于是乎禜之日月星辰之神则雪霜风雨之不时于是乎禜之
　　羣公先正
　　月令仲夏命有司为民祈祀山川百源大雩帝用盛乐乃命百县雩祀百辟卿士有益于民者以祈谷实注百辟卿士古者上公若句龙后稷之类疏百辟则古之上公国语鲧为宗伯祭法有祀之文社稷五祀虽为王朝卿士兼带上公之官故左传云封为上公祀为贵神○周礼舞师掌教皇舞帅而舞旱暵之事稻人旱暵共其雩敛司巫若国大旱则帅巫而舞雩女巫旱暵则舞雩左传云龙见而雩
　　旱魃
　　説文魃旱鬼也○神异经云南方有人长二三尺袒身目在顶上走行如风名曰魃所见之国大旱赤地千里一名旱母遇者得之投溷中即死旱灾消也○山海经系昆之山有人衣青衣名曰黄帝女魃黄帝攻蚩尤冀州之野蚩尤请风伯雨师纵大风雨黄帝乃下天女曰魃雨止遂杀蚩尤魃不得复上所居不雨叔均言之帝后置之赤水之北所欲逐之者令曰神北行○文字指归云女妭秃无髪
　　祈年
　　疏云孟春祈谷孟冬祈来年是也○月令孟春天子乃以元日祈谷于上帝注云谓以上辛郊祭太
　　微之帝疏云郊特牲云郊不言祈谷此经言祈谷不言郊郑以为二祭是一故此注谓以上辛郊祭也郊各祭所感之帝殷人祭汁防纪周人祭灵威仰○左传孟献子云郊祀后稷以祈农事也是故启蛰而郊郊而后耕注云启蛰夏正建寅之月耕谓春分○又云孟冬天子祈来年于天宗注云天宗谓日月星辰也○蔡邕云日为阳宗月为隂宗北辰为星宗○大宗伯以实柴祀日月星辰注云星谓五纬辰谓日月所防十二次疏云五纬即五星东方嵗星南方荧惑西方太白北方辰星中央镇星辰虽据日月防时而言即二十八星也○祭义云郊大报天而主日配以月疏云天帝独为坛其日月及天神等各为一坛○尔雅云祭星曰布
　　按此祈来年于天宗既非遇灾祷禳则与祭法所云王宫夜明幽禜祭日月星者异矣又非朝日夕月则与祭义所云祭日于坛祭月于坎者异矣其礼当如郊祭主日配月者日月及五纬星二十八经星合为一坛而以实柴祀之牲盖用牛以大宗伯注推之可见
　　庶正
　　疏云正长也周官三百六十每官各有其长
　　崧高篇
　　崧
　　释山云山大而髙崧注今中岳嵩髙山盖依此名○释名云崧竦也亦髙称也
　　岳
　　释山云泰山为东岳华山为西岳霍山为南岳恒山为北岳嵩丘为中岳○礼记云廵狩至于岱宗柴而望祀山川南岳西岳北岳如初礼天子祭天下名山五岳视三公○大宗伯以血祭祭五岳国有大故旅四望注云四望五岳四镇四渎典瑞两圭有邸以旅四望司服祀四望山川则毳冕大司乐奏姑洗歌南吕舞大防以祀四望凡五岳崩令去乐职方氏荆州衡山豫州华山兖州岱山并州恒山○白虎通云岳之为言桷桷功徳东岱宗者言物更相代于东方南霍者护也太阳用事护养万物西华者获也万物成熟可得获也北恒者常也万物伏藏有常也中央嵩山言其峻大之也○风俗通云东方泰山尊曰岱宗岱始也宗长也万物之始隂阳交代故为五岳长南方衡山一名霍霍者万物盛长垂枝布叶霍然而大西方华者万物变华于西方也北方恒者常也中央嵩者髙也○説苑云五岳能大布云雨焉能大敛云雨焉云触石而出肤寸而合不崇朝而雨天下徳施博大故视三公也○山海经云泰山上多玉下多金有兽曰狪狪太华之山削成而四方髙五千仭广十里鸟兽莫居有蛇名肥小华之山木多荆杞兽多防牛隂多磬石阳多防琈之玉鸟多赤鷩艸有华荔衡山上多青防多桑其鸟多鸜鹆北岳之山多枳棘刚木有兽名诸懐少室之山有木名帝休上多玉下多銕泰室之山有栯木防艸多美石
　　按泰山在今山东济南府泰安州北五里华山在陜西西安府华州华隂县南十里衡山在湖广衡州府衡山县西三十里恒山在直眞定府定州曲阳县西北一百四十里嵩山在河南河南府登封县北十里禹贡之外方也东谓太室西谓少室相去十七里嵩其揔名也衡山一名霍故孔安国注尚书郑注大宗伯服防注左传及孝经钩命决龙鱼河图皆以衡山为南岳而书传白虎通风俗通尔雅广雅説苑诸书并以霍山为南岳衡霍一也即今衡州之衡山也直庐州府六安州有霍山即天柱山汉武南廵以衡岳逺阻乃移岳神于此而祀焉其后因得衡山之名郭璞以六安之霍为南岳非也郑注大司乐五岳数雍州之呉岳而不数嵩盖以职方九州有呉岳无嵩髙取尔雅五山五岳差而配之以充五岳四镇故云尔其实五岳不数河西岳也呉岳山在今陜西鳯翔府陇州南八十里
　　伯
　　周书云士率众时作谓之伯○要畧云伯把也持政事也○风俗通云伯者长也白也言其咸建五长功实明白也○王制云伯七十里○周礼云诸侯之地封疆三百里其食者参之一又云伯执躬圭其他皆如诸侯之礼
　　私人
　　有司彻云主人降献私人注云大夫言私人明不纯臣○玉藻云大夫私事使私人摈
　　介圭
　　释器云珪大尺二寸谓之玠○大宗伯以玉作六瑞以等邦国玉人之事镇圭尺有二寸天子守之命圭九寸谓之桓圭公守之命圭七寸谓之信圭侯守之命圭七寸谓之躬圭伯守之
　　按介之为言大也毛以为诸侯之瑞圭是也郑独以为尺二寸之圭不知尺二寸乃王之镇圭岂得以赐诸侯乎尚书太保承介圭孔安国云大圭尺二寸天子守之可证介圭即镇圭也
　　郿
　　朱传云郿在镐京之西岐周之东○一统志郿县在陜西鳯翔府府城东南百四十里郿城在郿县北十五里渭水之北










　　六家诗名物疏卷五十
　　钦定四库全书
　　六家诗名物疏卷五十一　明　冯复京　撰大雅荡之什二
　　烝民篇
　　考
　　释亲云父为考母为妣○白虎通曰考成也言有成徳○曲礼曰生曰父母妻死曰考妣嫔
　　防
　　説文云防咙也○素问曰防主天气咽主地气○物理论云咽防生之要孔
　　韩奕篇
　　梁山
　　禹贡冀州既载壶口治梁及岐○释山云梁山晋望也注云在夏阳西北临河上○地里志在冯翊夏阳县故少梁梁山在西北○九域志山在龙门之南○括地志在同州韩城县东南一十九里○玉海云梁山在京兆府奉天县北五里古公逾梁山秦立梁山宫又同州韩城县南十九里亦有梁山汉左冯翊夏阳县西北诗所谓奕奕梁山也尔雅以为晋望
　　按同州韩城县今属陜西西安府古之韩国晋为少梁秦汉之夏阳县也梁山在其境非大王迁岐所逾之梁山也大王所逾之梁山在干州西北五里干州即唐之奉天县也
　　韩
　　左传云韩武之穆也○通典同州韩城县古韩国有韩原○一统志古韩城在韩城县南十八里
　　按水经注引王啸曰涿郡方城县有韩侯城后魏志亦云范阳郡方城县有韩侯城此诗下文又有燕师所完奄受北国之文故李氏疑韩国在燕地古方城县即今顺天府固安县地也存之以备参考
　　受命
　　朱传云盖即位除防以士服入见天子而听命○王制云诸侯之世子未赐爵视天子之元士以君其国○韩诗内传云诸侯世子三年防毕上受爵命于天子○白虎通云世子上受爵命衣士服何谦不敢自专也故诗曰韎韐有赩世子始行也
　　觐【互见沔水篇朝】
　　大宗伯云秋见曰觐大行人云秋觐以比邦国之功○觐礼云侯氏禆冕释币于祢乘墨车载龙旂弧韣乃朝以瑞玉有缫天子设斧依于戸牖之间左右几天子衮冕负斧依侯氏入门右坐奠圭再拜稽首摈者谒侯氏坐取圭升致命王受之玉侯氏降阶东北面再拜稽首摈者延之曰升升成拜乃出记几俟于东箱偏驾不入王门奠圭于缫上
　　入觐【互见商颂长发篇】
　　笺云觐于宣王而奉享礼○周礼内府凡四方之币献之金玉齿革兵器凡良货贿入焉大行人云庙中将币三享注皆束帛加璧庭实惟国所有小行人云合六币圭以马璋以皮璧以帛琮以锦琥以绣璜以黼玉人云璧琮九寸诸侯以享天子瑑琮八寸诸侯以享夫人○觐礼云四享皆束帛加璧庭实惟国所有注云四当为三初享或用马或用虎豹之皮其次享三牲鱼腊笾豆之实也金也丹漆丝纩竹箭也其余无常货惟所有分为三享皆以璧帛致之又云奉束帛匹马卓上九马随之奠币再拜稽首升致命王抚玉侯氏降自西阶东面授宰币西阶前再拜稽首以马出授人九马随之事毕
　　绥章
　　传云绥大绥也○王制云天子杀则下大绥诸侯杀则下小绥注绥当为緌有虞氏之旌旗也明堂位云夏后氏之绥注云虞当言緌夏当言旂盖错误也緌谓注旄牛尾于杠首所谓大麾周礼建大麾以田○夏采注云徐州贡夏翟之羽虞以为绥后世或无染鸟羽象而用之或以旄牛尾为之缀于幢上所谓注旄于竿首【互见干旄旄旌】○笺云绥所引以登车有采章也○説文曰绥车中把也○曲礼曰君车己驾仆取贰绥跪乗凡仆人之礼必授人绥乗路马必朝服不敢授绥少仪曰执君之乗车则坐仆者右带劔负良绥申之面拖诸幦以散绥升执辔然后步○论语曰升车必正立执绥
　　镂钖
　　疏云金路无钖有钩此金路得有镂钖者盖特赐之○巾车云玉路钖樊缨注钖马面当卢刻金为之所谓镂钖当卢者当马之额卢在眉眼之上
　　鞃
　　传云鞃轼中也○考工记舆人为车参分车隧一在前二在后以揉其式以其广之半为之式崇参分轸围去一以为式围○孔氏云轼者两较之间有横木可慿者也
　　浅
　　传云虎皮浅毛也○月令其虫倮注云虎豹之属恒浅毛
　　幭
　　传云幦覆式也○玉藻云君羔幦虎犆大夫斋车鹿幦豹犆朝车士斋车鹿幦豹犆注云幦覆苓也少仪曰御负良绥申之面拖诸幦曲礼曰大夫士去国素簚○周礼王之防车木车犬疏饰素车犬素饰藻车鹿浅革饰駹车然髤饰漆车豻雀饰○荀子曰丝末弥龙所以养威也○礼书云幦若席然施诸轼上【诸书幦簚末俱即幭字】
　　金厄
　　疏云毛以厄为厄虫则金厄者以金接辔之端如厄虫然郑易传以金为小环往往纒搤之往往者言非一二处
　　屠
　　李氏曰同州防谷○説文云防在冯翊郃阳亭○朱传或曰即杜也○解頥字义云屠盖在镐京东北之地未详其处或以为在同州防谷则太逺或以为即鄠县之杜陵则其地在镐京南不当至此也
　　壶
　　説文云壶昆吾圜器也象形从太象其盖也○周礼秋尝冬蒸其馈献用两壶尊掌客上公壶四十夫人致礼八壶侯伯三十二夫人致礼八壶子男二十四夫人致礼六壶○礼记五献之尊门内壶又云尊壶者面其鼻特牲礼视壶濯尊两壶于阼阶东又曰覆两壶焉盖在南乡饮酒尊两壶于房户间乡射两壶斯禁聘礼陈饔或八壶或六壶燕礼卿大夫两方壶士旅两圜壶公尊瓦大大射膳尊两甒卿大夫方壶士旅圜壶少牢尊两甒士防大敛两瓦甒虞两甒○三礼图云洗壶受一斛口径一尺头髙五寸大中身兑下赤漆中上加青云气方壶受一斛腹圜足口方圜壶受一斛腹方足口圜
　　蔌
　　释器云菜谓之簌○孔氏云蔌者菜茹之总名
　　笋
　　尔雅云笋竹萌防箭萌○天官醢人云箈菹雁醢笋菹鱼醢○陆玑云笋皆四月生惟巴竹笋八月九月生始出地长数寸防以苦酒豉汁浸之可以就酒及食○吕览云和之羙者越骆之菌注越骆山名菌竹笋也○笋谱云竹初种根食土而下求乎母也及擢笋冒土而上爱乎子也笋大约不过青緑色本艸木性甲乙气○李英公本艸云竹笋性甘无毒主消渇利水道益气可久食
　　赠
　　觐礼云天子赐侯氏以车服路先设西上路下四亚之重赐无数在车南诸公奉箧服加命书于其上升自西阶东面大史是右侯氏升西面立大史述命侯氏降两阶之间北面再拜稽首升成拜大史加书于服上侯氏受○乐记云大路者天子之车也龙旂九旒天子之旌也青黒縁者天子之寳也从之以牛羊之羣则所以赠诸侯也
　　侯氏
　　觐礼注云不言诸侯言侯氏者明国殊舍异礼不凡之也
　　猫
　　传云猫似虎浅毛者也○释兽云虎窃毛谓之虦猫注窃浅也诗曰有猫有虎又云狻麑如虦猫○雅翼云虎浅色谓之虦猫而西域传注称狮子似虎正黄而有尾端毛大如斗又诗称韩土之乐有猫有虎周书记武王之狩禽虎二十有二猫二则是虎之类也
　　按释兽之文猫即虎之浅毛者以上下文熊罴虎类之知是猛兽非捕鼠之猫也捕鼠之猫形亦似虎又画地卜食亦如虎其鼻端尝冷惟夏至一日暖盖隂类也故应隂气如此与虎阳兽感风不仝酉阳杂爼云猫一名蒙贵一名鸟圆陆农师以猫食田鼠虎食田彘故诗以誉韩乐失之矣
　　燕
　　朱传云燕召公之国○地里志蓟县故燕国召公所封○国都城记云地在燕山之野故国取名焉北燕伯欵始见春秋○元命包云箕星散为幽州分为燕国○一统志顺天府武王封尧后于蓟封召公奭于燕即此燕山在蓟州玉田县西北二十里
　　百蛮
　　补传云蛮夷可通称北称蛮犹西称夷○史记匈奴传居于北蛮
　　追貊
　　传云追貊戎狄国笺云后追貊为玁狁所逼稍稍东迁疏云貊者东夷之种分居于北故于此时为韩所统○周官职方辨九貉之人民注云北方曰貉狄貉注云征东北夷所获○说文云貉北方豸种孔子曰貉之为言恶也○汉书高纪云北貉燕人助汉师古曰貉在东北方三韩之属皆貉类也○地里考云后汉传有貊耳小水貊濊貊之属东夷之貊也
　　北国
　　笺云北面之国疏云职方氏正北曰幷州言受王畿北靣之国当是幷州牧○黄氏曰今洺州曲梁赤狄也中山安喜鲜虞国真定鼓国稁城西累肥国皆白狄也
　　壑
　　説文云壑沟也○释言云隍壑也舍人曰隍城池也壑沟也
　　貔
　　释兽云貔白狐其子豰○陆玑云貔似虎或曰似熊一名执夷一名白狐辽东人谓之白罴○説文云虎豹属出貉国○书云如虎如貔于商郊○曲礼曰前有挚兽则载貔貅○庄子曰丰狐文罴抟于山林伏于岩穴夜行昼居求食江湖之上
　　江汉篇
　　淮夷
　　陈傅良云江汉常武二篇同言淮夷以地里考之曰江汉之浒者淮南之夷也若在淮北则江汉非所入之路也曰率彼淮浦省此徐土者淮北之夷也若在淮南则徐土非聮接之地矣孔氏曰召公伐淮夷在淮水南鲁僖伐淮夷在淮水北当淮之南北皆有夷也○禹贡云淮夷蠙珠暨鱼费誓云徂兹淮夷徐戎竝兴○春秋僖十四年杞辟淮夷迁都诸侯城縁陵十六年鄫为淮夷所病防于淮谋鄫○后汉东夷传殷武乙衰敝东夷浸盛遂分迁淮岱渐居中土周公征之遂定东夷厉王无道淮夷入冦王命虢仲征之不克宣王复命召公伐而平之
　　卣
　　疏云郁人掌和郁鬯以实彛则鬯当在彛而此及尚书左传皆云秬鬯一卣者当祭时乃在彛未祭则在卣赐时未祭故卣盛之○尔雅云彛卣罍器也卣中尊也孙炎曰尊彛为上罍为下卣居中郭璞曰卣不大不小者○周礼鬯人庙用脩注云庙用脩者谓始禘时自馈熟始脩读曰卣卣中尊谓献象之属
　　常武篇
　　太祖
　　传云命南仲于太祖疏云后稷太祖之庙
　　程
　　楚语云重黎氏世叙天地在周程伯休父其后也当宣王失其官守而为司马氏韦昭云程国伯爵休父名也失官谓失天地之官而以诸侯为大司马○郡国志雒阳有上程聚古程伯休父之国也○一统志上程聚在河南府洛阳县
　　浦
　　説文云浦水濵也
　　徐
　　曹氏云禹贡徐州东至海北至岱南及淮其地广人众矣若淮夷则东夷之种散处淮浦者尔○陈氏曰徐大而淮夷小淮夷即徐州之夷而服属于徐曰徐方者兼徐淮而言之曰徐国者特言徐戎也○地里志临淮徐县故徐国○郡县志大徐城在泗州徐城县北三十里徐子国○玉海云徐嬴姓伯益佐禹有功封其子若木于徐○一统志直鳯阳府泗州春秋时徐子国徐城在州北五十里
　　三事
　　笺云三农之事○太宰云以三农生九糓先郑云三农平地山泽也谓原隰及平地○朱子云上中下农夫
　　绎
　　笺云绎当作驿传遽之驿○周礼行夫掌邦国传遽之小事注云传遽若今时乗传骑驿而使者也○广雅云邮驿也置亦驿也○汉书田儋传云尸乡廐置臣瓉曰案廐置谓置马以传驿者○李陵传云因骑置以闻师古曰骑置谓驿骑也○丹鈆緫録云按説文驿置骑也驲驿传也合观之驿主于骑言马也驲主于传言车也字书马逓曰置步逓曰邮汉谓之乘传如淳曰汉律四马髙足为置传四马中足为驰传四马下足为乘传一马二马为轺传又谓之遽
　　瞻卬篇
　　织
　　説文曰织作布帛之总名○内则云女子十年不出执麻枲治丝茧织絍组紃学女事
　　狄
　　尔雅八狄注云八狄在北○周官职方氏辨六狄之人民○王制云北方曰狄衣羽毛穴居有不粒食者矣明堂位五狄之国○风俗通云父子嫂叔同穴无别狄者辟也其行邪辟其类有五一曰月支二曰秽貊三曰匈奴四曰单于五曰白屋
　　召旻篇
　　昬
　　笺云昬椓皆阉人也昬其官名○周礼阍人王宫每门四人掌守王宫中门之禁防服凶器不入宫潜服贼器不入宫竒服怪民不入宫凡内人公器賔客无帅则几其出入以时启闭掌扫门庭○天官酒人奄十人注云奄精气闭藏者浆人奄五人笾人醢人各奄一人醯人盐人各奄二人幂人奄一人内小臣奄上士四人寺人王之正内五人内竪倍寺人之数地官舂人饎人各奄二人稁人奄八人春官守祧奄八人
　　苴
　　传云水中浮艸○笺云树上栖苴○疏云苴是艸木之枯槁者故在树未落及已落为水漂皆称苴也
　　按毛以苴为水中浮艸郑以栖者居在木上之名谓水上为栖于理未惬故易之云树上栖苴朱传云水中浮草栖于木上者意欲合二説为一不知既漂水中何縁仍居木上若如蒲栁等木本生水边故水中草得栖之则为水浸润不得枯槁进退求之朱义难通
　　疏粺
　　朱传云疏粝也粺则精矣○九章算术云粟率五十粝米三十粺二十七凿二十四御二十一











　　六家诗名物疏卷五十一
　　钦定四库全书
　　六家诗名物疏卷五十二　明　冯复京　撰周颂清庙之什
　　清庙篇
　　显相
　　笺云诸侯来助祭○周礼云甸服者祭侯服者祀賔服者享日祭月祀时享○何休公羊注云王者贵得天下之欢心以事其先王因助祭以述其职故分四方诸侯为五部部有四軰軰主一时孝经曰四海之内各以其职来助祭尚书曰羣后肆朝是也
　　我将篇
　　将享
　　序云祀文王于明堂疏云此祀明堂是大享五帝非迎气告朔也五帝之牲用特牛文武为配于礼得有羊○孝经云防者周公郊祀后稷以配天宗祀文王于明堂以配上帝是以四海之内各以其职来祭○曲礼云大飨不问卜不饶富月令季秋上丁命乐正入学习吹是月也大飨帝乐记曰祀乎明堂而民知孝祭法云虞祖颛顼而宗尧夏祖颛顼而宗禹殷祖契而宗汤周祖文王而宗武王注云祭五帝五神于明堂曰祖宗明堂位云明堂也者明诸侯之尊卑也周公朝诸侯于明堂制礼作乐颁度量而天下大服○考工记云夏后氏世室堂修二七广四修一五室三四步四三尺九阶四旁两夹牕白盛门堂三之二室三之一殷人重屋堂修七寻堂崇三尺四阿重屋周人明堂度九尺之筵东西九筵南北七筵堂崇一筵五室凡室二筵○周书明堂曰方百一十二尺高四尺阶广六尺三寸室居中方百尺室中方六十尺东应门南库门西臯门北雉门东方曰青阳南方曰明堂西方曰总章北方曰堂中央曰大庙以左为左个右为右个○帝命验云帝者成天立府以尊天重象赤曰文祖黄曰神斗白曰显记黑曰矩苍曰灵府○大戴礼云明堂凡九室一室而有四户八牖三十六户七十二牖以茅盖屋上圆下方外水名曰辟雍○含文嘉云明堂所以通神灵感天地正四时○礼记外传云一堂之上为五室南靣三阶五室者象地载五行也五行生于四时故每室四达○援神契云周之明堂在国之阳三里之外七里之内在辰巳
　　时迈篇
　　时迈
　　序云时迈廵狩告祭柴望也○尚书云嵗二月东廵狩至于岱宗柴望秩于山川肆觐东后协时月正日同律度量衡修五礼五玉三帛二生一死贽如五器卒乃复五月南廵狩至于南岳如岱礼八月西廵狩至于西岳如初十有一月朔廵狩至于北岳如西礼归格于艺祖用特○周礼大司马云及师大合军以行禁令以救无辜伐有罪注云师谓廵狩防同职方氏王将廵狩戒于四方曰各修平乃守考乃职事无敢不敬戒及王之所行先道师其属而廵戒令王殷国亦如之大行人十有二嵗王廵狩殷国土训诵训王廵狩则夹王车○王制云天子五年一廵守柴而望祀山川觐诸侯问百年者就见之命太师陈诗以观民风命市纳贾以观民所好恶命典礼考时月定日同律礼乐制度衣服正之山川神祗有不举者为不敬君削以地宗庙有不顺者为不孝君绌以爵变礼易乐者为不从君流革制度衣服者为畔君讨有功徳于民者加地进律○大戴礼云十有二嵗天子廵狩是故诸侯上不敢侵陵下不敢暴小民○逸礼云廵狩者何廵循也狩牧也为天循行牧民也○礼记外传云夏殷五载一廵狩【五年再闰】周制十二年一廵狩【嵗星一周】廵狩之年四方诸侯先防岳下以候见○左传云天子非展义不廵守又云先王卜征五年嵗袭其祥祥习乃行○孔丛子云天子将廵狩必告于祖祢命告羣祀及社稷畿内名山大川七日而遍视牲及用币
　　櫜
　　疏云櫜者弓衣一名韬故纳弓于衣谓之韬弓○左传楚公子围娶于公孙叚氏垂櫜而入注云垂櫜示无弓○乐记云武王克殷倒载干戈包之以虎皮名曰建櫜注云兵甲之衣曰櫜
　　夏
　　笺云乐歌大者称夏○周礼大司乐大祭祀王出入奏王夏尸出入奏肆夏牲出入奏昭夏帅国子而舞大飨不入牲其他皆如祭祀大射王出入令奏王夏钟师以钟鼓奏九夏王夏肆夏昭夏纳夏章夏齐夏族夏□夏骜夏注云九夏皆诗篇名颂之族类载在乐章乐崩亦从而亡是以颂不能具乐师教乐仪行以肆夏趋以采齐车亦如之○杜子春云王出入奏王夏尸出入奏肆夏牲出入奏昭夏四方賔来奏纳夏臣有功奏章夏夫人祭奏齐夏族人侍奏族夏客醉而出奏陔夏公出入奏骜夏贾公彦云此九夏者惟王夏天子得奏其肆夏则诸侯亦得用故燕礼奏肆夏大夫以下不得故郊特牲云大夫奏肆夏由赵文子始明不合也其昭夏以下诸侯亦用之乡饮酒乡射燕礼大射賔醉将出之时皆云奏陔大射公入奏骜夏明天子亦用也○礼记云賔入大门而奏肆夏示易以敬○国语曰金奏肆夏繁遏渠天子所以享元侯吕叔玉云皆周颂也肆夏时迈也繁遏执竞也渠思文肆遂也夏大也言遂于大位谓王位也故时迈曰肆于时夏
　　执竞篇
　　筦
　　书曰下管鼗鼓○周礼小师掌教籥管注云管如篴而小并两而吹之今大子乐官有焉瞽蒙掌播箫管笙师掌吹管大司乐孤竹管圜丘奏之孙竹管方丘奏之隂竹管宗庙奏之○燕礼大射下管新宫○礼记下管象又云竹声滥滥以立防防以聚众君子听竽笙箫管之声则思畜聚之臣○尔雅云大管谓之簥其中谓之篞小者谓之篎注管长尺围寸并漆之有底○广雅云管象防长尺围寸六孔无底○吕氏春秋曰倕作管○风俗通云管漆竹长一尺六孔十二月之音象物贯地而牙故谓之管尚书大传舜之时西王母来献白玉琯防章帝时零陵文学奚景于泠道舜祠下得笙白玉琯知古以玉为琯后乃易之以竹耳夫以玉作音故神人和鳯凰仪也○白虎通云管艮音也○乐法图曰东律主黄钟圣人承天乐用管管音调则律厯正○乐书云八音七曰竹其卦则震方则东时则春声尚议律姑洗风明庶其音温春分之气也先王以为箫管之属防女娲氏命娥陵氏制都良之管以一天下之音又命圣氏为班管合日月星辰至帝喾命咸墨吹笭展管亦因是矣
　　思文篇
　　来牟
　　説文云来周所受瑞麦来麰一来二缝象芒束之形天所来也来麰麦也○雅翼云古称下田宜稻麦今小麦例须下田大麦则不然诗所谓青青之麦生于陵陂者谓大麦也麰者周所受瑞麦来麰也一作牟又作即今大麦刘向以为厘麰麦也然则来牟一物唯广雅以麰为大麦来为小麦○本艸云小麦味甘主除热止躁渴养肝气以作麴作麫温大麦味咸主消渇除热益气调中为五糓长
　　按韩诗作贻我嘉可知来为一物张揖之言不足据也
　　周颂臣工之什一
　　臣工篇
　　保介
　　笺云保介车右也○月令孟春天子亲载耒耜措之于参保介之御间躬耕帝籍注云保介车右也人君之车必使勇士衣甲居右而参乘备非常也保犹衣也介甲也○吕氏春秋注云保介副也载耒耜致于保介之间施用之○朱传云盖农官之副也
　　按周礼田仆掌驭田路以田以鄙郑氏曰鄙廵行县鄙然则耕籍于郊盖木路矣周礼夏官有戎右齐右道右而无木路之右郑氏云戎路之右田猎亦为之右焉此保介即戎右也髙诱惟云副也朱子增成其义曰农官之副然未见确然
　　畬
　　尔雅云田三嵗曰畬孙炎曰畬和也田舒缓也疏云畬和柔之意
　　钱
　　説文云钱铫古田器○世本云垂作铫宋仲子云铫刈也○孔氏云铫刈物之器○管子云一农之事必有一耜一铫一鎌一鎒一椎一铚然后成为农○庄子云春雨日时艸木怒生铫鎒于是乎始脩注云铫七遥反削也能有所穿削也又他尧反○尔雅谓之疀○方言燕之东北朝鲜洌水之间谓之宋魏谓之铧或谓之鍏江淮南楚谓之臿赵魏谓之喿东齐谓之梩
　　鏄
　　传云鏄鎒朱传云鉏也○尔雅云斪斸谓之定李廵曰锄别名也郭云锄属○广雅云定谓之耨○世本云垂作耨○周礼攻金之工叚氏为鏄器粤之无鏄也非无鏄也夫人而能为鏄也○吕氏春秋云耨柄尺此其度也其耨六寸所以间稼也注云耨芸苖也六寸所以入苖间○释名云锄助也去秽助苖长也齐人谓其柄曰橿头曰鹤耨以锄妪耨禾也鏄亦锄类鏄廹也
　　铚
　　説文云铚获禾短鎌○释名云铚获黍铁也铚铚断穗声也○广雅曰铚谓之刈
　　按钱鏄铚皆田器也释文铫音七遥反则铫即今之锹所以起土可用于耕鏄先儒或以为锄或以为耨盖一器而异名高氏云所以芸者也铚则刈禾短鎌也
　　噫嘻篇
　　三十里
　　笺云竟三十里者一部一吏主之周礼万夫有川川上有路计此万夫之地方三十三里少半里也言三十里者举成数○朱传云此必乡遂之官司稼之属其职以万夫为界者沟洫用贡法无公田故皆谓之私
　　耕
　　周礼闾师云凡任民任农以耕事贡九谷不耕者祭无盛○周书曰神农之时天雨粟神农耕而种之○山海经云后稷播百谷始作耕○韩诗説云东西耕曰横南北耕曰由○吕氏春秋云冬至后五旬七日菖叶生菖者百草之先生也于是始耕○汜胜之书曰秋耕宜早春耕宜迟强土而弱之弱土而强之○王氏农书曰耕地之法未耕曰生已耕曰熟初耕曰塌再耕曰转生者欲深而猛熟者欲浅而亷
　　振鹭篇
　　雝
　　传云雝泽也○韩诗章句云西雝文王之雍也言文王之时辟雍学士皆洁白之人也○朱氏云先儒多谓辟廱在西郊故曰西雝
　　客
　　笺云二王后杞宋○郊特牲云天子存二代之后犹尊贤也尊贤不过二代○乐记云武王伐纣既下车封夏后氏之后于杞投殷之后于宋○尚书云成王既黜殷命杀武庚命微子启作微子之命王若曰殷王元子惟稽古崇徳象贤统承先王脩其礼物作賔王家庸建尔于上公尹兹东夏○书传云天子存二代之后与己三所以通天三统立三正○左传皇武子云宋先代之后也于周为客天子有事膰焉有丧拜焉○史记杞世家云武王求禹之后得东楼公封之于杞以奉夏后氏之祀○括地志汴州雍丘县古杞国○一统志开封府杞县在府城东百里殷周皆以封夏后为杞国
　　丰年篇
　　廪
　　尔雅云廪廯也○説文云防谷所以振入宗庙粢盛仓黄防而取之也○周礼廪人掌九谷之数以待国之匪颁赒赐稍食以嵗之上下数邦用以知足否以诏谷用凡防同师役之事治粮食大祭祀共接盛注云藏米曰廪廪人舍人仓人司禄官之长○公羊传云御廪粢盛之所委○孟子疏云仓有室曰廪○释名云廪矜也寳物可惜者投之其中也○天文集曰廪星主仓○管子曰仓廪实知礼节
　　秭
　　韩诗传云陈谷曰秭○毛传云数亿至亿曰秭
　　有瞽篇
　　应
　　传云应小鞞○尔雅云鼓小者谓之应○释名云鼙禆也禆助鼓节也声在前曰朔朔始也在后曰应应大鼓也○周礼小师大祭祀下管击应鼓彻歌大飨亦如之注云应鼙也○礼器曰庙堂之下县鼓在西应鼓在东○大射礼建鼓在阼阶西南鼓应鼙在其东南鼓西阶之西一建鼓在南东鼓朔鼙在其北注云应鼙应朔鼙也先击朔鼙应鼙应之朔始也
　　田
　　传云田大鼔也疏云应既是小田宜为大○笺云田当作朄朄小鼓在大鼓旁应鞞之属○周礼大师大祭祀下管令奏鼓朄郑司农云朄小鼓也先击小鼓乃击大鼓小鼓为大鼓先引故曰朄小师小祭祀小乐事鼓朄○礼书云仪礼朔鼙乃鼓也以其引鼓故曰朄以其始鼓故曰朔是以仪礼有朔无朄周礼有朄无朔其实一也郑氏以应朄朔为三鼓恐不然也
　　县鼓
　　眀堂位云夏后氏之足鼓殷人楹鼓周人县鼓○乐书云县鼓周人所造之器始作乐而合乎祖者也以应鼔为和终之乐则县鼓其倡始之鼓与
　　按鼓人以路鼓鼔鬼享大司乐路鼓鼓鼗于宗庙之中奏之则所云县鼔者路鼓也鼔人注云路鼔四靣鼓陈旸以为晋鼓非也应朄小鼓不便于县而贾公彦谓诸侯祭礼应鼓县在东方大射云乐人宿县其下云云则似亦县之又云鼗倚于颂磬西纮郑那笺云鼗虽不植则商之鼗不植周之鼗亦不县也其应朄必县与否亦无以定之后世之制建鼓左右旁挟应未必合古法也商之楹鼓大射曰建鼓或周之朄鼓殷人曰朔鼙与
　　鞉
　　书云下管鼗鼓○仪礼鼗倚于颂磬西纮注云鼗如鼓而小賔至摇之以秦乐○周礼小师掌教鼓鼗注云鼗持柄摇之旁耳还自击瞽蒙眡了掌播鼗大司乐靁鼓靁鼗于圜丘奏之灵鼓灵鼗于方丘奏之路鼓路鼗于宗庙奏之○礼记云天子赐伯子男乐则以鼗将之月令仲夏命乐师修鼗鞞○尔雅云大鼗谓之麻小鼗谓之料注云麻者音概而长也料者声清而不乱○释名云鞉导也所以导乐作○世纪云帝喾命倕作鼗○白虎通云鼗者震之气也上应卯星以通王道○鬻子云禹县五声曰语寡人以狱讼者挥鼗○礼书云仪礼诸侯之燕大射大夫士之乡射乡饮皆有鼗无柷诸侯之乐非无柷也文不备
　　柷
　　传云柷木椌也○释乐云所以鼓柷谓之止注云柷如漆桶方二尺四寸深一尺八寸中有椎柄连底挏之令左右撃止者其椎名○广雅云柷舄桶方三尺五寸深尺八寸四角有陞○尚书夔曰戞击鸣球又云下管鼗鼓合止柷敔○周礼小师掌教柷敔瞽蒙掌柷敔○礼记王制云天子赐诸侯乐则以柷将之月令仲夏命乐师饬钟磬柷敔眀堂位云楷击四代之乐器也注揩击谓柷敔乐记云圣人作鞉鼓椌楬壎篪此六者徳音之器也注椌楬柷敔○白虎通云柷敔者终始之声万物之所生也隂阳顺而复故曰柷柷始也敔终也一説柷在东北方○释名云柷如物始见柷柷然也○乐记图曰柷众也以举众乐干主立冬隂阳终始圣人象天以制柷法使死者不恨生者不怨○国语云革木一声○乐书云木者所以合止乐之器其卦巽其方东南之维其时春夏之交其风清眀其律夹钟其声一其音直立夏之气也先王以为柷敔之属隂始于二四终于八十隂数四八而以阳一主之所以作乐此柷居宫县之东象春物之成始也
　　圉
　　尔雅云所以鼓敔谓之籈注云敔如伏虎背上有二十七龃龉刻以木长尺栎之籈者其名○释名云敔止也所以止乐○字説云虎西方之兽故敔为伏虎二十七龃龉者三九之数阳成于三变于九栎之长尺十之数也阳三九而隂十胜之所以止乐○乐书云敔居宫县之西象秋物之成终
　　箫
　　释乐云大箫谓之言小者谓之筊注云言编二十三管长尺四寸筊十六管长尺二寸箫一名籁○博雅云箫大者无底小者有底○释名云箫肃也其声肃肃而清○周礼小师掌教箫瞽蒙掌播箫笙师掌教吹箫○书曰箫韶九成○礼记仲夏命乐师均管箫○易通卦验云夏至之乐以箫郑注云箫亦管也形似鳯翼鳯火禽也火数七夏时火用事○白虎通云箫者中吕之气○风俗通云舜作箫形参差象鳯翼十管长一尺○通礼义纂云伏羲作箫十六管○月令章句云箫长则浊短则清以防宻实其底而增减之则和○三礼图云雅箫长尺四寸二十四彄颂箫长尺二寸十六彄无底者谓之洞箫




　　六家诗名物疏卷五十二
<经部,诗类,六家诗名物疏>
　　钦定四库全书
　　六家诗名物疏卷五十三　明　冯复京　撰周颂臣工之什二
　　潜篇
　　潜
　　释器云槮谓之涔李廵曰今以木投水中养鱼曰涔孙炎曰积柴养鱼曰槮郭璞曰今之作槮者聚积柴木于水中鱼得寒入其里藏隐因以薄围捕取之○小尔雅云鱼之所息谓之橬橬槮也○韩诗曰涔鱼池【潜槮涔橬音义同字林作罧】
　　鲦
　　尔雅云鮂黑鰦郭云即白鯈江东呼为防者○埤雅云鲦鱼形狭而长若条然故曰鲦也今江淮之间谓之□鱼性浮似鲿而白○雅翼云鲦形纎长而白故曰白鲦又谓白鯈释鱼鮂黑鰦是也此鱼好游水上故庄子称鯈鱼出游从容以为鱼乐明遂其性也
　　雝篇
　　祀
　　序云雝禘太祖也笺云禘大祭也大于四时而小于祫太祖谓文王鸟序云祀髙宗也笺云祀当为祫髙宗崩始合祭于契庙歌是诗焉古者君防三年既毕禘于其庙而后祫祭于太祖明年春禘于羣庙自此之后五年而再殷祭一禘一祫春秋谓之大事长发序云大禘也笺云大禘郊祭天也
　　按尔雅云禘大祭也郑氏之学以为禘礼有四大司乐圆丘方丘宗庙郑云此三者皆大祭祭法虞夏禘黄帝殷周禘喾注云此祭昊天于圜丘也此禘之一也防服云天子及其始祖之所出注云始祖之所由出谓祭天大传云礼不王不禘王者禘其祖之所自出以其祖配之诸侯及其太祖大夫士有大事以省于其君干祫及其髙祖此谓祭感生帝于南郊禘之二也大宗伯云以肆献祼享先王以馈食享先王注云祫禘也祫言肆献禘言馈食互相备明堂位云季夏六月以禘礼祀周公于太庙此禘之三也王制天子诸侯宗庙之祭夏曰禘注云此夏殷祭名周则改之以禘为殷祭此禘之四也谓之禘者禘谛也言使昭穆之次审谛也祭天谓之禘者亦言使典礼谛也此雝禘太祖盖五年宗庙之殷祭也其长发大禘则殷以夏正于南郊祀感生帝汁光纪也其祫祭者王制曰天子犆礿祫禘祫尝祫烝诸侯礿犆禘一犆一祫尝祫烝祫曾子问云当七庙五庙无虚主者祫祭于祖为无主耳又曰祫祭于祖则祝迎四庙之主郑云鲁礼三年防毕祫于大祖明年春禘于羣庙自尔之后五年而再殷祭一祫一禘公羊传云大祫者何合祭也毁庙之主陈于大祖未毁庙之主皆升合食于大祖五年而再殷祭是也其鸟祀髙宗即三年防毕祫于大祖之庙以新崩之主序昭穆也礼记注称防毕祫于大祖明年春禘于羣庙而鸟笺顾有其庙而后祫祭大祖之文者谓练时迁主递庙新死者当禘祭于其庙以安之故鬯人云庙用脩注云谓始禘时是也郑特将练禘总就防毕言之耳其禘祫之异者祫则未毁庙之主及毁庙之主皆合祭于大祖庙中禘则大王王季以上迁主祭于后稷之庙穆之迁主祭于文王之庙昭之迁主祭于武王之庙而不及亲庙其坐位所向各别祫用五齐三酒禘惟四齐三酒无泛齐祫备六代之乐禘惟四代又无降神之乐祫十二献禘九献礼器云大飨其王事与注云盛馔与贡谓祫祭先王此郑氏之説谓祫大禘小者然也若王肃张融孔晁之徒则以禘为大祫为小贾逵刘歆杜预之徒则以传无祫文禘为三年一大祭在大祖之庙盖取其序昭穆谓之禘取其合集羣祖谓之祫二礼为一郑依礼纬云三年一祫五年一禘谓之百王通义而禘祫志云王制记祫于秋夏冬周公制礼祭不欲数是又以虞夏殷三时俱殷祭其説自相违背王肃不信六天之説既无郊丘之分且谓禘惟祭宗庙大传所谓祭其所自出者谓始祖之父耳陆淳赵匡朱子之徒皆依而用之禘以夏四月大祫之礼崔霛恩云用秋张纯云用冬十月解礼记者又或谓祫禘祫尝祫烝为时祭之祫大祫为三年之祫议礼之家名为聚讼亦不得而折其衷也宗庙之禘依郑氏云祭毁庙不及亲庙陆淳云禘于始祖庙祭所出之帝便以祖配不兼羣庙为其疏逺不敢防狎陈祥道以此説为不足信朱子长发传云大禘不及羣庙之主此宜为祫祭之诗盖同陆説先儒多以不王不禘之文而讥鲁僣祭不知大夫士有大事省于其君得祫髙祖大夫士得祫何疑周公之后不得禘哉春秋传有禘无祫按禘祫志所称二礼之异俱无证据岂禘祫仪制相似而混为一与国语云郊禘之牛茧栗又云郊禘之事射牛郊禘之事有全脀又曰天子亲舂郊禘之盛而不及祫尔雅云禘大祭绎又祭而不云祫故马端临云鲁之禘即祫或亦有见与司尊彛四时之间祀追享朝享説者亦以为禘祫郑以追享为祷请迁主朝享为月朔朝庙烈文助祭即是朝享之祭非此禘祫也
　　载见篇
　　铃
　　释天云有铃曰旂李廵曰以铃着旒端郭璞曰县铃于竿头画交龙于旒○左传云锡鸾和铃昭其声也注云铃在旂
　　有客篇
　　白马
　　传云殷尚白○檀弓云殷人尚白戎事乘翰注云以建丑之月为正物牙色白翰白色马也易曰白马翰如明堂位云夏后氏骆马黑鬛殷人白马黑首周人黄马蕃鬛
　　周颂闵予小子之什
　　访落篇
　　家
　　笺云厥家谓羣臣○臯陶谟云日宣三徳夙夜浚明有家注云卿大夫称家疏云大夫受采邑赐氏族立宗庙世不絶祀故称家
　　小毖篇
　　蜂
　　尔雅云土蠭木蠭疏云此辨蠭在土木之异也説文云蠭飞虫螫人者其形大在地中作房而啖其子者名土蠭又名马蠭今荆巴间呼为蟺其形差小在树上作房者名木蠭亦食其子又云蠭丑螸疏云蠭类好垂其腴以伏息説文云螸垂腴也腴即腹下也○援神契云蜂虿垂芒○内则云爵鷃蜩范注云范蜂也○方言云蜂燕赵间谓之蠓蠮其大而蜜谓之壶蜂○化书曰蜂有君礼○本草图经云蜜蜂在蜜脾中如蛹白色大黄蜂即人家屋上作房及大木间蜂子也岭南人作馔食之黄色比蜜蜂更大土蜂即穴土居者最大螫人或至死○埤雅云蜂有两衙应潮其主之所在众蜂为之旋绕如卫有君臣之义其毒在尾垂頴如锋故谓之蜂方言曰大而蜜谓之壶蜂即今黑蜂黄蜂亦其一种无蜜纎长其窠仰缀于屋衔漆以固其蔕隂阳在尾喜合末端有岐者牝鋭者牡也○雅翼云细腰蜂作房在小树及檐下房缀着处必以漆其在大木上者蜂与房皆大谓之露蜂房蜜蜂似蜂而小山海经云糓城之山足蜜蜂之庐今土木之蜂亦皆有蜜人家畜者质小而防黄腰腹相称如蝇蝉
　　蓼
　　尔雅云蔷虞蓼疏云即蓼之生水泽者颂云以薅荼蓼毛传云蓼水草是也○礼记云脍秋用蓼濡豚包苦濡鸡醢酱濡鱼卵酱濡鼈醢酱实蓼鹑鸡鴽酿之蓼○蜀本图经云蓼有紫赤青马水香木等七种紫赤二蓼叶小狭而厚青香二蓼叶相似而俱薄马水二蓼叶大上有黑点木蓼一名天蓼蔓生叶似柘叶诸蓼花皆红白子皆赤黑木蓼花黄白子皮青滑○埤雅云蓼生水泽者茎赤味辛一名蔷离骚曰蓼虫不能从乎葵藿则葵藿甘而蓼苦故也○朱传云今南方人谓蓼为辣荼或用以毒溪取鱼
　　载芟篇
　　畛
　　遂人云十夫有沟沟上有畛○孔氏云畛是地畔道路之名
　　良耜篇
　　荼
　　释草云蒤委叶疏王肃説诗云荼陆秽草然则蒤者原田芜秽之草非苦菜也
　　按荼蓼二草也盖有田有原有隰故竝举水陆秽草朱传云一物有水陆之异恐未然也
　　栉
　　説文曰栉梳箆总名○曲礼云男女不同巾栉玉藻云栉用椫栉发晞用象栉
　　百室
　　笺云百室一族也出共洫间而耕入共族中而居又有祭酺合醵之欢疏云乡族于遂则鄼○大司徒云五家为比五比为闾四闾为族族师云各掌其族之戒令政事月吉则属民而读邦灋书其孝弟睦婣有学者春秋祭酺亦如之注云酺者为人物烖害之神族长无饮酒之礼因祭酺与其民以长防相献酬遂人云五家为邻五邻为里四里为鄼又云百夫有洫鄼长各掌其鄼之政令歳时简器与有司数之趋其耕耨稽其女功
　　丝衣篇
　　丝衣
　　朱传云丝衣祭服弁爵弁也士祭于王之服○笺云绎礼轻使士○士冠礼爵弁服纁裳纯衣缁带韎韐注云纯衣丝衣也○杂记云大夫冕而祭于公弁而祭于己士弁而祭于公冠而祭于已
　　按周礼正祭视涤濯逆齐省镬告时告备皆使小宗伯此绎祭轻故使士耳朱传泛言祭而饮酒非也朱传及笺所云礼之次俱凖特牲为文
　　基
　　笺云门塾之基疏云绎礼在门不在庙知基是门塾之基谓庙门外西夹之堂基○释宫云门侧之堂谓之塾孙炎曰夹门堂也○仪礼图云塾有内外士冠注云西塾门外西堂是也
　　按此笺凖特牲为礼之次但依其告濯具告充告洁之次耳彼特牲是正祭主人先即位于堂下宗人升自西阶视壶濯及豆笾反降东北面告濯具主人出复外位宗人视牲告充举鼎鼏告洁所谓堂者乃庙堂非门外西夹之堂也故宗人升阶而后告濯具也此所谓堂乃在庙门外之旁与正祭异又特牲视濯视牲等事在祭前一日此视濯等事即在绎祭之日盖天子绎以祭之明日正祭日礼毕后不容复脩诸礼壶濯牲鼎之属当于本日之早陈之而即以本日视之也
　　鼐鼎鼒
　　尔雅云鼎絶大谓之鼐圜弇上谓之鼒附耳外谓之钺款足者谓之鬲注云鼒鼎敛上而小口钺鼎耳在表鬲鼎曲脚○説文云三尺两耳和五味之寳器也昔禹收九牧之金铸鼎荆山之下○鲁诗説云鼐小鼎○周易鼎卦彖曰鼎象也以木巽火亨餁也九四曰鼎折足覆公餗六五曰鼎黄耳金铉上九曰鼎玉铉○礼书云士虞有上中下鼎有司彻司马举羊鼎司士举豕鼎鱼鼎天子诸侯有牛鼎大夫羊士豕鱼而已膳夫王日一举鼎十二掌客诸侯之礼鼎皆十二聘礼賔之飱饔皆餁一牢鼎九而飱腥一牢鼎七饔腥二牢鼎二七上介飱饔皆餁一牢鼎七而饔腥一牢鼎七众介飱少牢餁鼎五大夫少牢五鼎士特牲防礼三鼎既夕五鼎掌客聘礼诸侯与卿之鼎过王之数士既夕鼎过于特牲何也聘礼陈鼎也王之日举食鼎也特牲庸礼也既夕斯须礼也然所谓陪鼎羞鼎皆铏鼎所以实者也王日食九鼎而陪鼎三公食大夫七鼎而铏鼎四掌客上公铏四十二侯伯二十八子男十八聘礼之賔上介飱饔之羞鼎皆三少牢佐食设羊铏豕铏特牲主妇设两铏公食大夫之铏多于王日食者以公食者众也聘介之铏同于賔者以三鼎杀故也周礼亨人掌共鼎镬以给水火之齐然则牲体皆亨于镬然后肉脀之鼎而纳于铏公食大夫礼甸人陈鼎设扄幂若束若编考工记曰庙门容大扄七个闱门容小扄三个郑氏谓牛鼎扄长三尺膷鼎扄长二尺扄谓之铉易称玉铉金铉以横木贯耳而举之金玉其餙也幂茅为之长者束本短者编中陈鼎必于门外举之去幂然后入既入抽扄然后加七○三礼图云天子之鼎饰以黄金诸侯饰以金容一斛大夫羊鼎饰以铜容五斗士豕鼎饰以铁容三斗牛羊豕鼎各状其首于足上
　　般篇
　　嶞
　　尔雅云峦山嶞注云谓山形长狭者荆州谓之峦○孔氏曰山之小者嶞嶞然言狭长之意
　　翕河
　　笺云河自大陆北敷为九祭者合为一○禹贡兖州云九河既道又云河北过洚水至于大陆又北播爲九河同为逆河入于海○尔雅云徒骇太史马颊覆鬴胡苏简絜钩盘鬲津九河○春秋保干图云移河为界在齐吕填阏八流以自广○命厯序云人皇九头提羽盖乘云车出阳谷分九河○郦道元云九河碣石苞沦于海○蔡传云九河六曰简洁其一则河之经流也先儒不知河之经流遂分简洁为二○苑洛语禄云九河故道今永平府抚宁县碣石山与诸家所载碣石之状合则九河在沧平间海之湾永平谓之南海此或逆河今河徙而洋存山东通志马颊在商河覆鬴在海丰钩盘在徳平鬲津在乐陵徒骇在齐河皆济南府所属今眞定府三百里方是济南北境眞定去济南东西六百余里古河自洚水直趋而北至大陆皆眞定地又北播为九河固永平河间地也不应河至大陆折而东反回流而南以至济南之境沧州古志徒骇在沧州废清池县太史简洁在本州南皮县马颊在景州东光县胡苏鬲津在沧州庆云县钩盘在献县此九河相去不逺又与黄河故道相近此古志得之土人可征也河虽为冀兖之界然兖地下九河之分皆在兖故于兖言之○一统志直河间府九河故道旧志云云此盖后世新河传以旧名今亦湮塞【同苑洛语録】济南府云鬲津枯河自齐河县经禹城平原徳州徳平乐陵东北至海丰入海钩盘枯河自徳州经徳平东北至阳信县又有覆鬴枯河自庆云经海丰县南入海又济阳县东北至商河县境有马颊枯河东昌府有马颊河故道
　　按九河汉许商止得其三后儒推之以为徒骇是九河之最北者鬲津是最南者太史马颊覆釜文在胡苏之上则在成平之南东光之北简洁钩盘文在胡苏之下则在东光之南鬲县之北唐人积集累世之语遂得其六舆地记又得其一蔡沈书传着之详矣而太史竟不知所在又谓简洁为一然则止八河耳一统志所言亦影响之间惟韩氏论著甚详故畧载之







　　六家诗名物疏卷五十三
　　钦定四库全书
　　六家诗名物疏卷五十四　明　冯复京　撰鲁颂
　　駉篇
　　坰
　　传云坰逺野也林外曰坰笺云必牧于坰野者避民居与良田○释地云邑外谓之郊郊外谓之牧牧外谓之野野外谓之林林外谓之坰孙炎曰邑国都也设百里之国五者之界界各十里○郡县志坰泽俗名连泉泽在州曲阜县九里鲁僖公牧马之地
　　驈
　　释畜云骊马白跨驈孙炎曰骊黑色也白跨股脚白郭璞曰跨髀间也
　　骓
　　释畜云苍白杂毛骓郭璞曰即今骓马疏云苍浅青也毛有浅青及白兼杂毛者名骓○説文云骓马苍黒杂毛
　　駓
　　释畜云黄白杂毛駓郭璞曰今之桃华马疏云毛色黄白而复有杂毛者名駓○孔氏云骓駓二者皆云杂毛是体有二种之色相间杂上云黄白曰皇黄骍曰黄止是一毛色之中自有浅深与此二色者异○説文云駓黄马白毛
　　骍
　　毛传云赤黄曰骍疏骍为纯赤色上云黄骍曰黄谓黄而微赤此云赤黄曰骍谓赤而微黄
　　驒
　　説文云青骊白鳞文如鼍鱼○释畜云青骊驎驒孙炎曰色有浅深似鱼鳞也郭璞曰色有深浅班剥隐粼今之连钱骢○韩诗传云驒白马黒髦
　　雒
　　毛传云黒身白鬛曰雒
　　騢
　　释畜云彤白杂毛騢郭璞曰彤赤也即今赭白马邢昺曰毛赤白兼杂毛者名騢○说文曰马赤白杂毛色似鰕鱼也
　　驔
　　传云豪骭白驔疏云説文骭骹也郭璞曰骭脚胫释畜云四骹皆白驓无豪骭白之名传言豪骭白者盖谓豪毛在骭而白长名为驔驓则四骹杂白而毛短故与驔异○説文云驔骊马黄脊
　　按毛传本作豪骭白朱传因此传四种马文连余三俱有曰字故云豪骭曰驔若然则豪是长毛骭是脚胫朱传云豪在骭而白白字从何生出或朱传本不误因白曰二字相似后人书写缪耳説文云驔骊马黄脊按尔雅骊马黄脊名为騽不名驔也説文騽字云马豪骭反似用此传文以驔为騽以騽为驔纵毛传不足依岂尔雅亦可改乎许君于是失之逺矣
　　鱼
　　释畜云一目白瞷二目白鱼郭云似鱼目也○雅翼曰相马之説曰马目欲得黄又欲光而有紫艶若小而多白则惊畏惊畏马之大病故其序尤在后
　　有駜篇
　　駽
　　释畜云青骊駽孙炎曰色青黒之间郭云今之防骢
　　泮水篇
　　泮水
　　传云泮宫之水笺云泮之言半半水者盖东西门以南通水北无也天子诸侯宫异制因形然疏云鲁有四代之学其行礼之饮酒养老兵事之受成告克当于周世之学在泮宫也○朱子曰説文曰泮宫诸侯乡射之宫西南为水东北为墙康成以为东西门其説不同○王制云天子命之教然后为学小学在公宫南之左大学在郊天子曰辟廱诸侯曰类宫注云此大学小学殷制頖之言班所以班政教礼器云鲁人将有事于上帝必先有事于頖宫注云頖郊之学诗所谓頖宫疏云鲁以小学为頖宫明堂位云米廪有虞氏之庠也序夏后氏之序也瞽宗殷学也頖宫周学也○白虎通云诸侯曰泮宫半于天子宫也明尊卑有差所化少也半者象璜也独南面礼仪之方有水其余壅之以垣○水经注灵光殿之东南即泮宫也在髙门直北道西宫中有台髙八十尺台南水东西百步南北六十步台西水南北四百步东西六十步台池咸结石为之诗所谓思乐泮水也○一统志泮水一名雩水源出曲阜县治西南西流至兖州府城东入泗水诗思乐泮水即此鲁泮宫池在曲阜宣圣庙东南
　　茆
　　説文云鳬葵也诗曰言采其力久切○周礼醢人朝事之豆茆苴麋臡注云茆鳬葵释文云茆音卯北人音栁○干寳云今之蹗艸堪为菹江东有之○郑小同云江东人名之莼菜生陂泽中○陆玑云茆与荇菜相似叶大如手赤圆有肥者着手中滑不得停茎大如匕柄叶可生食又可煮滑羙江南人谓之莼菜或谓之水葵诸陂泽水中皆有○何承天云此菜出东海堪为菹酱○蜀本图经云莼生水中叶似鳬葵浮水上采茎堪噉花黄白子紫色三月至八月茎细如钗股黄赤色短长随水深浅名为丝莼九十月渐粗硬十一月萌在泥中名块莼体苦涩惟取汁味○唐本草注云块莼为羹犹胜杂菜
　　按本草鳬葵是荇菜莼别一物合陆玑郑小同之説观之茆是莼耳干寳何承天之説非也或以为猪莼猪莼即本草图经所谓块莼又一名莼茆与荇本相似故古人即谓之鳬葵
　　饮酒
　　笺云征先生君子与之行饮酒之礼○仪礼乡饮酒乡射皆云息司正羞唯所有征唯所欲以告于先生君子可也乡乐唯欲乡射注云先生乡大夫致仕者君子有大徳行不仕者
　　献馘献囚
　　笺云馘所格者之左耳囚所虏获者○馘説文作聝云军战断耳也○王制云天子将出征受成于学出征执有罪反释奠于学以讯馘告注云受成定兵谋也释菜奠币礼先师也讯馘所生获断耳者疏云讯是生者馘是死而截耳者
　　琛
　　释言云琛寳也舍人曰羙寳曰琛
　　閟宫篇
　　稙稺
　　传云先种曰稙后种曰稺○韩诗説云稙长稼也稺防稺也○説文云稙早种也稺防禾○正义云重穋稙稺生熟早晚之共称耳非谷名当谓先种先熟后种后熟但传畧不言其熟
　　叔父
　　释亲云父之晜弟后生为叔父○释名云叔少也
　　鲁山川
　　禹贡云海岱及淮惟徐州淮沂其又蒙羽其艺大野既猪东原底平○公羊传云三望者何泰山河海○尔雅十薮鲁有大野○一统志兖州府春秋时为鲁国有峄山鳬山陪尾山山蒙山济河泗水洙水泮水沂水钜野泽羽山在登州府
　　附庸
　　王制云不能五十里者不合于天子附于诸侯曰附庸天子之元士视附庸注云不合谓不朝防也小城曰附庸以国事附于大国未能以其名通此商所因夏爵三等之制明堂位云封周公于曲阜地方七百里注云上公之封方五百里加鲁以四等之附庸方百里者二十四并五五二十五积四十九开方之得七百里○大司徒注云凡诸侯为牧正师长及有徳者乃有附庸为有禄者当取焉公无附庸侯附庸九同伯附庸七同子附庸五同男附庸三同进则取焉退则归焉○玉海云颛臾邾国无骇入极取鄟取郗鲁附庸国也
　　楅衡
　　传云楅衡设牛角以楅之也○周礼封人祭祀饰其牛牲设其楅衡置其絼司农云楅衡所以楅持牛也絼着牛鼻绳所以牵牛者皆谓夕牲时杜子春云楅衡所以持牛令不得抵触人谓楅设于角衡设于鼻如椵状也
　　按毛解楅衡同杜氏先郑之説笺亦申成其义自戾周官注盖以无文故为两解
　　白牡骍刚
　　公羊传云鲁祭周公何以为牲周公用白牡鲁公用骍犅羣公不毛何休云白牡殷牲也周公死有王礼嫌不敢与文武同不以夏黒牡者嫌改周当以夏避嫌也鲁公诸侯不嫌也故从周制○明堂位云季夏六月以禘礼祀周公于太庙牲用白牡又云夏后氏牲尚黒殷白牡周骍刚○説文云犅特牛也
　　牺尊
　　司尊彛云春祠夏禴朝践用两献尊其再献用两象尊皆有罍郑司农云献读为牺牺尊饰以翡翠象尊以象鳯凰或曰以象骨饰尊○礼器云牺尊疏布鼏椫杓此以素为贵也又云君西酌牺象夫人东酌罍尊明堂位云以禘礼祀周公尊用牺象山罍又云泰有虞氏之尊也着殷尊也牺象周尊也左传云牺象不出门○郑志云牺读如沙刻画鳯凰之象于尊其形婆娑然或有作献字者齐人之声误耳○阮堪礼图云牺尊饰以牛象尊饰以象于尊腹之上画为牛象之形○王肃云太和中鲁郡于地中得齐大夫子尾送女器有牺尊以牺牛为尊然则象尊为象形
　　按宋蔡绦云上皇崇尚古器有得一器至百万不啻者于是天下冢墓破伐殆尽政和间尚方所贮至六千余数百器遂尽见三代典仪文章而读先儒解説殆有可哂者如今博古圗所载即徽宗时物也其牺象二尊正如王肃所言全作牛象形开背受酒则康成阮谌之説尽臆度耳他器若爵之前如噣后如尾足脩而锐两柱为耳异于刻雀负琖之形敦足垂花二舟与彛相似异于承槃之制皆有的据而反于先儒者也但谓古器皆冶铜为之絶无刻木髤漆者窃谓铜器可久不若木之易朽故宋人独多得铜器耳难执此以废彼也
　　毛炰
　　封人云歌舞牲及毛炰之豚注云爓去其毛而炮之以备八珍○内则云炮取豚若将【当作牂】刲之刳之实于其腹中编萑以苴之涂之以谨【当作墐】涂炮之涂皆干擘之濯手以摩之去其皽为稻粉糔溲以为酏以付豚煎诸膏膏必灭之钜镬汤以小鼎芗脯于其中使其汤毋灭鼎三日三夜毋絶火而后调之以醯醢○説文豚小豕也
　　胾
　　曲礼凡进食之礼左殽右胾注胾切肉也殽在俎胾在豆又云三饭主人延客食胾然后辩殽○説文胾大脔也
　　大房
　　传云半体之俎笺云玉饰俎也其制足间有横下有柎似乎堂后有房然○明堂位云周以房俎○周语王公立饫则有房烝注云房大俎也诗云笾豆大房谓半解其体升之房也
　　千乘
　　明堂位云封周公于曲阜地方七百里革车千乘○坊记云制国不过千乘○论语道千乘之国马融云司马法六尺为步步百为亩亩百为夫夫三为屋屋三为井井十为通通十为成成出革车一乘然则千乘之赋其地千成居地方三百一十六里有畸唯公侯之封乃能容之虽大国之赋亦不是过焉包咸云千乘者百里之国也古者井田方里为井十井为乘百里之国适千乘也○孔氏云千乘有七万五千人与下公徒三万数不合者天子六军出六乡则诸侯三军出三乡下云徒三万自是乡之所出非此千乘之众也此军千乘自谓计地出兵非彼三军之事也
　　胄
　　説文云胄兠鍪首铠也○易曰离为甲胄○书曰善糓乃甲胄○礼记曰献甲者执胄甲胄则有不可犯之色○周迁舆服杂事曰刺校者校人之执刺兵者也首戴虎皮传云蒙臯比以犯陈蔡因是有虎皮胄焉蜀队戴贝胄被犀角此古制也诗云贝胄朱綅谓以贝齿饰胄朱缕缀之也胄揷以翟尾垂以红絮朱綅之象
　　綅
　　説文云綅线也
　　舒
　　疏云楚之与国○左传文十一年羣舒叛楚宣八年楚灭舒蓼成十七年灭舒庸襄十五年灭舒鸠○地里志庐江郡舒县故舒国龙舒县羣舒之邑○世本云舒鲍偃姓国○地里考云春秋有舒今庐州舒城县舒鸠今无为军巢县舒蓼在安丰县舒庸东夷国谓之羣舒皆偃姓○一统志直庐州府春秋时属舒舒城县庐江县无为州巢县皆属焉安丰废县在鳯阳府夀州境
　　泰山【互见崧髙篇岳】
　　公羊传云触石而起肤寸而合不崇朝而雨天下者唯泰山乎○礼记云因名山升中于天而鳯凰降龙假疏云此惟泰山为之余岳则否○孝经纬云封乎泰山考绩燔燎禅乎梁甫刻石纪号○泰山记云盘道屈曲而上凡五十余盘经小天门大天门如从穴中视天防矣自下至古封禅处凡四十里山顶西岩为仙人石闾东岩为介丘黄河去泰山二百余里于祠所瞻黄河如带若在山阯○封禅记云东山名曰日观日观者鸡一鸣时见日始欲出长三丈所秦观者望见长安呉观者望见防稽周观者望见齐西北有石室坛以南有玉盘中有玉山南胁神泉饮之极清羙利人○尸子云泰山之中有神房阿阁帝王録
　　
　　水经注云山在博县一十五里山北即隂之田春秋定公十年齐人来归隂之田是也○一统志山在兖州府泗水县东北五十里春秋隂之田在其北今属泰安州
　　蒙
　　书曰蒙羽其艺○地里志云泰山蒙隂县蒙山在西南有祠颛臾国在蒙山下○一统志蒙山在兖州府沂州费县西北七十里居鲁之东一名东山孟子所谓孔子登东山而小鲁是也
　　大东
　　孔氏曰僖公时东方小国见于盟防惟邾莒滕杞而已○尔雅云东至于泰逺东至日所出为太平○一统志兖州府邹县周时邾国青州府莒州古莒子国滕县在兖州府
　　凫
　　郡县志凫山在兖州邹县东南三十八里○一统志云凫山在邹县西南五十里连鱼台县界世传伏羲画卦于此土人呼其处为八卦山○杨奂东游记云过泗水地颇高敞南望凫峄诸峰出没于烟芜云树之表
　　绎
　　禹贡峄阳孤桐○地里志峄山在鲁国驺县北○邹山记曰邹山古之峄山也山下是邹县本邾国鲁穆公改邹山从邑变故谓邹山峄阳犹多桐树○水经注云邹山所谓峄山邾文公所迁京相璠曰绎邑依峄山为名山东西二十里南北十三里高秀独出积石相临殆无土壤石间多孔穴洞逹相通○一统志峄山在山东兖州府邹县东南二十五里史记秦始皇上邹峄山刻石颂徳
　　常
　　笺云常或作尝在薛之旁鲁庄公筑台于薛是与六国时齐有孟尝君食邑于薛○曹氏曰汉地里志鲁有薛县而齐孟尝君食邑于薛则尝先当属鲁○史记正义曰薛故城在徐州滕县南四十四里○一统志薛城在兖州府滕县南四十里孟尝君墓在县南五十里
　　许
　　笺云许许田鲁朝宿之邑○左传隐八年郑伯请以泰山之祊易许田注云成王营王城有迁都之志故赐周公许田以为鲁朝宿之邑郑有助祭泰山汤沐之邑在祊欲以祊易许田各从本国所近许田近许之田桓公元年郑伯以璧假许田○公羊传云许田鲁朝宿之邑也诸侯时朝乎天子天子之郊诸侯皆有朝宿之邑焉曷为繋之许近许也○括地志许田在许州许昌县南四十里有鲁城周公庙在其中
　　庶士
　　周礼上士一千一百三十三人中士四千五百三十六人下士一万九千二百九人○王制云诸侯之上大夫卿下大夫上士中士下士凡五等○説苑伊尹云列士所以参大夫也○周书曰胄子成人能治上官谓之士○白虎通云士者事也任事之称故传曰古今辨然否谓之士天子之士独称元士何士贱不得体君之尊故加元以别诸侯之士
　　徂来
　　郡县志徂来山亦曰尤来山○水经注邹山记曰徂来山在兖州梁父奉高博城三县界今犹有羙松亦曰龙竦之山赤眉樊崇保此山自号尤来三老○一统志徂徕山在济南府泰安州东南四十里上有紫源池玲珑山独秀峰天平东西三寨下有白鹤湾
　　新甫
　　后魏志鲁郡汶阳县有新甫山○通典汉汶阳故城在兖州泗水县东南○九域志袭庆府有新甫田
　　寻尺
　　礼记云古者以周尺八尺为步今以周尺六尺四寸为步注云按礼制周犹以十寸为尺盖六国时多变乱法度或言周尺八寸步更为六十四寸○家语曰布指知寸布手知尺○小尔雅云四尺谓之仭倍仭谓之寻寻舒两肱也倍寻谓之常○前汉律厯志云一黍之广为一分十分为寸十寸为尺十尺为丈十丈为引尺者蒦也
　　桷
　　説文云椽榱也桷也橑榱也秦谓之榱周谓之椽鲁谓之桷○通俗文曰屋加椽曰橑○释名云桷确也其形细而疏确也或谓之椽椽传也相传次而布列也或谓之榱在檼房下列衰衰然垂也○庄二十四年刻桓宫桷谷梁云礼天子之桷斵之砻之加宻石焉诸侯之桷斵之砻之大夫斵之士斵本刻桷非正也















　　六家诗名物疏卷五十四
　　钦定四库全书
　　六家诗名物疏卷五十五　明　冯复京　撰商颂
　　那篇
　　置
　　笺云置读曰植植鞉鼓者为楹贯而树之○乐书曰明堂位曰殷楹鼓周官大仆建路鼓于大寝之门外仪礼大射建鼓在阼阶西南鼔则其所建楹也是楹鼓为一楹而四棱焉贯鼔于其端犹四植之桓圭也庄子曰负建鼓建鼔可负则以楹贯而置之矣颂曰置我鼗鼓是也
　　磬
　　笺云磬玉磬也○朱传云堂上升歌之乐非石磬○书益稷曰戞击鸣球顾命曰天球在东序○郊特牲云诸侯宫县击玉磬僣礼也明堂位云玉磬四代之乐器聘义云玉叩之其声清越以长其终诎然乐也○吕氏春秋云尧命夔鸣球以象上帝玉磬之音○乐书云玉磬堂上首乐之器其声清彻有隆而无杀众声所求而依之者也
　　客
　　礼记云天子存二代之后○史记云舜子商钧有疆土以奉先祀服其服礼乐如之以客见天子天子弗臣示弗敢専也又云汤封夏之后至周封于杞○括地志云宋州虞城县舜后所封夏亭故城在汝州郀城县东北五十四里盖夏后所封○一统志河南开封府归徳州虞城县古虞国禹封商钧之地南阳府汝州隋唐之汝州也
　　鸟篇
　　九有
　　传云九有九州也○尔雅曰两河间曰冀州河南曰豫州河西曰雝州汉南曰荆州江南曰扬州济河间曰兖州济东曰徐州燕曰幽州齐曰营州郭璞曰此盖殷制易氏曰尔雅九州之名与舜典禹贡异先儒以为殷制由今考之有舜之幽营徐而无舜之青梁并是青入于徐梁入于雍并入于冀也既分禹贡冀州之境而复舜之幽州又并青于徐而复舜之营州殷之九州粲然可考至周人又分冀为并并营于幽复禹之青州而省徐以入于青○舜典肇十有二州注云禹治水后舜分冀为幽并分青为营始置十二州○禹贡冀州济河惟兖州海岱惟青州海岱及淮惟徐州淮海惟扬州荆及衡阳惟荆州荆河惟豫州黒水惟梁州黒水西河惟雍州○左传云防夏之方有徳也贡金九牧○周礼职方氏东南曰扬州正南曰荆州河南曰豫州正东曰青州河东曰兖州正西曰雍州东北曰幽州河内曰冀州正北曰并州○王制注云殷汤更制中国方三千里之界分为九州而建千七百七十三国○杨用脩云春秋命厯叙人皇氏依山川土地之势度为九州谓之九囿囿古文省作有
　　畿
　　传云畿疆也○王制注县内夏时天子所居州界名也殷周曰畿○孔氏曰殷周称畿唐虞称服周礼大司马九畿方千里曰国畿职方氏九服方千里曰王畿○易氏曰禹之五服王畿在内职方氏王畿不在九服之内○汉志云殷周因井田而制军赋十终为同同方百里同十为封封十为畿畿方千里○礼书春秋传曰天子一圻周语曰规方千里以为甸服王制曰千里之内曰甸则天子寰内五百里中为王城百里为郊二百里为邦甸三百里为邦削四百里为邦县五百里为邦都
　　四海
　　尔雅九戎八狄七戎六蛮谓之四海孙炎曰海之言晦晦昧于礼仪也○虞书曰州十有二师外薄四海咸建五长
　　景
　　朱传云景山名商所都也春秋传曰商汤有景亳之命○括地志宋州北五十里大蒙城为景亳汤所盟地因景山为名○寰宇记景山在应天府楚丘县北三十八里○玉海云髙四丈今属拱州○诗缉云自汤至盘庚五迁亳嚣在河南相耿在河北盘庚后传三世至武丁又传四世至庚丁之子武乙始去亳徙河北此诗所言河正指亳也
　　按宋之南京应天府今之开封归徳州也州城东南有亳城即景亳也拱州今为睢州
　　长发篇
　　有娀
　　吕氏春秋云有娀氏有二佚女为九成之台○淮南子云有娀在不周之北长女简翟少女建疵○史记云桀败于有娀之墟正义云当在蒲州○国名记云帝喾次妃国桀败有娀之墟盖陜虢间
　　帝
　　笺云黒帝○春秋纬云太微宫有五帝座黒帝曰汁光纪
　　九围
　　疏云分天下为九处防围然故谓九围
　　球
　　笺云小玉尺二寸圭也大玉谓珽也○释地云西北之羙者有昆仑虚之璆琳琅玕焉注云璆琳羙玉○周礼大宗伯云王执镇圭注云镇安也所以安四方盖以四镇之山为瑑饰典瑞云王晋大圭执镇圭缫借五采五就以朝日又云珍【当作镇】圭以徴守以恤凶荒玉人云镇圭尺有二寸天子守之天子圭中必注云以组约其中央为执之以防失队【已上释小球】○考工记云大圭长三尺杼上终葵首天子服之注云王所搢大圭也或谓之珽终葵椎也为椎于其杼上明无所屈杼閷也○玉藻云天子瑨珽方正于天下也诸侯荼前诎后直让于天子也大夫前诎后诎无所不让也又云笏天子以球玉诸侯以象大夫以鱼须文竹士竹本象可也笏度二尺有六寸其中博三寸其杀六分而去一礼器云大圭不琢○左传云衮冕黻珽昭其度也○相玉书云珽玉六寸明自炤○礼书云天子朝日执镇圭搢大圭则所执者挚也所搢者笏也诸侯之朝大夫之聘盖亦如此诸侯执命圭者必搢荼大夫执聘圭者必搢笏及合瑞而授圭则执其所搢而已此所谓见于天子无脱笏也【已上释大球】○朱传云或曰小国大国所贽之玉○舜典辑五瑞巡狩脩五玉如五器卒乃复注云器谓圭璧礼终则还之○典瑞云公执桓圭侯执信圭伯执躬圭缫皆三采三就子执谷璧男执蒲璧缫皆二采再就以朝觐宗遇防同于王诸侯之相见亦如之○觐礼云朝以瑞玉有缫○曲礼云凢挚天子鬯诸侯圭【互见淇奥篇圭璧】
　　旒
　　笺云旌旗之垂者○巾车云玉路建大常十有二斿大行人云上公建常九斿侯伯建常七斿子男建常五斿考工记云龙旂九斿以象大火也鸟旟七斿以象鹑火也熊旂六斿以象伐也虵四斿以象营室也○乐记云龙旂九旒天子之旌所以赠诸侯明堂位云鲁君孟春乘大路旂十有二旒日月之章祀帝于郊○尔雅云纁帛縿素升龙于縿练旒九饰以组维以缕注云縿众旒所着练绛练也用綦组饰旒之边用朱缕维连持之不欲令曵地
　　案礼记注引诗作为下国畷邮邮谓民之邮舍言汤为下国诸侯在畷民之处使不离散所引齐鲁韩三家之説也
　　共
　　朱传或曰小国大国所共之贡○禹贡序云禹别九州随山濬川任土作贡兖州贡漆丝厥篚织文青州贡盐絺海物惟错岱畎丝枲鈆松怪石厥篚檿丝徐州贡土五色羽畎夏翟峄阳孤桐泗濵浮磬厥篚纎缟扬州贡金三品瑶琨篠簜齿革羽毛惟木厥篚织贝厥包橘柚锡贡荆州贡羽毛齿革惟金三品杶干栝柏砺砥砮丹惟箘簵楛包匦菁茅厥篚纁玑组九江纳锡大豫州贡漆枲絺纻厥篚纎缟锡贡磬错梁州贡璆铁银镂砮磬熊罴狐狸织皮雍州贡球琳琅玕○周礼大宰以九贡致邦国之用一祀贡二嫔贡三器贡四币贡五材贡六货贡七服贡八斿贡九物贡太府凡邦国之贡以待吊用内府掌受九贡之货贿良兵良器以待邦之大用大司徒诸公之地食者半侯伯之地食者三之一子男之地食者四之一土均以均地贡大司马施贡分职以任邦国大行人侯服贡祀物甸服贡嫔物男服贡器物采服贡服物卫服贡材物要服贡货物蕃国各以所贵寳为挚小行人令诸侯春入贡秋献功○礼器云大飨其王事与三牲鱼腊四海九州之美味也笾豆之荐四时之和气也内金示和也束帛加璧尊徳也为前列先知也金次之见情也丹漆丝纩竹箭与众共财也其余无常货各以其国之所有则致逺物也郊特牲云旅币无方所以别土地之宜节逺近之期也虎豹之皮示服猛也○苏氏曰共珙通合珙之玉○韵防注珙璧也通作拱老子拱璧
　　骏厐
　　董氏云齐诗作骏駹谓马也
　　苞
　　传云本也疏易称苞桑谓桑本故以苞为本
　　蘖
　　説文云伐木余也○盘庚云若颠木之有由蘖○释诂曰枿余也李廵曰槁木之余
　　韦
　　郑语祝融其后八姓彭姓豕韦○通典滑州韦城县古豕韦国○国名记云彭姓商伯元喆之封豕韦也○一统志直大名府滑县古豕韦氏之国废韦城县在县东南五十里
　　顾
　　郡县志顾城在濮州范县东二十八里夏之顾国故莘城在汴州陈留县东北三十五里古莘国地汤伐桀桀与韦顾之君拒汤于莘之虚遂战于鸣条之野○一统志顾城在山东东昌府濮州范县东南五十三里
　　昆吾
　　国语祝融后己姓昆吾为夏伯注云昆吾祝融之孙陆终第二子名樊为己姓封于昆吾昆吾卫是也后夏衰为伯迁于旧许传曰楚之皇祖伯父昆吾旧许是宅○括地志濮阳县古昆吾国故城县西三十里昆吾台在县西百步周围五十步髙二丈即昆吾虚也○左传昭十八年二月乙卯周毛得杀毛伯过苌曰是昆吾稔之日也○寰宇记解州安邑县有昆吾亭盖汤伐桀之时昆吾以兵助桀同时而灭故有亭非国于此○一统志东昌府濮州古颛顼之虚曰帝丘夏为昆吾氏所居
　　夏
　　呉起曰夏桀之居左河济右泰华伊阙在南羊肠在北○寰宇记禹自安邑都晋阳桀徙安邑○书序孔氏注桀都安邑汤升道从陑陑在河曲之南战于鸣条之野地在安邑西○一统志山西平阳府解州安邑县禹营安邑即此地鸣条冈在县北二十里境接夏县
　　阿衡
　　笺云阿倚衡平也伊尹汤所依倚而取平故以为官名○书君奭曰在防成汤有若伊尹格于皇天在大甲时则有若保衡格于上帝注云伊尹汤以为阿衡大甲改保衡阿衡保衡皆公官
　　殷武篇
　　楚
　　春秋正义荆楚一木二名故以为国号亦得二名庄公之世荆皆书荆僖之元年乃书楚人伐郑盖始改为楚○疏云周始封熊绎为楚子武丁之世不知楚君为何人○左传楚国方城以为城汉水以为池○一统志方城山在河南南阳府裕州东北
　　氐
　　地里志云陇西郡有氐道道○郡县志夏桀之乱犬夷入居岐邠之间成汤伐而攘之武王伐商髳防于牧野○括地志云陇右岷洮丛等州西也○孔氏曰氐之种汉世仍存在秦陇之西○黄氏云本姜姓三苖之后居三危今叠宕松诸州皆地○説文云西方从羊○山海经伯夷父生西岳西岳生先龙先龙是始生氐羌氐羌乞姓
　　案黄氏曰今叠宕松诸州皆地所云叠叠溪也宕顺庆也松松潘也皆隷四川孔氏以为居秦陇之西括地志亦云陇右岷洮丛等州西也故一统志以陜西临洮府宁夏岷州靖虏卫文县所四川龙州松潘叠溪皆为地但陇西者本犬戎之地其外为西戎春秋以前非地也意者战国时氐日盛渐并西戎之地与
　　享
　　周书伊尹为四方令曰臣请正东符娄仇州伊虑沤深九夷十蛮越沤鬋文身请令以鱼支之鞞【缺一字】鲗之醤鲛瞂利剑为献正南瓯邓桂国损子产里百濮九菌请令以珠玑瑇象齿文犀翠羽菌鹤短狗为献正西昆仑狗国鬼亲枳己阘耳贯胷雕题离丘漆齿请令以丹青白旄纰罽江歴龙角神为献正北空同大夏莎车姑他旦畧貎胡戎翟匈奴楼烦月氏犁其龙东胡请令以槖駞白玉野马騊駼駃騠良弓为献汤曰善
　　王
　　笺云世见曰王○大行人云九州之外谓之蕃国世壹见各以其所贵寳为挚注云九州之外夷服镇服蕃服也无朝贡之歳父死子立及嗣王即位乃一来耳各以贵寳为贽若犬戎献白狼白鹿是也○明堂位云四塞世告至○周语云荒服者王终王注云朝嗣王及即位而来见
　　防
　　笺云椹谓之防○尔雅椹谓之榩孙炎曰椹斵材质也○史记曰臣胷不足当椹质注云椹者莝砧也○韵防注云椹斫木櫍也一曰木趺











　　六家诗名物疏卷五十五
