　　钦定四库全书　　　　　经部三
　　诗传名物集览目録　　　诗类
　　巻一
　　鸟
　　巻二
　　鸟
　　卷三
　　兽
　　卷四
　　兽
　　卷五
　　虫豸
　　卷六
　　鳞介
　　卷七
　　草
　　卷八
　　草
　　卷九
　　草
　　卷十
　　草
　　巻十一
　　木
　　巻十二
　　木
　　【臣】等谨案诗传名物集览十二卷
　　国朝陈大章撰大章字仲夔号雨山黄冈人康熈戊辰进士改翰林院庶吉士以母老乞归其于毛诗用功颇深所作集览本百卷凡三易稿而后成此乃其先行摘出付梓之本凡鸟二卷兽二卷虫豸一卷鳞介一卷草四卷木二卷葢尤其生平精力所注也毛诗自陆玑以下诠释名物者毋虑数十家此书成之最后故于诸家之说采辑尤伙其中体例之未合者如释鹑之奔奔则荘子之鹑居列子之蛙变以至朱鸟为鹑首子夏衣若悬鹑之类无所不引释鸡栖于埘则列子之木鸡吕氏春秋之鸡跖汉官仪之长鸣鸡亦无不偹载皆体近类书深乖说经之防又每条首録朱传大意以紫阳为主故如鄂不韡韡则取岂不光明之义而驳鄂作蕚不作跗之说以为不烦改字亦过扵偏执至如载宋太宗赐耶律休格【原作休哥今改正】旗皷事则以辽事误作宋事尤为乖舛然其徴引既众可资博览虽精雅不足而繁富有余固未始非读诗者多识之一助也乾隆四十三年六月恭校上
　　总纂官【臣】纪昀【臣】陆锡熊【臣】孙士毅
　　总　校　官【臣】陆　费　墀















　　钦定四库全书
　　诗传名物集览卷一　　　庶吉士陈大章撰鸟
　　闗关雎鸠
　　朱传雎鸠水鸟一名王雎状类凫鹥今江淮间有之生有定偶而不相乱偶常并游而不相狎故毛传以为挚而有别列女传以为人未尝见其乖居而匹处盖其性然也又语录见人说淮上有之状如鸠差小而长雌雄两两相随不失立处须隔丈来地所谓挚而有别也尔雅雎鸠王雎也郭注雕类江东呼之为鹗好在江渚山邉食鱼禽经王雎鱼鹰也亦曰白鹥亦名白鷢郑笺挚至也谓雌雄情意至然而有别韩诗雎鸠贞洁慎匹以声相求隐蔽乎无人之处陆玑疏雎鸠大小如鸱深目目上骨露幽州人谓之鹫扬雄许慎皆曰白鷢似鹰尾上白郑渔仲云尾邉有一防白风土记白鷢鹯属于义无取葢苍鷃大如鷢而色苍其鸣戛和顺游于水而息于洲常只不双陆佃云鹗性好峙所谓鹗立俗云雎鸠交则双翔立则异处是谓挚而有别传云挚鸟不双是也左传杜注雎鸠挚而有别故为司马主法则严氏诗缉左传郯子五鸠备见于诗雎鸠氏司马此诗是也祝鸠氏司徒鹁鸠也四牡嘉鱼之鵻是也鸤鸠氏司空布谷也曹风之鸤鸠是也爽鸠氏司防大明之鸠是也鹘鸠氏司事鸴鸠也非斑鸠小宛之鸣鸠与氓食桑葚之鸠是也蔡氏名物解凡鸠皆阳鸟也刚而能制真若乎阳和而不同有不可犯之道故谓之雎鸠又谓之鹗王大也于鸠为大故又谓之王雎勒以法度足以一众故雎鸠氏为司马隂阳自然变化论雎鸠不再匹淮南子关雎兴于鸟君子美之为其雌雄之不乖居也欧阳本义先儒辨雎鸠甚众惟毛公得之曰挚而有别谓捕鱼而食鸟之猛挚者也郑氏释挚为至非也鸟兽雌雄皆有情意孰知雎鸠之独至哉或曰诗本述后妃淑善之德不冝反以猛挚之物比之曰不取其挚取其别也雎鸠之在河洲听其声则和视其居则有别此诗人之所取也正字通雎从且与盱睢恣睢睢水睢阳之睢从目义别俗作睢非按尔雅止曰王雎郑郭陆许诸家皆以为雕鹗之类葢附尔雅白鷢而讹也黄直翁引夹漈曰凫类在水邉尾有一防白旧说雕误朱子特主其说则固不能无疑于诸家矣长笺谓王雎如鸭风土记疑为苍鷃近代冯元敏谓状似鸳鸯通雅定为属玊葢各得其形似而郝氏指为布糓钱氏以为杜鹃则又拟非其伦矣
　　黄鸟于飞
　　朱传鹂也尔雅皇黄鸟郭注俗呼黄离畱亦名搏黍郑注黄鸎也陆疏黄鸟黄鹂畱也或谓之黄栗畱幽州曰黄鸎一名仓庚一名商庚一名黧黄一名楚雀齐人曰搏黍一曰搏香关西谓之黄鸟当葚熟时来徃桑间故里语云黄栗畱看我麦黄葚熟不或谓之黄袍礼记仲春之月仓庚鸣野民曰黄栗畱语声转耳其色黧黒而黄埤雅凡诗言黄鸟者兴也言仓庚者赋也仓庚鸣于仲春其羽之鲜明在夏鸣则蚕生故诗曰有鸣仓庚爰求柔桑尔雅翼仓庚黄鸟而黒章罗氏曰性好双飞故鹂字从丽又曰鹂必匹飞鵙必单栖而东山之末章以比之子于归者又诗鸟鸣嘤嘤按禽经称鸎鸣嘤嘤殆诗所谓鸟也今荆州每冬月于田中得土坚圆如卵者破之则鸎在其中无复毛羽葢以土自裹伏候春始破土而出出谷迁乔恐似此矣禽经燕以狂防鸎以喜啭格物总论鸎黒尾嘴尖红脚青遍身甘草黄色羽及尾有黒毛相间三四月鸣声音圆滑韩退之曰以鸟鸣春以虫鸣秋若黄鸟之类其善鸣者也夏小正二月有鸣仓庚鵙者绩之候仓庚蚕之候名物解凡记时者皆言仓庚形色有中和之美以命其德也故哀三良刺宣王皆言黄鸟仲夏黍登而声伏故谓之搏黍月令惊蛰后五日小桃华次五日仓庚鸣隂阳运祚推移时至气动不得不尔故先王以候节令山海经黄鸟食之不妬杨夔止妬论云梁武帝郄后性妬令仓为膳妬果减半通雅杨升庵引李邵言仓庚为布谷谓当作博谷按布谷今呼郭公郭婆去栗畱之音霄壤矣作博谷尤无据
　　维鹊有巢
　　朱传鹊鸠皆鸟名鹊善为巢其巢最为完固鸠性拙不能为巢或有居鹊之成巢者尔雅鹊鵙丑其飞也翪注竦翅上下又云乌鹊丑其掌缩注飞缩脚腹下月令季冬之月鹊始巢周书小寒之日鴈非乡又五日鹊始巢鹊不始巢国不宁广雅鳱鹄鹊也易通卦验鹊者阳鸟先时而动先事而应见于未风之象失节不巢癸气不通故言春不东风也笺鹊作巢冬至架之至春乃成诗推度灾云鹊以复至之月始作室家鸣鸠因成事天性如此也禽经鹊以音感而孕又云鹊鸣唶唶庄子鹊上高城巢于髙枝之巅城坏巢折凌风而起故君子得时则蚁行失时则鹊起又云游于雕陵之樊覩一异鹊自南方来东方朔鹊立必顺风淮南子鹊识歳之多风去乔木而巢扶枝故高而不危也又云蛰虫鹊巢皆向天一又云太隂所建蛰虫首穴而处鹊巢向而为户又曰干鹄知来而不知往干鹄鹊也博物志鹊巢开口背太歳向太乙歳多风则去高木就卑枝渉秋首无毛又练鹊白毛如练俗谓之拖白练山鹊曰鸴陆贾云干鹊噪行人至陶贞白云一名飞驳鸟以其色杂也古今注鹊一名神女说文曰象文从隹昔声荀子古之王者其政好生恶杀鸟鹊之巢可俯而窥陆佃云鹊知人喜作巢取在木杪枝不取堕地者皆傅枝受卵故一名干鹊庄子乌鹊孺鱼傅沫也鹊以傅枝少欲故曰孺也列子所谓细腰纯雄其名穉蜂者与此同义罗愿云鹊巢水大则髙水小则卑傅枝而生子春二月有乳鹊矣已而舍去他鸟居之故召南称鸠居鹊巢今乌之类亦逐鹊而居其巢鹊尾尤长故汉髙祖刘氏冠民间谓之鹊尾冠能制猬其所在猬必反腹而受啄埤雅鹊强而不淫所以成德故知风之所在而作巢知歳之所在而开户所以趋时故诗以譬国君诗曰防有鹊巢言不惊惧之故卭有防苕言不残贼之故也俗说鹊巢中有梁见鹊上梁者必贵今二鹊共衔一木置中是也相法云鹊行跄跄性行弗良故古人居欲如燕行不欲如鹊淮南子曰如鹊之駮一曰从昔昔之言干也考工记穉牛之角直而泽老牛之角紾而昔主物簿云鹊啄槐实结入于脑谓之鹊玉此鹊终歳不复鸣噪虽巢无胎卵天寳遗事鹊谓之灵鹊闻鹊声皆喜以为吉兆名物疏按尔雅鸴山鹊注似鹊而有文采长尾觜脚赤说文云知来事鸟也据此则羣书所言知来者乃是鸴非鹊也通雅喜鹊曰干鹊性恶湿故名王安石以干音防谓健也小说谓之神女藏经谓之刍尼陈后山谓人必欲押刍尼字为韵甚无谓汉西京有鳷鹊观説文鸟在木上曰巢在穴曰窠淮南子雁北向鹊始加巢
　　维鸠居之
　　毛传鸠鸤鸠秸鞠也释鸟鸤鸠鴶鵴疏左传云鸤鸠氏司空诗云维鸠居之谓此郭云今之布糓江东呼为获糓方言云戴胜谢氏云布谷类也陆玑疏今梁宋之间谓布谷为鴶鵴一名击谷一名桑鸠按戴胜自生穴中不巢生而方言云戴胜非也禽经鸠拙而安注鸤鸠也礼记仲春之月鹰化为鸠然后设罻罗季春鸣鸠拂羽列子鹞之为鹯鹯之为布谷布谷乆复为鹞方言鸠自关而东谓之郎睾大者谓之颁鸠埤雅鸤鸠一名搏黍今之布谷江东呼为郭公牝牡飞鸣以翼相拂不自为巢居鹊之成巢有均一之德盖其哺子朝自上而下暮自下而上者均也其子在梅在棘在榛已常在桑者一也一者妇道也妻道也均者母道也小君之道均以制节一以谨度故诗以况夫人周官罗氏仲春献鸠以养国老者鸠性不噎食之复助气故也雅翼此鸟鸣时正值播种故曰布谷似鹞长尾好鸣之鸟故月令谓之鸣鸠续汉礼仪志年七十者授之玉杖八十九十有加礼杖长九尺端以鸠为饰欲老人不噎以爱民也欧阳永叔云今所谓布谷戴胜者与鸠絶异惟今人直谓之鸠者拙鸟也不能作巢多在屋瓦间或于树上架搆树枝初不成窠便以生子往往坠雏鹊作巢甚坚旣生雏散飞则弃而去容有鸠来处彼空巢诗缉一名桑鸠仲春鹰所化为鸠也或谓之题肩齐人谓之击正禽经一鸟曰隹二鸟曰雔三鸟曰朋四鸟曰乗五鸟曰雇六鸟曰鶂七鸟曰□八鸟曰鸾九鸟曰鸠十鸟曰章鸠字从九以此名物疏扬雄方言尸鸠或谓戴胜邢氏已辨其非又云或谓之鶭鸅此即释鸟所云鶭鸅鸆非尸鸠也其他鶝防鵩鶝诸异名皆不足据罗愿以为即月令之鸣鸠据冯衍逐妇书云口如布谷则此鸟亦多声者但鸣鸠自是鹘鸼非鸤鸠也罗氏之言失详防矣依欧阳氏则拙鸠别是一种不在左传五鸠之内此盖以时验知之或得其实然古之释诗者皆谓鸤鸠有均壹之德故以比夫人若但拙而已安足称乎后汉书杨由曰向社中木上有鸠鬭此兵象也又聚也鸠能聚阳气故取义于聚舜典共工方鸠僝功注僝见也言鸠聚见其功也左传释三国之图以鸠其民国语庶可以鉴而鸠赵宗乎庶物异名疏斑鸠春分化为黄祸侯本草曰春化为黄褐侯秋分化斑防即青防也黄褐言其色埤雅引之言所鸣有祸傅防甚矣通雅凡小鸟皆曰隹音锥曰夫不曰曰荆鸠皆是鸠之子曰防鸠曰役鸠曰糠鸠曰即臯曰辟臯以其文曰锦鸠五鸠以祝鸠性壹而孝为司徒祝鸠养老也尸鸠壹而慈鴡鸠司马鹗也鷞鸠司防鹰也鶌鸠司事则鹘鸼鸴也鸤鸠布谷也所谓郭公化鹞者即此
　　谁谓雀无角
　　春秋运斗枢瑶光星散为雀易通卦验立夏雀子飞说文雀依人小鸟崔豹云雀一名嘉宾言栖宿人家如宾客今俗呼瓦雀亦名黄雀麻雀淮南子季秋之月候鴈来宾雀入大水为蛤许愼注宾雀者老雀也栖宿人家堂宇间有似宾客故谓之宾雀禽经雀交不一雉交不再格物要论雀颔皆黒通身毛羽褐色尾长二寸许指爪黄白异物志南海有黄雀鱼六月化为黄雀十月入海为鱼埤雅雀赋曰头如颗蒜目如擘椒雀物之滛者防物之贪窃者故诗言雀角防牙以譬强暴西方之书曰雀浴沙受卵禽经曰雀以猜瞿雀俛而啄仰而四顾所谓瞿也凡鸟皆雄乗雌此鸟雌乗雄又雀四时有子鸽逐月有子雅翌云雀小隹其小者黄口贪食易捕老者难取性极多欲至曛黒輙盲不能为巢穿屋居之力能胜燕或衔艾于燕巢中燕飞去则居之字通于爵饮噐以为名象雀之形取其鸣节节足足也太曰明珠弹雀肉费不当也初学记雀肉不可合李食之朝野佥载叱雀官仓犹是向公故书之所贵者意也旧说鸟雀尾翠上有肉高有穴者名脂瓶每引觜取脂以涂翅毛衣悦泽雨露不濡笺云雀之穿屋不以角乃以咮名物疏按此雀即依人小鸟凡纬书称赤雀黄雀者瑞鸟也又有青雀礼记前有水则载青旌是水鸟也永元中安息所献者条枝大雀也并与此不同方书苏颂曰雀肉和蛇床子熬膏和药丸服能补下名驿马膏此法始于唐明皇服之验雄雀矢曰雀蘓即白丁香入药通雅鹊古作舃雀古作爵今人混之非也雀性淫酒噐一升曰爵戒淫佚也俗曰瓦雀在堂檐也老而斑曰麻雀小者黄口曰黄雀
　　燕燕于飞
　　朱传燕鳦也谓之燕燕者重言之也孔疏汉书燕燕尾涎涎是也尔雅燕燕鳦广雅鸟朱鸟燕也礼记仲春之月鸟至至之日以大牢祠于髙禖春秋运斗枢瑶光星散为燕埤雅燕籥口布翅枝尾齐人呼鳦取其名自呼也一名鸟取其色之也一名鷾鸸庄周所谓鸟莫智于鷾鸸目之所宜处不给视虽落其实弃之而走其畏人也而袭诸人间此燕安之道也故其字又为燕安之燕雅翼燕有两种越燕小而多声颔下紫巢于门上谓之紫燕亦谓之汉燕胡燕比越燕而大臆前白质黒章其声亦大巢于大屋两榱其长有容匹素者谓之蛇燕其尾岐分光泽汉书所云涎涎者美好之貌也以春分来秋分去其来主为孳乳故古者以其至之日祀髙禖契因是而生其去也多藏深谷大空木中无毛羽或蛰藏坻岸中亦云入水为蜃蛤淮南子云燕之为蛤是也来去皆避社又戊巳日不取土岂社主于土戊己土位土尅水燕之所避与巢中有艾则不居鹰鹞食之立死狐貉皮毛见鳦则毛脱一名游波雷斆曰海竭江枯投游波而立泛是也广州志燕有三种于嵓崖者为土燕左传少皥时鸟师而鸟名鸟氏司分者也又曰犹燕之巢于幕下九章筭术五雀六燕飞集于衡衡适平一雀一燕飞而易处则燕轻田俅子少昊时赤燕一防飞集少昊之户遗其丹书夏小正二月来降燕乃睇降者下也睇者眄也视可为室也九月陟鸟蛰先言陟后言蛰陟而后蛰也又曰鸟至至者入人室屋也一曰衡为鹊虚为燕湘中记零陵有石燕形似燕得雷风则飞颉颃如眞燕月令仲春鸟至仲秋鸟归吕氏春秋燕雀争处一屋之下子母相哺呴呴焉相乐以为安矣决上焚栋宇燕雀顔色不变不知祸之将及也博物志食燕肉不可入水为蛟龙所吞七修类藁云燕本水鸟故称鸟而终入水又入水者戒食燕或其理也天主物簿戴玉之鹊巢于竹与燕同羣盖燕能识寳也名物解燕就阳而畏隂南北徃来有生息之道鸟西北乙鸟东南自所归而言故谓之自所生而言故谓之乙中记千歳之燕戸北向禽经鸳鸯鸟爱其类又云乌向啼背栖燕背飞向宿述异记燕千年生胡髯京房易占山见白燕则生贵女今俗名燕为天女淮南子大厦成而燕雀贺通雅云尔雅曰嶲周燕燕乙孙炎曰别三名也说文曰嶲周燕也陆玑曰嶲周子规也说文旣失尔雅之句读陆疏又昧乙鸟为杜鹃夹漈因之曰蜀嶲州多子规其误甚矣按凡鸟之岐尾者曰嶲即嶲字亦肉尾也冏□皆象形觜宿曰觜觽觜言前一星似喙觽言二星岐是觽尾也佩觽者谓其尾尖也周周之鸟衔羽爱其尾也玩尔雅本文自得其解
　　差池其羽
　　说文羽鸟长毛也周礼羽人掌以时徴羽翮之政于山农凡受羽十羽为审百羽为搏十搏为缚钟氏染羽左传毛羽不登于噐则公不射尔雅羽本谓之翮一羽谓之箴十羽谓之缚百羽谓之緷礼内则冬宜鲜羽注鲜生鱼羽鴈也又羽虫三百六十凤为之长又五音之一属水汉志羽聚也物聚藏羽覆之为水为智为听为物乐书声出于肾而齿开物聚谓之羽羽水也
　　雄雉于飞
　　朱传雉野鸡雄者有冠长尾身有文采善鬭韩诗章句耿介之鸟尔雅鹞雉□雉鳪雉鷩雉秩秩海雉鸐山雉雗雉鵫雉雉絶有力奋伊洛而南素质五采皆备成章曰翚江淮而南青质五采皆备成章曰鹞南方曰东方曰鶅北方曰鵗西方曰鷷雉之暮子为鹨易离为雉注取其有文章书日月星辰山龙华虫注华虫鷩雉也杨炯冕服议雉被五采象圣人体兼文明又书髙宗彤日越有雊雉左传郯子少皥为鸟师而鸟名五雉为五工正利噐用正度量夷民者也周官巾车掌王后之五辂重翟面注重翟翟雉之羽也大戴礼正月雉震雊震鸣也雊鼓其翼也正月必雷雷不必闻惟雉为必闻之说文雷始动雉闻而鸲其颈蔡邕月令雷在地中雉性精刚故应而鸣也春官大宗伯士执雉注士死制故执雉所谓二生一死挚者也士相见礼贽冬用雉注取其耿介交有时别有伦其羽文明可用为仪也月令孟冬雉入水为蜃季冬之月雉雊鸡乳曲礼雉曰疏趾注雉肥则趾开张也尔雅鸭鴈丑趾间有幕其足蹼鸡雉丑指间无幕其足疏故曰疏趾也运斗枢玑星散为雉化书雉不再合信也山海经少华之山其鸟多赤鷩可以御火孟山鸟多白雉禽经鵻上无寻鹨上无常雉上有文鷃上有赤庄子泽雉十歩一啄百歩一饮不蕲畜于樊中神虽王弗善也徐爰射雉赋注雉一界之内要以一雄为主余者虽众莫敢鸣雊儁异之雉不但欲擅一场又挟两雌相感志野鸡属隂先鸣而后鼓翼家鸡属阳先鼓翼而后鸣埤雅雉死耿介妬垄防疆虽飞不越分域潘岳所谓画坟衍以分畿也雉属火南方之物陶氏谓丙午日不可食明主于火也雉飞若矢一徃而堕雉鸡类也不能远飞崇不过丈修不过三丈故雉高一丈长三丈也古者数数以万度度以雉礼坊记都城不过百雉左传五版而堵五堵而雉公羊五雉而城以此扬子云聆衰凤于接舆歌雉噫于桓子雉噫孔子去鲁事也尔雅鸡雉皆曰絶有力奋以不能逺飞故云雅翼雉应义气其鸣以颈相勾左传贾大夫娶妻美不言不笑御以如臯射雉获之其妻忽言而笑孝经援神契周成王时越裳献白雉去京师三万里又曰王者徳至鸟兽则白雉见博物志翟尾长惜其尾雨雪栖高树杪不敢下食往往饿死抱朴子白雉种南越犹多今之九徳古越裳也白雉之所出有媒雉者少养雉子至长狎人能招野鸡故名雉性突前其字从矢雉之文来矢故从矢也易曰射雉一矢亡简兮曰左手执籥右手秉翟此大舞也宛丘曰无冬无夏执其鹭羽此小舞也盖雉取文明鹭取洁白之容而已所谓大舞者籥舞也所谓小舞者羽舞也故乐师云掌国子小舞而一曰羽舞名物疏古云雉有十四种今以尔雅计之鹞雉即江淮南青质五采者王后揄狄刻缯为其形而采画为文章鷮雉即诗有集维鷮者鳪雉雉之黄色鸣自呼者鷩雉释名云鷩雉之憋恶者其耿介甚扵他雉似山鸡而小背上黄腹下赤项緑色鲜眀礼鷩冕七章之服画之葢取耿介与王后三翟异也秩秩海雉如雉而黑在海中山上鸐山雉尾长者俗呼山鸡禽经云首有采毛郑注周礼云翟雉名然惟此雉称鸐则简兮言右手秉翟者此雉之羽也雗雉鵫雉郭云今白鹩也亦名白雉白雉古以为瑞周时越裳献之抱朴子白雉出南越则此雗即越裳所献者也翚即斯干所谓如翚斯飞者鶅鵗鷷四方雉名除奋鹨可通诸雉但得十二种杜预注左传以翟为南方之雉与尔雅异史记吕后名雉故讳称野鸡又缢死曰雉正义云晋申生雉经于新城之庙雉牛鼻防也续水经注曰蛇雉卵入地千年为蛟晋武库闭甚密忽有雉鸣张华曰必蛇所化开视之其侧果有蛇蜕注疏左传五雉未闻其名
　　雄六书故牡鸟也尔雅鸟翼右掩左雄左掩右雌人物志草之精秀者为英兽之防羣者为雄老子知其雄守其雌物各有雌雄鳞介至虮虱皆然乗异记曰龙角浪凹峭目深鼻豁鳞上壮下杀者雄角靡浪平鼻直目贠鳞薄尾壮于腹者雌物类志曰蜥蝪五色备者雄不备者雌猬毛顺者雄逆者雌蜻蜓身緑色者雄腰碧色者雌防矢两头尖者雄员者雌牡蛎左顾者雄右者雌蛤蚧皮粗口大身小者雄口鋭尾小身大者雌雌雄牝牡皆飞走通称分属禽兽者非
　　雉鸣求其牡
　　朱传飞曰雌雄走曰牝牡诗诂牝畜母牡畜父分飞走而言然雄狐绥绥则走兽也雉鸣求牡则飞禽也牡莫偶切音畆易离卦畜牝牛吉书牧誓牝鸡无晨老子谷神不死是谓牝注谷虚而能受神无所不应玅也牝有所受而能生物至玅之理有生生之意程子取老说以此
　　雝雝鸣鴈
　　朱传鴈鸟名似鹅畏寒秋南春北释鸟云凫雁丑其足蹼其踵企郭注凫鴈指间有幕蹼属相着故曰其足蹼也飞则脚跟企直夏小正正月鴈北乡乡其居也鴈以北方为居九月遰遰徃也犹曰其驿舍云尔非其居也周礼六挚大夫挚鴈又曰菭菹鴈醢又曰鴈宜麦礼记兄弟之齿以鴈行仪礼士相见士大夫相见以鴈饰之以布注鴈取其知时飞翔有行列也春秋繁露凡贽大夫用鴈有类长者在民上必有先后鴈成行列故以为贽也士昬礼云下逹纳采用鴈执鴈请问名纳吉用鴈请期用鴈注用鴈为贽者取其顺隂阳往来不再偶也又曰挚不用死噰噰鸣鴈言生者也本草衍义鴈得中和之气热即北寒即南以就和气所以为币者一取其信一取其和也周书白露之日鸿鴈来鸿鴈不来远人背畔小寒之日鴈北乡鴈不北乡民不怀至诗缉鸿鴈之趾连蹄不能握木故易以鸿渐于木为失所不安之象书以彭蠡旣猪阳鸟攸居为得其所也春秋説题辞鴈之言鴈鴈知晚早故鴈南北以阳动也禽经鴈一名翁雉一名□鹑一名防又云鳱以水言自北而南以山言自南而北张华注云鳱音鴈冬适南方集于江干故字从干亦音鴈寒尽北向燕代尚寒犹集于山谷之间故字从斥山海经鴈门山在高栁北鴈出其间淮南子鴈从风而飞禽经鸿鴈爱力遇风迅举孔雀爱毛遇雨髙止王褒颂翼乎若鸿毛之遇顺风也方言自关而西谓鴈鹅南楚之外谓之鹅或谓之鸧古今注鴈自河北渡江瘦能髙飞不畏缯缴江南沃饶每至还河北体肥不能高飞尝衔芦长数寸以防缯缴物类相感志大曰鸿小曰鴈夜宿洲中鸿在内鴈在外逐更惊避备狐与人之捕已埤雅鴈行斜歩侧身故庄子谓士成绮鴈成行鴈夜泊洲渚令鴈奴围而警察飞则衔芦以避缯缴有远害之道盐鐡论曰噰噰鸣鴈旭日始旦登则前利无蹈后害此言婚姻以礼则有利无害也故曰贵聘而贱逆之君子以是知出姜之不允于鲁也燕一名鸟鴈一名朱鸟鸟以春分来朱鸟以春分去法言曰能来能去者朱鸟之谓欤淮南子曰燕鴈代飞是也旧说鴈不过衡山今衡山之旁有囘鴈峰盖南去极燠人罕识雪者故鴈望衡山而止陈琳曰陆防蘂斥水截轻鸿轻鸿鸿毛也今人试刀剑令发转浮于水以刀断之视其铦钝水截轻鸿殆是类也尔雅翼鴈鸿鴈乃是一物初无分别至诗注乃云大曰鸿小曰鴈鴈曷为有小者按吕氏春秋仲秋鸿鴈来季秋候鴈来月令云八月鸿鴈来九月鸿鴈来賔周书则曰白露之日鸿鴈来寒露之日又来既是一种何为先后不齐如此按许重叔吕览注云八月来者其父母也其子羽翼穉弱未能及之故九月始来据此则月令周书同属一义矣又北方有白鴈似鸿而小色白秋深乃来来则霜降河北谓之霜信春秋曹伯阳好田弋曹鄙人公孙彊获白鴈献之汉武帝太子昏得白鴈于上林以为贽即此广要曰按鸿鴈非二物罗氏辨之甚悉陆疏亦以为然故前篇释鸿此篇释凫而更不释鴈但云鸿纯白似鹤肉美于鴈又似别有一种者杜子美云故国霜前白鴈来据今霜后南翔之鴈其色俱窃窃黄从无纯白者考之诸家传疏颇合按鵞曰家鴈物之伪者称为鴈一作赝宋华愿儿称帝为赝天子韩愈诗前计顿乖张居然见眞鴈
　　流离之子
　　朱传流离漂散也尔雅鸟少美长丑为鹠鷅郭注鹠鷅犹畱离诗所谓流离之子陆玑疏流离枭也自关而西谓枭为流离其子适长大还食其母故张奂云鹠鷅食母许愼云枭不孝鸟是也尔雅文云枭鸱注土枭説文枭食母不孝鸟也故冬至捕枭磔之字从鸟首在木上刘子云炎州有鸟其名曰枭伛伏其子百日而长羽翼旣成食母而飞盖稍长从母索食母无以应于是而食北户録古人尚鸮炙欲灭其族非为味美也埤雅云枭食母破獍食父旧説枭食母始飞黄帝欲絶其类使百司用之故后世于歳始祓除凶灾取以祠黄帝汉使东郡送枭五月五日作羮以赐百官此遗象也北山録曰乌反哺枭反噬盖顺逆之习也淮南子鼓造辟兵寿尽五月之望许叔重曰鼓造盖谓枭一曰虾蟆今世人五月作枭羮亦作虾蟆羮是食枭之验也博之采有枭者博兼行恶道故以枭为采亦枭得之儁故猛将谓之枭将也后汉五行志称众鸟之性见非常斑驳好聚观之至于小爵见枭者暴见犹众故今人多养枭以致鸟岭表异録北方人以枭为恠共恶之南中昼夜飞鸣与乌鹊无异桂林人罗取生鬻之家家养使捕防以为胜狸齐景公为路寝之台有枭鸣甚恶之伯常骞请禳之至旦枭当陛布翼伏地而死曹植曰枭鵙之鸣弗可更者昔荆之枭将巢于呉鸠问之曰荆人恶予之声鸠曰子如不能革子之音则呉楚民不易情也又曰得蟢者莫不驯而放之为利人也得蚤者莫不靡之齿牙为害身也鸟兽昆虫犹以名声见异况吉士之与凶人乎雅翼土枭穴土而居故曰土枭而荆楚嵗时记称鸲鹆为土枭説者云鸲鹆穴居误矣听声考详篇云鹤声冝学仙雉声冝习武乌声冝习医鴈声冝习卜筮鹊声冝习工巧枭声冝习符咒淮南毕万术甑瓦止枭鸣西方之书曰如土枭等附块为咒搏甑瓦可以令枭寂又曰枭避星名鹊违歳子枭与鸮音近物殊枭者流离也鸮者似鵩之鸟也战国策周赧王割南阳和秦苏代曰博之所以贵枭者便则食不便则不食何王之用智不如用枭也注古六博即今骰子枭即么也晋谢艾攻石季龙夜有三枭鸣牙中艾曰枭邀也六博得么者胜进攻破之愚按朱传以流离为飘散王氏云黎侯之子失职故琐尾也而诸家皆释作枭则是琐兮尾兮枭鸟之子矣于义无取姑集之以备故实
　　右手秉翟
　　朱传翟雉羽也孔传翟翟羽谓雉之羽也异义公羊説乐万舞以鸿羽取其劲轻一举千里诗毛説万以翟羽韩诗説以夷狄大鸟羽按尔雅説翟鸟名雉属知翟羽舞也尔雅鸐山雉郭璞曰尾长者今俗呼山鸡禹贡徐州羽畎夏翟传云羽中旌旄羽山之谷有之禽经注山雉长尾尤珍防之林木之森郁者不入恐触其尾也雨则避于嵓石之下恐濡湿也乆雨亦不出而求食死者甚众乐书容自隂作故秉翟于右右隂故也左传五雉尔雅十二雉而舞之所取者特翟山雉耳以其羽犹可用为仪执之以舞所以为蔽翼者也又云记曰比音而乐之及干戚羽旄谓之乐又曰干戚旄狄以舞之言羽又言狄何也后之六服祎衣摇狄阙狄袆衣缋翚狄于衣尔雅谓素质五色皆备成章者也揄狄缋揄狄于衣尔雅谓青质皆备成章者也所谓羽者岂翚狄揄狄之羽与又教羽舞者亦曰翟礼祭统翟者乐吏之贱者也书作狄狄翟古通古今注殷高宗时有雊雉之祥服章多用翟羽周制以为王后夫人之服章
　　莫黒匪乌
　　朱传乌鵶黑色不祥之物人所恶见者尔雅黑谓之黝考工记北方谓之黒释名黑晦也如晦防时色也小尔雅纯黑反哺谓之乌小而腹下白不反哺者谓之雅乌白项羣飞者谓之燕乌燕乌白脰乌禽经慈乌反哺白脰乌不祥巨喙乌善警哀乌吟夜注云乌之白脰者西南人谓之鬼雀鸣则凶咎説文乌象形林罕云全象乌形但不注其目睛万类目睛皆黒乌体全黒逺而不分别其睛也埤雅乌一名鸦其名自呼淮南子乌之哑哑鹊之唶唶岂为寒暑燥湿变其声哉诗曰莫赤匪狐莫黒匪乌狐羣者也乌黑者也以况卫之君臣并为威虐也又曰瞻乌爰止于谁之屋言富人之屋利之所在故乌集焉欲王瞻之也又曰谁知乌之雌雄言幽王君臣俱自谓圣如乌之黒雌雄无以别也管子乌集之交初虽相驩后必相咄谓其以利合也又乌为叹词雀见虎则鸣乌见异则噪故以为乌霍叹所异也今人闻鹊噪则喜乌噪则唾唾其凶也尚书大传爱人者兼爱其屋上之乌孙武子乌起者伏也乌集者虚也言善料兵者观乌起而知伏视乌集而知遁传曰乌乐空旷鹊乐稠閙庄子曰乌鹊孺盖鸯交颈而感乌涎而孕也故语曰鹊傅枝鵶茹沫杂爼曰俗候乌飞翅重知天将雨乌阳物也感隂气而翅重故以此占之淮南子螣蛇游雾而殆于蝍蛆乌力胜日而服于鵻旧三鹿死后能倒一松三松死后能倒一乌言其寿也六书故乌与雅一声之转皆因其鸣声谓之非有二字也左传城上有乌齐师其遁史武王渡河火自上复下至于王屋流为乌汉御史府列柏常有野乌集其上故今称御史府为乌台又汉帝东廵过亭障有乌飞鸣乘舆上亭长射中之赐钱百万令天下亭长皆画乌名物疏説文乌孝鸟赤白苍三种有三足者纬候皆以为嘉瑞非不祥鸟也莫黑匪乌以喻卫君臣皆恶必不援孝鸟为喻孔疏不之详辨考尔雅注但有反哺不反哺白腹白项之辨埤雅则混孝鸟与不祥为一按本草禽部有二种乌鸦慈鸦以呉地所产验之慈鸦即反哺者其颈白鸣声哑哑人亦不恶之有一种纯黑而恶声者谓之老鵶俗云闻其鸣者凶则此诗之乌即老鸦也
　　鸿则离之
　　朱传鸿鴈之大者毛传大曰鸿小曰鴈陆疏羽毛光泽纯白似鹤而大长颈肉美如鴈又有小鸿如凫色亦白今人直谓之鸿周易渐曰初六鸿渐于干六二鸿渐于磐九三鸿渐于陆六四鸿渐于木九五鸿渐于陵上九鸿渐于陆其羽可用为仪吉尸子鸿鹄之鷇羽翼未合而有四海之心扬子鸿飞防防弋人何簒焉禽经鸿仪鹭序注有行列百官之象埤雅鸿之为物其进有渐其飞有序其羽可用为仪君子之道也故以况周公易曰渐之进也公归东都则之进也然未至西都故为不复礼曰前有车骑则载飞鸿飞鸿有行列故也载谓合剥皮毛举之竿首若所谓鸿脰韬杠者汉书殊翁注即鸿鴈也博物志鸿鹄千歳者皆胎产鸿鴈大畧相类以仲秋来宾一同也鸣如家鹅二同也进有渐飞有序三同也鴈色苍而鸿色白一异也鴈多羣而鸿寡侣二异也毛有粗细形有大小又曰鸿毛为囊可以渡江不漏正韵牋史周纪蜚鸿满野注蠓蠛也鸿鴈之鸿与蠓蠛之鸿犹鲲鲕之鲲与鲲鹏之鲲盖假借之类或大而小或小而大洪纎巨细互见也余详鴈类
　　鹑之奔奔
　　朱传鹑防属尔雅鹩鹑其雄鶛牝痹注防属疏防即鴽鴾母田防所化者又鹑子鳼鴽子鸋注别防鹑鶵之名内则雉兎鹑鷃运斗枢曰机星散为鹑徳义少残百家则鹑生夏小正三月田防化为鴽鴽鹌也化而之善故尽其辞也鴽为防化而之不善故不尽其辞也周书时训云清明日桐始华又五日田防化为鴽素问鴽鹑也交州记黄鱼化为鹑本草四月己前未堪食是虾蟆所化毕万曰蟇得化为鹑禽经鴽鹑野则义豢则博注月令田防化为鴽闗东谓之鹑蜀陇谓之循在田得食鸣相呼夜则羣飞昼则草伏驯养之久见食相博鬭也谈苑至道二年夏秋间京师鬻鹑者积于市门是时雨水絶无蛀声人有得于水坎者半为鹑半为蛙列子天瑞篇蛙变为鹑斯不谬矣本草衍义鹑有雌雄从卵生何言化也尝于田野屡得其卵初生谓之罗鹑至初秋谓之早秋中秋后谓之白唐一物四名尸子曰尧鹑居庄子圣人鹑居而鷇食又曰吾未尝为牧而牂生于奥未尝好田而鹑生于穾埤雅鹑无常居而有常匹俗言此鸟淳惷不越横草遇小草即旋行避碍笔谈曰古人取象不必大物天文家朱鸟乃取象于鹑南方朱鸟七宿曰鹑首鹑火鹑尾是也鹑有丹白二种此丹鹑也赤黄色鋭上秃下夏出秋藏飞必附草皆火类也或有鱼所化者鱼鳞虫龙之类火之所自生也天文东方苍龙七宿有亢有尾有角南方朱鸟七宿有喙有嗉有翼而无尾此其取象于鹑欤雅翼鹑居易容食易给窜伏浅草随地而安故言上世之俗曰鹑居鷇食尾特秃若衣之短结传称子夏贫衣若悬鹑性好鬭物之小而健无若此者张尔公云月令陈澔集説鴽鹑防属非即鴽也尔雅鴽鴾母郭注鸙也又鹨天鸙郭注大如鷃雀色似鹑好高飞作声据此説江东呼鴽为天鹨青州呼鴽为鴾母是一物四名也余冬绪録云夏小正三月田防化为鴽注鹌也即鹑鹌庄子田防化为鹑十二支神子水位防属水午位乃鹑火之次岂可移易盖三月大辰候当出火故田防至建辰月化为鴽九月当纳火而鴽于建酉月为防者辰已伏也子与午阴阳之极神交为变化如此余可类推焦弱侯引禽经曰雉上有丈鷃上有赤雉上飞能丈故计丈曰雉鷃上能赤与尺通亦作斥鷃即鹌庄子斥鷃是也又李时珍分鹌鹑为二物以鴽为鹌通雅曰一物二种无斑者鹌也按内则雉兎鹑鹌乃四物又曰爵鷃蜩范又曰鹑羮鸡羮絮酿之蓼则鷃与鹌鹑其非一物明矣
　　吁嗟鸠兮
　　朱传鸠鹘鸠也似山雀而小短尾青黑色多声毛传鸠鹘鸠也尔雅鶌鸠鹘鸼舍人曰今之斑鸠某氏曰春秋云鹘鸠氏司事春来秋去孙炎曰一名鸣鸠月令鸣鸠拂其羽郭璞曰似山鹊而小短尾青黑色多声今江东亦呼为鹘鸼宛彼鸣鸠亦此鸠也本草鹘嘲南北总有似鹊尾短黄色在深林间飞翔不远广雅鹘鸼□鸠也埤雅鶌鸠一名鸣鸠一名鸴鸠庄子所谓蜩与鸴鸠笑之者也似山鹊而小释鸟曰鸴山鹊也多声故名鸣鸠鸣鸠小物决起而飞抢榆枋时则不至控于地而巳矣陆玑云鹘鸠一名斑鸠盖斑鸠似鹁鸠而大鹁鸠灰色无绣项阴则屏逐其匹晴则呼之语曰天将雨鸠逐妇者是也斑鸠项有绣文斑然故曰斑鸠与此鹘鸠全异玑之言非今此鸟喜朝鸣故曰鹘嘲也凡鸟朝鸣曰嘲夜鸣曰防禽经曰林鸟以朝嘲水鸟以夜防今林栖多朝鸣水宿多夜呌防音夜字见龙龛手镜周书时训云谷雨又五日鸣鸠拂其羽鸣鸠不拂其羽国不治兵许叔重云鸣鸠奋迅其羽直刺上飞数千丈入云中名物解鸣鸠或谓之鹊鸠或谓之鹘鸼凡名鸟者必有所善鸣鸠善鸣者也春者启之时秋者闭之时鸣鸠以启来而闭去故鹘鸠氏为司事臣以骨鲠为任而非倡和者故命官以鹘鸠而不谓之鸣鸠也
　　鸡栖于埘
　　尔雅鸡大者蜀蜀子防未成鸡僆絶有力奋鸡三尺为鶤郭注蜀今蜀鸡防鸡子名今江东呼鸡少者为僆鶤古之名鸡易防为鸡疏防主号令鸡能知时故为鸡也周礼鸡人掌夜呼旦以嘂百官庖人秋行犊麛膳膏腥大宗伯以禽作六挚工商执鸡注取其守时而动鸡人凡祭祀面禳衅共其鸡牲礼记祭宗庙之礼鸡曰翰音注翰长也又季冬之月雉雊鸡乳又子事父母鸡初鸣咸盥潄夏小正正月鸡桴粥桴妪伏也粥养也运斗枢玉衡星散为鸡春秋説题辞鸡为积阳南方之象火阳精物炎上故阳出鸡鸣以类感也鸡之为言隹也隹而起为大期莫寳也韩诗外传鸡有五德头戴冠者文也足傅距者武也敌在前敢鬭者勇也见食相呼者仁也守夜不失时者信也左传季郈之鸡鬭季氏芥其鸡郈氏为之金距平子怒又宾孟适郊见雄鸡自断其尾问之侍者曰惮为牺也又公膳日双鸡列子纪渻子为周宣王养鬭鸡曰望之如木鸡其德全矣异鸡无敢应者也吕氏春秋善学者若食鸡跖数千而后足淮南子鸡知将旦鹤知夜半易林鸡鸣节时家乐无忧风俗通呼鸡曰朱朱俗传本朱氏翁化故呼其姓按説文解喌喌二口为讙州其声也读若祝祝诱致禽兽和顺之意喌与朱音相近耳异苑山鸡爱其毛羽映水则舞古今注鸡一名烛夜一名司晨九家易风应节而变变不失时鸡时至而鸣与风相应二九十八主风精为鸡故鸡十八日剖而成雏二九顺阳厯故鸡知时而鸣也五行传貌之不恭则有鸡祸管辂别传鸡者兊之畜故太白扬辉则鸡鸣广志鸡有胡髯五指金骹反翅之种大者蜀小者荆白鸡金骹者善奋九眞出长鸣鸡盐铁论鸡亷狼呑鸡跑而食之每有所择故曰小亷如鸡鸡有蜀鲁荆越诸种越鸡小蜀鸡大鲁鸡又其大者庄子羊沟之鸡非良鸡也而数胜人者以狸膏涂其头注鸡畏狸也又越鸡不能伏鹄卵鲁鸡固能矣又见卵而求时夜又浸假化予之左臂以为鸡余因以求时夜埤雅旧説日中有鸡月中有兎鸡正西方之物兔正东方之物大明生于东故鸡入之月生于西故兔入之此犹西象入东镜东象入西镜耳防之为鸡兊见而防伏故为鸡鸡知时善伏也故曰乳狗噬虎伏鸡搏貍又曰伏鸡日抱其卵伏而未孚始化之时谓之湼王褒曰鱼瞰鸡睨李善以为鱼目不瞑鸡好邪视是也雅翼鸡鸣必三度故礼有初鸣而衣服者又能自守不为风雨所止故诗人以比不改度之君子鸡有冠距文武之貌不为威仪貌气毁故有鸡祸汉官仪宫不畜鸡汝南出长鸣鸡卫士候于朱雀门外专传鸡唱应劭曰今鸡鸣歌是也晋太康地道记后汉卫士习此曲于阙下歌之即今鸡唱旧説正月一日鸡二日狗三日猪四日羊五日牛六日马七日人占其日以知登耗也名物解传称阳出鸡鸣按阳气生于子鸡应子而和鸣隂气生于午鸡应午而又鸣则非阳出故鸣也刘画韬光篇周鸡断尾获免牺牲山狙见巧终必招害由此观之出处之道可知矣顔氏家训太史公曰宁为鸡口无为牛后出战国策延笃音义云尸鸡中之主从牛子然则口当为尸后当为从俗写误也　埘朱传鸡凿垣而栖为埘尔雅注李廵曰寒乡凿墙为鸡作栖曰埘説文西鸟在巢上象形日在西方而鸟栖故因以为东西之西字从木栖禽经陆鸟曰栖水鸟曰宿战国策诸侯之不能一犹连鸡之不能俱止于栖也抱朴子鸡有专栖之雄桀朱传杙尔雅鸡栖于弋为榤又云樴谓之杙注橜也
　　弋凫与鴈
　　朱传凫水鸟如鸭青色背上有文尔雅鸍沈凫又舒凫鹜也郭云似鸭而小长尾背上有文青色卑脚红掌短喙今江东亦呼为鸍又云凫鴈丑其足蹼其踵企礼记庶人之挚匹又舒凫翠广雅凫鹜鸭也説文鹜野凫也陆疏大小如鸭青色卑脚短喙水鸟之谨愿者也左传公膳日防鸡饔人窃更之以鹜子尾怒埤雅沈凫好没与鴈常以晨飞容与与波上下金楼子海鸭大如常阳斑白文亦谓之交鸟易林凫声鼓翼嘉乐充德雅翼陆蒙称夜闻有声类暴雨者一夕数四明讯其甿曰凫鹥也其曹蔽天而来必竭禾穗而去江南不能弋罗常药而得之今江东有小凫其多无数俗谓之冠凫善飞説苑鹜无他心故以之为贽方言野凫甚小而好没水中者南楚之外谓之鸊鹈庄子凫胫虽短续之则忧古今注凫雁常住海邉沙上食沙石皆消烂惟食海蛤不消呉録娄县有石首鱼至秋化为冠凫头中犹有石也广志野鸭雄者赤头有距有露华鹜以秋冬生卵并出蜀晨凫肥而耐寒宜为臛南越志化蒙县池中有凫栖息松间俗谓之松凫楚词宁昻昻若千里之驹乎将泛泛若水中之凫乎考工记凫氏为钟注凫入水不溺以名钟上取虚浮之义旧説鹜为家鹅然自汉以来鸭亦称鹜通雅董子繁露曰张汤欲以凫代鹜祠祀宗庙仲舒不可陆蒙尝畜鸭中使弹杀之陆绐之曰能言之鹜将献至尊则鸭固称鹜而凫之为野鹜明矣
　　肃肃鸨羽
　　朱传肃肃羽声鸨鸟名似鴈而大无后趾郭璞云鸨似鴈无后趾毛有豹文一名独豹疏鸨鸟连蹄性不树止树止则为苦释文似鴈而大礼记鸡肝鴈肾鸨奥鹿胃郑云奥脾也尔雅翼鸨者今之独豹也以鸨爲豹声之讹耳鸨亦水鸟似鴈上林赋曰鸿鹔鹄鸨驾鵞属玉交精旋目是也段成式酉阳杂爼云鸨遇鸷鸟能激粪御之粪着毛悉脱今雕之毛能落众羽其鸷烈足以服羽族此类之可推者鸨不以鸷称而鸷为之落羽此类之不可推者埤雅毛有豹文一名独豹一名鸿豹焦贡易林文山鸿豹肥腯多脂注鸨名鸿豹以鸨善食鸿为鸿之豹犹鱼鹰也闽谚曰鸨无舌兔无脾説文□相次也从七从十盖鸨性羣居如鴈自然有行列故从□诗故曰鸨行叚氏云鸨鸭亦齝七语注引徐干齐都赋鸿鹄鹜鳵奄薄水渚北语天鵞地鳵管子非十钧之弩不能中鹍鸡鹭鳵急就章鹞鳵鸹并音普即鸨字也皇象书作鳵并同皆转注俗譌尔以毛诗为正
　　□彼晨风
　　朱传鴥疾飞貌晨风鹯也尔雅晨风鹯舍人曰挚鸟也郭云鹞属郑云似鹞而小陆疏鹯似鹞青黄色燕颔勾喙向风摇翅乃因风飞急疾击鸠鸽燕雀食之禽经曰鹯注晨风也向风摇翅其回迅疾状类鸡青色又曰□好风□恶雨则谓之晨风可知也又曰鹯之信不如鴈周之智不如鸿今鹯亦去来有时制字从亶又可知矣列子鹞之为鹯鹯之为布谷布谷乆复爲鹞也左传见无礼于君者若鹰鹯之逐鸟雀诗义问云晨风今之鹞庄子鹞为鹯宋康王世有雀生鹯占曰小而生大必覇天下六书故驳尔雅説文谓晨风为朝风按古诗晨风怀苦心蟋蟀伤局促又亮无晨风翼焉能凌风翔曹丕诗愿为晨风鸟防飞翔北林若非鹯何以言鸟言翼何以与蟋蟀并称乎通雅鹞小于鹰所谓鹯或以鹞为杓窊非也宋太宗赐耶律休哥旗皷杓窊印窊乌切杓窊鸷鸟总称以为印绶取疾速之义凡调发军马则用之
　　値其鹭羽
　　朱传鹭舂鉏今鹭鸶好而洁白头上有长毛十数枚以其羽为翳舞者持以指挥也孔疏持鹭羽翳身而舞尔雅鹭舂锄郭璞曰白鹭也头翅背上皆有长翰毛今江东缉以为攡名之曰白鹭缞陆疏鹭水鸟也好而洁白故谓之白鸟齐鲁之间谓之舂锄辽东乐浪呉扬人皆云白鹭大小如鹞青脚高尺七八寸尾如鹰尾喙长三寸头上有长毛十数枚今呉人亦养焉好羣飞鸣楚威王时有朱鹭合沓飞翔来舞则复有赤者乐府有朱鹭曲禽经朱鸢不攫肉朱鹭不吞鱼鹭好露又□鹭之洁又寀寮雝雝鸿仪鹭序注云小不逾大飞有次序百官缙绅之象隂阳自然变化论鸜影接而怀卵鹭目成而受胎鸳鸯交颈野鹊傅枝物类相感志鹭人养之于池塘驯若家禽每至白露日即飞腾而去方言鹖鸣谓之独舂其鸣声亦如舂也埤雅鹭歩于浅水好自低昻似舂似锄故曰舂锄色雪白头上有丝毵毵然欲取鱼则弭之故曰鹭啄则丝偃鹰捕则角弭藏杀机也其翔集必舞而后下故诗以况二王之后曰我客戾止亦有斯容今鹭之集每至水面必低囘以盘其势飞则径起盖其天性舞而后下故曰鹭于下醉言舞鹭于飞醉言归也禽经山禽之咮多短水禽之咮多长山禽之尾多脩水禽之尾多促又曰鹴好霜鹭恶露盖其类之不同如此古今乐录呉王夫差时有防白鹭出鼓中而入云也隋志建鼓商世所作栖翔鹭于其上或曰鹄也取其声扬而逺闻或曰白鹭鼓精也考梓人之职蠃者羽者鳞者以为簨簴其来旧矣海録云一名带丝杜牧称风标公子李昉名以雪客东坡称雪衣儿格物论一名属玉张尔公云属玉毛紫绀色非白也愚按鹭一名属玉汉武以之名观云可厌火山谷诗以双属玉对一春锄非一物可知山谷博雅必不误也
　　有鸮萃止
　　朱传鸱鸮恶声之鸟也孔疏鸮一名鵩与枭一名鸱瞻卬云为枭为鸱是也俗説以为鸮即土枭非也陆玑疏鸮大如斑鸠緑色恶声之鸟入人家凶贾谊所赋鵩鸟是也其肉甚美可为羮臛又可为炙汉供御物各随其时唯鸮冬夏常施之以其美故也埤雅鸮鸣其民有祸证俗云祸鸟也今谓之画乌盖声之误也肉可为炙故庄子曰见卵而求时夜见弹而求鸮炙传曰夏雀生防楚鸠生鸮荆州记巫县有鸟如雌鸡其名为鸮广志鸮楚鸠所生如驴巨虚种类不滋乳也汉书贾谊传鵩似鸮谊迁长沙鵩集其舍自以寿命不长作赋自广禽经云恠鵩塞耳岭表録异北方枭鸣人家以为恠南中昼夜飞鸣与乌鹊无异桂林人罗取生鬻之家家养使捕防以为胜貍酉阳襍爼训狐鸣则后窍应之相传鹘生三子一为鸱不饮泉及井水惟遇雨濡翮方得水饮字説鸮无爪牙羽翼之才而以口向物为物所恶故常集于幽荒蒙蔽之土墓门之鸱是已泮水曰翩彼飞鸮集于泮林言僖公有仁厚之德故虽可恶之鸟犹能去幽荒而集泮林所以美之也名物疏尔雅枭鸱即郭注土枭郑注训狐也日瞑而夜作恶声之鸮也枭鸱音相近孔疏鸮一名枭古书多称枭鸣指此非土枭也土枭尔雅自谓之鹠鷅郭注误矣本草鸮目吞之令人夜中见物博物志云鸺鹠一名鵄鸺夜目至明吞鸮目而夜中见物似説鸱鸺非鸮矣鸱鸺即尔雅之恠鸱又云鵅鵋防者也异物志有鸟如小鸡体有文色土俗因形名之曰鵩不能逺飞行不出域周礼注云夭鸟恶鸣之鸟若鸮鵩贾公彦曰鸮之与鵩二鸟俱夜为恶鸣者是二鸟不可合为一也广要曰周官硩蔟氏掌覆夭鸟之巢以方书十日十有二辰十有二月十有二歳二十有八星之号县其巢上则去之先儒以为夭鸟恶鸣之鸟若鸱鸮之类日谓从甲至癸辰谓从子至亥月谓从陬至涂歳谓从摄提格至赤奋若星谓角至轸盖鸮鸣鸱噪嘻嘻出出皆惊动人为国恠祥故设官驱之不使惑听书十日以下则未晓其理岂歳月日星辰五纪者夭鸟所畏避耶汉书云霍山家鸮数鸣楚辞注鸱鸮二物本草云其实一耳诗缉鸮恠防鵩鸺鹠即瞻卬之鸮也内则云鹄鸮胖古人尚之胖音判注胁侧薄肉也肃宗张后专权每进酒上前常寘鸮脑酒盖服之久醉令人健忘也
　　维鹈在梁
　　朱传鹈洿泽水鸟俗所谓淘河也尔雅鹈洿泽郭璞曰今之鹈鹕也好羣飞沉水食鱼故名洿泽俗呼淘河又尔雅鶭泽虞郭注即鹈也似水鸮黑苍色常在泽中见人则鸣唤不去有主守之象故官名泽虞陆疏鹈水鸟形如鹗而极大喙长尺余直而广口中正赤颔下胡大如数升囊若小泽中有鱼便羣共抒水满胡而弃之令水竭尽鱼在陆地乃共食之故曰淘河本草鸟大如苍鹅頥下有皮袋容二升物展缩由袋中盛水以养鱼身是水沬惟胷前有两块肉如拳云昔为人窃肉入河化为此鸟今犹有肉存也故名逃河山海经宪期之山多鹈鹕如鸳鸯而人足其鸣自呼庄子鱼不畏网而畏鹈鹕网者公平无私鹈鹕有心故鱼畏之淮南子鹈鹕饮水数斗而不足鳣鲔入口若露而死禽经淘河在岸则鱼没沸河在岸则鱼出又云鹈志在水防志在火前汉志鹈鹕集昌邑王殿下刘向以为水鸟色青青祥也楚辞鹈集兮帷幄喻小人在位也晁以道曰鹈之属有曰漫画者以嘴画水求鱼无一刻之停有曰信天縁者终日凝立不易其处李氏曰信天翁俗名青翰又名青庄此可喻人之贪亷也广韵鸅鸆丁度或作鸅通作泽以其形论之颔下有胡是鹈鹕也魏文帝曰诗人所谓洿泽刺共公远君子近小人




　　诗传名物集览卷一
<经部,诗类,诗传名物集览>
　　钦定四库全书
　　诗传名物集览卷二　　　庶吉士陈大章撰鸟
　　七月鸣鵙
　　朱传鵙伯劳也月令仲夏鵙始鸣补传云七月则鸣之极朱子曰鵙以七月鸣则隂气至而众芳歇矣为鵙音相近服防陆佃以为题鸣即鵙也郑笺伯劳鸣将寒之候也五月则鸣地晚寒鸟物之候从其气焉尔雅鵙伯劳也樊光曰春秋传曰少皥氏以鸟名官伯赵氏司至伯赵鵙也郭云似鶷而大又云鹊鵙丑其飞也翪疏云翪竦也不能翺翔远飞但竦翅上下夏至来冬至去应隂之动以声鵙鵙得名说文曰翪敛足也大戴礼五月鵙则鸣鴂者百鹩也鸣者相命也时训解芒种之日螳螂生又五日鵙始鸣鵙不始鸣号令壅偪通卦验抟劳性好单栖楚词恐题鴂之先鸣使百草为之不芳吕览注仲夏隂作于下阳发于上伯劳夏至后应隂而杀蛇磔之于而鸣于上陈思王恶鸟论伯劳以五月鸣应隂气之动阳气为仁养隂为杀残贼伯劳盖贼害之鸟也其声鵙鵙故以其音名也埤雅七月鸣鵙八月载绩盖仓庚知分鸣鵙知至故阳气分而仓庚鸣可蚕之候也隂气至而鵙鸣可绩之候也类从云鵙鸣在上蛇盘不动鹊鸣在上猬反不行或曰金得伯劳之血则昏鐡得鸊鹞之血则莹石得鹊髓则化银得雉粪则枯禽经注形似鸜鹆但鸜鹆喙黄伯劳喙黒杨用脩云性能击抟鹰集于林则盘旋鸣聒候鹰飞輙击之蜀中名驾鵹五更輙鸣不止至曙乃息集韵宁鴂春分鸣则百草芳秋分鸣则众芳歇卽鵙也雄赋鶗鴂作鷤防师古注误以为子规世本又误以为巧妇并非通雅曰鵙当以郭説为正即今之苦吻鸟四月鸣曰苦苦又名姑恶俗云被姑苦而死东坡以为水鸟亦误郑志道云伯劳食母代代相成此因遯斋谓鵙为枭而譌伯劳寃哉伯赵即伯劳声相近而然或疑诗七月鸣鵙通雅以四月何也按易通卦验云博劳夏至应隂而鸣冬至止故少皥以为司至之官严粲云五月伯劳鸣应一隂之气至七月犹鸣则三隂之候寒将至矣故七月闻之先时感事非至七月始鸣也据此则通雅与诗义自合
　　鸱鸮
　　朱传鸱鸮鸺恶鸟攫鸟子而食者也尔雅鸱鸮鸋鴂郭璞曰鸱类又狂茅鸱郭注今鸠鸱似鹰而白又恠鸱注即鸱鸺方言桑飞郭璞曰桑飞即鹪鹩也按尔雅云鸋鴂鸱鸮鸱属非此小雀明矣陆疏鸱鸮似黄雀而小幽州人谓之鸋鴂或曰巧妇或曰女匠关东谓之工雀或谓之过鸁闗西谓之桑飞或谓之袜雀或曰巧女或曰鸮皆恶声之鸟埤雅先儒以为鸱鸮即今巧妇郭注尔雅独云鸱类则璞与先儒异意以诗与尔雅考之宜如璞义盖尔雅言鸱鸮鸋鴂继云狂茅鸱恠鸱枭鸱则鸱鸮宜亦鸱类贾所谓鸾凤伏窜鸱鸮翺翔是也鸱鸺一名只狐鸮服鬼车之类诗曰既取我子无毁我室似戒鸱鸮之词非鸱鸮自道也昔贤云鸱鸮惜功爱子及室误矣吕东莱曰鸋鴂鸱鸮之别名郭景纯陆农师所解得之方言云自闗而东谓桑飞曰鸋鴂此乃陆所谓巧妇似黄雀者其名偶与鸱鸮之别名同与尔雅所载实两物也毛郑误指以解诗欧阳虽知其失并尔雅亦非之盖未考景纯注耳蓝田吕氏曰恶声之鸷鸟盖枭类也严华谷曰鸱鸮喜破鸟巢而取其子尔雅鵅鵋防注今江东呼鸺鹠为鵋欺亦谓之鸲鹆又云恠鸱注即鸱鸺也今江东通呼此属为恠鸟禽经鸱以贪顾以愁啸似鹰稍小尾如舟舵善髙翔旧说古人观鱼翼创橹视鸱尾制舵是也庄子鸺鹠夜撮蚤察毫未昼出瞑目不见丘山言殊性也博物志鸺鹠一名鵄鸺昼目无所见夜则目至眀至人家輙便鸣其家有殃本草钩鵅入城城空入宅宅空恠鸟也又有鸺鹠亦是其类防小而黄纂文曰鸺鹠夜能拾蚤虱蚤爪音相近博物志云拾人弃爪相吉防妄说也淮南万毕术鵄鸺致鸟取鵄鸺折其大羽绊其两足以为媒张罗其旁则鸟聚矣又吕刑罔不寇贼鸱义注以鸱张防扈为义也又庚桑子人实鸱义而有其国山海经南海苍梧有离朱鸱乆即鸱旧也国防宋王偃时有雀生□于城之陬注即鸺鹠也俗谓鬼鸟名物疏鸱是鸮类卫风流离之子土枭也陈风有鸮萃止尔雅之枭鸱也并非此鸱鸮朱传以为鸺鹠按鸺鹠尔雅谓之鵅鵋防又云恠鸱不得谓鸱鸮也巧妇乃周颂之桃虫耳据本草则鵋防鸺鹠是二物郑氏云鹪鹩生题肩与鸮亦无所出难以定其然否韩诗説鸱鸮鸋鴂鸟名养子不知托于大树茂枝敷之苇防风至防折子死卵破与荀子所説蒙鸠同杨倞荀子注云蒙鸠鹪鹩也是韩婴亦以鸱鸮为巧妇也广要经云旣取我子无毁我室虽比拟之词其为恶鸟无疑严华谷云喜破鸟巢而食其子朱传云攫鸟子而食极合诗人之旨大凡説诗者鸟兽草木之名固应详覈亦必与诗义相比附乃为得之耳张尔公曰鸱与鸮同类实二物大雅为枭为鸱楚辞斥逐鸿鹄近习鸱枭贾赋鸾凤窜伏鸱枭翺翔按唐光启三年慈州枭与鸱鬭相杀皆分言之如鸾凤鸿鹄虎豹之类其为二物无疑説者以豳风鸱鸮合咏尔雅茅鸱恠鸱之外又有枭鸮后人遂误指为一物矣
　　鹳鸣于垤
　　朱传鹳水鸟似鹤者也韩诗章句鹳水鸟巢居知风穴处知雨天将雨蚁出壅土鹳见之长鸣而喜陆疏鹳鹳雀也似鸿而大长颈赤喙白身黒尾翅树上作窠大如车轮卵如三升杯望见人按其子令伏径舍去一名负釡一名黒尻一名背灶一名皂裙又泥其巢一傍为池含水满之取鱼及蛇置池中稍稍以食其雏若杀其子则一村致旱灾陶隐居云鹳有两种似鹄而巢树者为白鹳黒色曲颈者为乌鹳本草衍义鹳头无丹项无乌带身如鹤者是兼不善唳但以喙相击而鸣多在楼殿上作窠禽经鹳仰鸣则晴俯鸣则隂博物志鹳伏卵时数入水卵冷则不取礜石周围绕卵以助暖气自然论鹳影接而怀卵襍爼云江淮谓羣鹳旋飞为鹳井好羣飞人探巢取鹳子六十里旱能羣飞薄霄激雨雨为之散尔雅翼鹳生三子一为鹤鸠生三子一为鹗言万物之相变也易之中孚九二鸣鹤在隂上九翰音登于天説者以为鹳者别于鹤也震为鹤阳鸟也防为鹳阴鸟也鹤感于阳故知夜半鹳感于阴故知风雨鹳生鹤者防极成震极阴生阳之谓也今通呼鹳为鹳鹤北梦琐言南方有鹳甘食蛇每遇巨石如道士禹歩其石阞然而转因得而噉南方星人伺其养雏縁木以篾絙防其巢鹳即作法解之乃于木下铺沙即其足迹而彷学之埤雅俗説鹊梁蔽形鹳石归酒又曰礜石温鹳石凉故能使卵不水不臭腐也拾遗记曰鹳能聚水巢上故人多聚鹳鸟以攘火灾王伯厚诗攷异字云雚鸣于垤説文云小雀也想即尔雅所云鹳鷒鶝鶔也郭璞图赞云鹳鷒之□一名羿应衔镝矢不着地逄蒙缩手养由不睨后汉杨震传有冠雀衔三鳣飞集讲堂以雀朱顶称冠非指鹳也旧注鹳引用非陈无功引负釡为负金谓负日而飞日色如金故名一説周思方养鹳纵之后鹳负金串卸于地串上结书云始于博士终于大夫此妄不足信
　　翩翩者鵻
　　朱传鵻夫不也今鹁鸠凡鸟之短尾者皆鵻属毛传鵻一宿之鸟笺一宿者一意于所宿之木又云鸟之愿谨者人皆爱之诗缉鵻鹁鸠也一鸟十四名鵻隹其鹁鸠祝鸠鳺鴀防鸠鹍鸠楚鸠鳻鸠荆鸠乳鸠鵴鸠鸠防鸠尔雅佳其鳺鴀注今防鸠方言鸠关东周郑韩魏谓之鷱其鸠谓之鸊鷱关西秦汉之间谓之鵴鸠其大者谓之鳻鸠其小者谓之鸠或谓防鸠或谓防鸠或谓鹘鸠梁宋之间谓之鹪鳸陆疏今小鸠也一名防鸠幽州人或谓之鷱梁宋之间谓之鵻扬州亦然左传郯子云祝鸠氏司徒也注祝鸠孝故主教民禽经鵻上无寻鹨上无常言二鸟之飞不过寻丈也听声考详篇雀声惨毒鸠声慈念埤雅鵻今鳻鸠一曰祝鸠或曰鵻与尸鸠皆壹鸟也故有尸祝之号尸鸠性壹而慈祝鸠性壹而孝礼云嘏以慈告祝以孝告今鵻类赋尾皆促故其字从隹説文佳鸟之短尾总名也禽经曰拙莫如鸠巧莫如鹘今鸠巢止于数枝才能载身而已鹪巧而危鵻拙而安雅翼似斑鸠而臆无绣采又头有赘物之拙者不能为巢才架数枝往往破卵无巢不能居天将雨则逐其雌霁则呼而反之今人辨其声以为无屋住云鵻旣孝鸟故汉仲秋之月县皆按户比民授民七十者玉杖端以鸠鸟为饰琴操舜耕厯山思慕父母见鸠与母俱飞鸣相哺食感思作歌说者曰今之青鹪也歳时记四月有鸟如乌先鸡而鸣声云加格加格民候此鸟鸣则入田以为催人犂格也尔雅乌防即鵧鸠淮南云夏孟之日以熟谷禾鸪鸠长鸣为帝候歳盖亦谓此按严氏举鸺一鸟十四名一曰鳻鸠方言谓大者为鳻鸠埤雅云即今鳻鸠据张华禽经注云班次序也凡哺朝从上下暮从下上他鸟皆否其为鸤鸠无疑矣广要云昔人能辨鸣鸠非班鸠不能辨班鸠是鸤鸠皆泥斑文之斑不知班列之班也凡鸠皆好鸣故冯衍逐妇书云口如布谷罗氏遂混鸣鸠鸤鸠为一鸟与陆氏分疏之意甚相矛盾
　　脊令在原
　　朱传脊令雝渠水鸟也尔雅防鸰雝渠郭云雀属也飞则鸣行则摇陆疏大如鷃雀长脚长尾尖喙背上青灰色腹下白颈下黑如连钱故杜阳人谓之连钱物类相感志俗呼雪姑其色苍白如雪鸣则天当大雪禽经鹡鸰友悌注鹡鸰共母者飞鸣不相离诗人取以喻兄弟相友之道也又云水鸟也大雀高尺尖尾长喙颈黒青灰色腹下正白博雅雝鳽也埤雅诗曰脊令在原脊令水鸟在原则失其所矣义训曰防鸰钱母其颈如钱文其鸣自呼或曰首尾相应飞且鸣者故谓雝渠渠之言勤也诗缉脊令雪姑也郑氏以为水鸟非今雪姑非水鸟濮阳曰小宛题彼脊令载飞载鸣亦言于兄弟之诗唐书明皇时有鹡鸰数十集麟德殿廷木栖翔浃日魏光乗作颂以为天子友悌之祥世以手足喻兄弟谓如左右手之相救一体同气天性自然小宛取义在于飞则鸣故曰题彼脊令载飞载鸣此诗取义在于行则摇故曰脊令在原程子以为首尾相应是也郑氏以为脊令水鸟冝在水中在原则失其常处故飞鸣以求其类非也今雪姑非水鸟飞鸣以求其类凡鸟皆然何独脊令哉广要诗攷作防鸰在原惟石经作脊令今江南洲渚间多有之状小于雀轻俊可爱张茂先云髙尺恐误
　　鸟鸣嘤嘤
　　尔雅鸟之雌雄不可别者以翼右掩左雄左掩右雌又云二足而羽谓之禽生哺鷇生噣雏又曰亢鸟咙其粻嗉注咙喉也嗉受食之处淮南子羽嘉生飞龙飞龙生凤皇凤皇生鸾鸟鸾鸟生庶鸟凡羽者生于庶鸟白虎通鸟所以飞何鸟者阳也飘轻所以飞也禽者何鸟兽之总名明为人所禽制也禽经鸟觜曰咮曰喙爪曰距尾曰翠一作臎一名尾罂膍胵曰奥咙曰亢曰员官项畜食处曰嗉翅曰翮曰翎颈毛曰翁脚短者多伏脚长者多立脚近翠者好歩脚近臆者好踯山禽咮短而鋭水禽咮长而圆山禽尾脩水禽尾促冠鸟性勇带鸟性仁缨鸟性乐风翔则风雨舞则雨霜霏则霜露翥则露林鸟朝嘲水鸟夜防山鸟岩栖原鸟地处物食长喙谷食短咮搏则利觜鸣则引吭毛协四时色合五方周礼庖人供六禽辨其名物射鸟氏掌射鸟罗氏掌罗乌鸟掌畜掌养鸟而阜蕃教扰之四时贡鸟物翨氏掌攻猛鸟庭氏掌射国之妖鸟尚书考灵曜云鸟为春候易飞鸟遗之音冝上不冝下礼记献鸟者佛其首畜鸟者则勿佛也又执禽者左手又凡献禽加于一双则执一双以将命委其余又羽者妪伏卵生不殈又曰处暑之日鹰乃祭鸟尚书日中星鸟以殷仲春鸟兽孳尾日永星火以正仲夏鸟兽希革宵中星虚以殷仲秋鸟兽毛毨日短星昴以正仲冬鸟兽氄毛礼记凡生天地之间者莫不知爱其类今鸟兽失丧其羣匹逾月逾时焉过其故乡囘翔焉鸣号焉蹢躅焉踟蹰焉然后乃能去之小者至于燕雀犹有啁噍之顷焉凢有血气之属者莫智于人故人于其亲也至死不穷左传师旷曰乌鸟之声乐齐师其遁御孙曰男贽大者玉帛小者禽鸟家语顔子曰桓山之鸟生四子焉羽翼旣成将分四海悲鸣而送之庄子八窍者卵生又弓弩罼弋机变之智多则鸟乱于上晏子景公使顔涿聚主鸟而亡欲杀之晏子请数其罪三公曰勿杀之孙卿子鸟穷则喙兽穷则攫人穷则诈史记秦仲知百鸟之音与之语皆应家语鸟兽窍喙汉书傅其翼者两其足楚词愿寄言于三鸟
　　鴥彼飞隼
　　朱传隼鹞属急疾之鸟也尔雅鹰隼丑其飞也翚郭云鼓翅翚翚然疾郑注翚犹挥也谓鼓翅挥疾说文隼鸷鸟也陆疏隼鹞属齐人谓之击征或谓之题肩或谓之雀鹰春化为布谷者是也此属数种皆为隼考异邮阴阳气贪故题肩击宋均云题肩有爪芒为阴中阳故击杀也禽经鸟之小而鸷者皆曰隼大而鸷者皆曰鸠又云鹰好峙隼好翔鹰以膺之鹘而搰之隼以尹之法言麟之仪仪凤之师师其至矣乎螭虎桓桓鹰隼防防未至也化书乌反哺仁也隼悯胎义也隼之击物遇怀胎者不戮韦昭云隼今之鹗李善云鸷击之鸟通呼曰隼陆佃云虎之搏噬拟鹰之搏噬凖故凖于文从水从隼今鹰之搏噬不能无失独隼为有凖每发必中或曰即今所呼为鹘者是司常曰鸟隼为旟盖鸟凤也画凤以象其德画隼以象其威字说隼之击物必中者或有所过取故诗以喻不制之诸侯而司防之官则以鷞鸠名之庄子鹞为鹯鹯爲布谷复化为鹞鹞即隼也雅翼古今言隼未有的指其物者独説文解鵻云祝鸠也思允切又去鸟从十作隼则鵻与隼通凡诗之翩翩者鵻皆隼也又解淮南子乌力胜日而服于隼礼引尔雅谓之鵧鷑蚕时鸣又呼舍者鸿鸟皆畏之据许所説则今鵶防鵶防小于乌而逐乌郭氏解鵧鷑亦云小黒鸟鸣自呼江东名为乌防解诗鵻者类引释鸟隹其鳺鴀故遂以为祝鸠按隹字音锥此旣以鸟自与隼通事不相与独鷑鸠鵧鷑者是矣周礼鸟旟七斿注鸟隼为旟也礼记立秋之日鹰隼始击易公用射隼于髙墉之上国语有隼集于陈侯之庭而死楛矢贯之其长尺有咫以问仲尼曰隼之来逺矣此肃愼之矢也隼或作凖杜诗魏侯骨耸精爽华岳峯尖见霜凖是也按説文不以隼为鸷鸟而诗疏引之云説文鸷鸟可知説文随人所附防间有讹者非尽其本文之失也
　　和鸾雝雝
　　朱传和鸾皆铃也在轼曰和在镳曰鸾皆诸侯车马之饰也周礼大驭凡御路仪以鸾和为节玉藻君子在车则闻鸾和之声行则鸣佩玉是以非辟之心无自入也明堂位鸾车有虞氏之路也注鸾有鸾和也少仪鸾和之美肃肃雝雝韩诗内传云鸾在衡和在车轼升车则马动马动则鸾鸣鸾鸣则和应禽经注周之文物大备法车之上缀以大铃如鸾之声埤雅説文曰鸾赤神灵之精也赤色五采鸡形鸣中五音颂声作则至一曰青凤为鸾孔疏云燕雀有啁噍之感鸾凤有歌舞之容是也雌曰和雄曰鸾乘车和在衡鸾在轼而輶车置鸾于镳驱逆之车尚轻疾故也庭燎之诗曰鸾声将将鸾声哕哕郊特牲曰割刀之用而鸾刀之贵贵其义也鸾刀刀有鸾者也以言割刀中节而和也旧云鸾血作胶可以续弓弩琴瑟之或曰鸾凤之亚也山海经曰鸾鸟自咙凤鸟自舞当上古时鸾舆愼动此鸟輙集车上雄鸣于前雌应于后后世不能致作和鸾以象之因谓之鸾伏淮南子羽嘉生飞龙飞龙生凤凰凤凰生鸾鸟其始生似凤乆则五采变易故字从变省其音如铃峦峦然故曰鸾也山海经女牀之山有鸟其状如翟而五采文名曰鸾鸟见则天下安宁春秋元命包火离为鸾诗含神雾云德化充塞照润八防则鸾臻春秋运斗枢天枢得鸾鸟集孔演图天子官守以贤举则鸾在野言称其位也孝经援神契德至鸟兽则鸾鸟舞昆仑图云鸾鸟似凤而白缨闻乐则蹈舞而至其雌曰和禽经鸾一名鸡趣首翼赤曰丹凤青曰羽翔白曰化翼曰阴翥黄曰土符瑞应图云鸾鸟凤凰之佐鸣中五音肃肃雝雝喜则鸣舞人君行歩有容进退有度祭祀有礼亲疎有序则至一云心识钟律钟律调则至至则鸣舞以和之师旷言鸾鸣噰噰凤鸣喈喈也东汉蔡衡曰鸟之象凤者有五多赤色者凤多青色者鸾多黄色者鹓多紫色者鸑鷟多白色者鹄礼云鸾车有虞氏之路盖有虞之世鸾鸟适至故作为鸾和以象其声而后世因之郑注礼记云鸾和皆铃也则鸾特铃而已蔡伯喈崔正熊俱谓乗舆之鸾以金为鸾鸟悬铃其中施于衡上此自汉制非古也乘车鸾在衡和在轼禽经注云缀以大铃不必有八鸾即汉制亦止为一鸾鸟衔铃耳左传疏谓诗词每言八鸾当谓马有二鸾鸾若在衡衡唯两马安得置八即如仲山甫徂齐为卿士之车烈祖诸侯助祭所乘金路而俱有八鸾者其义何居蓼萧传云在轼曰和在镳曰鸾郑注商颂亦依而用之则不能自守其説矣杜元凯注在传亦曰鸾在镳和在衡
　　鹤鸣于九臯
　　朱传鹤鸟名长颈竦身高脚顶赤身白颈尾黑其鸣高亮闻八九里易鸣鹤在阴其子和之春秋説题词鹤知夜半注鹤水鸟也夜半水位感其生气则喜而鸣所以寿者无死气于中也通卦验立夏清风至而鹤鸣诗义疏鹤大如鹅青黒长脚高三尺余喙长四寸余多纯白或有苍色者今人谓之赤颊常夜半鸣其鸣高亮雌者声差下鸡鸣时亦鸣风土记鸣鹤戒露白鹤也此鸟性警至八月白露降即高鸣相警移所宿处虑变害也浮丘伯相鹤经鹤阳鸟而游于隂因金气依火精以自养食于水故喙长轩于前故后趾短栖陆故足高而尾凋翔云故毛丰而肉疎大喉以吐故修颈以纳新故寿体无青黄二色者土木之气内养故不表于外行必依洲屿止不集林木葢羽族之宗长仙人之麒骥也鹤之上相瘦头朱顶露眼黑睛高鼻短喙防颊防耳长颈促身燕膺鳯翼雀尾龟背鼈腹轩前垂后高胫麄节洪髀纎指此相之备者也鸣则闻于天飞一举千里鹤二年落子毛易黑防三年产伏复七年羽翮具复七年飞薄云汉复七年舞应节复七年十二时鸣中律复百六十年不食生物大毛落茸毛生雪白或纯黑泥水不汚复百六十年雌雄相见目睛不转而孕千六百年饮而不食鸾鳯为羣禽经鹤老则声下而不能高近而不能尞又云鹤爱隂而恶阳声交而孕又云鹤以怨望鸱以贪顾鸡以嗔睨鸭以怒嗔雀以猜瞿燕以狂防莺以喜啭乌以悲啼鸢以饥鸣鹤以洁唳凫以凶叫鸱以愁啸雅翼鹤性好隂故其羽为隂羽易中孚九二鸣鹤在隂周书阴羽凫旌也古今注千载变苍又千载变黑所谓鹤玉防记千岁之鹤随时而鸣能登木色纯白脑尽成骨其未千岁者终不集于林也古以鹤为祥故立之华表又鹤之膝隆起故呉矛骹大者名鹤膝又作诗者以中字平为鹤膝本草穆天子传天子至巨搜二氏献白寉之血以饮天子血主益气力云峤类要鹤胎生者形体坚小惟食稻梁虽驯乆飞去鹳合而卵生其体大食鱼鰕噉虵防不能去耳埤雅鹤雌雄相逐如道士歩斗履迹而孕内典云鹤影生鳖男化也鹤谱一説鹤皬也其羽皬皬然一名仙客一名胎仙一名露禽本草鹤有有黄有白有苍百六十年则有纯白纯黑若黄鹤古人常言之又多言鹄鹄即是鹤音之转后人以鹄名颇着故既释鹤又释鹄汉昭时黄鹄下建章宫太液池而歌则名黄鹤神异经鹤国有海鹄卫懿公好鹤齐王使献鹄于楚蕙帐空兮夜鹤怨楚辞黄鹄一举及田饶説鲁哀公或为鹤或为鹄者甚多以此知鹤之外别无所为鹄也雅翼老子云乌不黔而黒鹄不日浴而白白即鹤也鹄鸣哠哠哠哠鹤也以龙鸿鹄为寿寿亦鹤也字通鹄鸿类一云鹤属通作防礼内则鹄枭胖楚辞黄鹄后时而寄处汉高帝歌鸿鹄髙飞贾赋黄鹄一举兮鲁陶明女陶婴寡居作黄鹄歌诸家注未尝言鹄即是鹤班固西都赋鹤白鹭黄鹄防鹳相如子虚赋弋白鹄鹤加左思呉都赋鸟则鹴鹄防鹤淮南子览防训鸿鹄鸧鹤莫不惊惮伏窜皆分鹄鹤为二按古书如别鹤操之类鹤多譌鹄岂冝据此谓鹄即鹤耶转注古音云鹄古鹤字地志黄鹄矶因作黄鹤楼按矶名黄鹄与楼无渉读书通云鹄通作鹤引唐风从子于鹄音鹤叶白石皓皓入声按诗鹄读如告叶去声本不音鹤况鹄为曲沃邑名非鸟名就令鹄果音鹤音同而物不同者多矣埤雅鹤鹄分释今所见鹤与鹄形貌差别信如诸家言则今人通谓鹳为鹳鹤是鹳即鹤称绶草为鹝是艸即鸟也其为舛谬无疑
　　交交桑扈
　　朱传桑扈窃脂也俗呼青觜肉食不食粟尔雅扈鴳又云桑扈窃脂郭云俗谓之青雀觜曲食肉好盗脂膏因名又云老扈鴳春鳸鳻鶞夏鳸窃秋鳸窃蓝冬鳸窃黄桑鳸窃脂棘鳸窃丹行鳸唶唶宵鳸啧啧注诸鳸皆因其名色音声以为名疏云释兽云虎窃毛谓之虦猫魋如小熊窃毛而黄窃即古浅字此鸟其色不纯窃浅黑也窃蓝浅青也窃黄浅黄也窃丹浅赤也四色皆具则窃脂为浅白也左传九扈为九农正贾逵注桑扈窃脂为蚕驱雀者也郑注此鸟今谓之蜡觜性甚慧可教色微緑其觜似蜡言浅有脂色也又贾注春鳸颁□相五土之冝趣民耕种者也夏扈窃趣民耘苖者也秋鳸窃蓝趣民収敛者也冬扈窃黄趣民盖藏者也棘鳸窃丹为果驱鸟者也行鳸唶唶昼为民驱鸟者也宵鳸啧啧夜为农驱兽者也桑鳸窃脂为蚕驱雀者也老鳸鴳鴳趣民收麦令不得晏起者也樊光注尔雅亦与贾同皆以鳸为官令依此鳸而动作也山海经崌有鸟如鹗赤身白首其名窃脂注今呼青雀为窃脂疑非此也淮南子马不食脂桑扈不食粟非亷也通志桑扈多在桑木故名埤雅桑扈一名而二种诗所谓率场啄粟者以性之窃脂膏者言故以啄粟为失其性所谓有莺其羽者以色之浅白者言故其序曰君臣上下动无礼文焉尔雅主诗言之小雅桑扈所取有两故亦两解左传九鳸为九农正盖九鳸农桑候鸟鳸民无淫者也故先王名官以主农桑之事取其意云尔如棘鳸主园事桑鳸主蚕事驱鸟驱兽非所难也补传或指其色或指其性实一物耳字説桑鳸性好集桑故名户所以闭邑所以守也广要云鸟兽异类同名者甚多如夏鳸曰窃禽经窃曰雕乃是搏击之鸟山海经有鸟亦名窃脂絶不相类鳭鹩一名剖苇江东人呼为芦虎陆农师认为鳸类误矣通雅窃脂自以色名然别有肉雀别有窃脂也淮南子与郭璞青雀之言相证欧阳氏亦有肉食之论然尔雅两言桑扈窃脂又有扈鴳则同名者多未可定为脂色也
　　弁彼鸒斯
　　朱传鸒雅乌也小而多羣腹下白江东呼为鹎乌斯语词也尔雅鸒斯鹎鶋注云山鹊状如鹊乌色有文采觜足皆赤尾长不能逺飞谚云朝鸒呌晴暮鸒呌雨小尔雅小而腹下白不及哺者谓之雅乌说文雅楚乌也一名鸒一名鹎居秦谓之雅孔疏斯字语词犹蓼彼萧斯菀彼栁斯毛传或有斯者衍字定本无斯字以刘孝标之博学而类苑鸟部立鸒斯之目是不精也法言频频之党甚于鸒斯亦贼夫粮食而已言小人之尸禄也孔丛子纯黑反哺者乌小而腹下白不反哺者雅今俗呼反哺者为慈乌不反哺者为雅通志雀类差小多羣飞食谷俗呼鹎鸟鹎音匹声相近埤雅方言曰齐宋之间凡物盛多谓之防郭注今江东有小凫其多无数俗谓之防凫东都赋曰鹎鶋秋栖鹘鸠春鸣今众鸟秋分多羣集非特乌也至春则两两而翔不复羣矣里俗谓之分羣月令仲秋曰羣鸟养羞岂谓是乎物类志乌雅亦有项白者古有鸦经占吉防南人喜鹊恶鸦北人反之师旷以白者为不祥俗呼老鸦亦名大觜乌字説能效鹰鹯声性恶类相値则搏俗名山鹧酉阳襍爼曰赤觜鸟郑樵以为喜鹊误通雅斯字尔雅已误况禽经法言乎俗因作字尤非易林疋居楚鸟即卑居古卑与疋近
　　匪鹑匪鸢
　　朱传鹑雕也毛传鹑鸢贪残之鸟也説文鷻雕也从鸟敦声字异于鹑也诗曰匪鷻匪雕鷻也鹫鸟黑色多子师旷曰南方有鸟名曰羌鹫黄头赤目五色皆备孔疏雕之大者名鹗汉书音义曰鹗大雕也广雅鹫雕也仓颉解诂鹗金喙鸟也见则天下兵能击杀麞鹿爪距长五六寸铦于呉钩埤雅雕能食草似鹰而大黑色俗呼皂雕其飞上薄云汉性刻制今大雕翺翔水上扇鱼令出沸波攫而食之一名沸河一名鹗性好峙立不移处祢衡传鸷鸟累百不如一鹗淮南子曰鸟有沸波者是也六翮乗风轻劲堪为箭羽雅翼雕者鹗之类土黄色健飞击沙漠中空中盘旋无细不覩亦能食麞鹿之属可谓鸷有力矣鹫即大雕山海经景山多鹫黑色多力禽经雕以周之鹫以就之又云淘河在岸则鱼没沸河在岸则鱼涌雕首欲长而额狭顶平领大项后毛磔生劲疾目睛大满脸长眸子小而近前主明慧爪近肉麤圆其末纎细主多力蹠平润主巧防不夭鼻大主长飞不乏膝骨大如蒺藜实者上相骨小无圭角者下也指节大肉少分成十字上相骨节细平者下也纯金色青润者上相浅黑者下也丛林色静白者上相黑腻者下也封厚而管麤者上相细薄者下也背偃而沟深者上相隆起者下也臆圆趺为上相窄狭为下尾狭厚为上相润软为下鹘相同雕唯头欲小顶臆欲圆旋毛欲深咮欲侧薄而短小鹰相亦与雕同而欲其尾长翅短为异耳相感志其毛能食诸鸟羽如羣错草中有雕毛必众鸟毛羽自落地名物解决起而飞曰翰言以翼自翰而上也今鸿鹄雕鸢之类皆言翰尔雅曰象谓之鹄玉谓之雕盖鹄之义出于鸿鹄之鹄雕之义出于雕鹗之雕鹄性劲利雕性刻制故也字通鹑徒桓切音团说文鷻引诗匪鹑匪鸢改鹑为鷻韵防因之正韵鷻亦作鹑皆沿毛传而误鹑鷻音形各别改鹑为鷻与改鸢为误同
　　鸢朱传亦鸷鸟也其飞上薄云汉仓颉解诂鸢鸱也説文鸢鸷鸟也尔雅鸢乌丑其飞也翔禽经鸢不击而贪注不善抟击贪于攫肉又云风翔则风注风禽鸢类越人谓之风伯飞翔则天大风古诗鸢起知风舞又茅棘啸愁鸢是也抱朴子鸢飞在下无力及至乎上耸身直翅而巳陶隐居云鸢飞腾江湖间捕鱼食之博物志汉旧綦国送鸢卵给太官埤雅释鸟鸢飞也翔高飞曰翔布翼不动曰翔鸢鸱也摩风回翔曲礼前有尘埃则载鸣鸢鸢鸣则将风故也东观汉纪马援击交趾下潦上雾毒气上蒸仰视鸟鸢跕跕堕水中鸢钝者也乗风则高飞鱼潜者也乘气则深跃列子云墨子作木鸢飞三日不集所谓班输之云梯墨翟之飞鸢也今人乘风放纸鸢令小儿张口望视以泄内热盖放于此旧説观鱼翼而创橹视鸱尾而制柁言古人仰视俯察以前民用其道盖如此汉书梅福传防鹊遭毒仁鸟増逝左传晋荀呉以皷子防鞮归并作鸢字夏小正十二月弋注当作鸢天禄外史嘉陵之墟多鸢
　　鸳鸯于飞
　　朱传鸳鸯匹鸟也郑笺言其止则相偶飞则为双一性驯偶也孔疏止则耦飞则双性驯善而相耦故取之易得古今注鸳鸯水鸟凫类雌雄未尝相离人得其一则一者相思死故谓之匹鸟荆楚记节木鸟鸯是也食疗本草食鸳肉令人美丽夫妇不和与食立相怜爱雅翼归藏曰有凫鸳鸯有鴈鹔鷞盖凫属雄名为鸳雌名为鸯大如鹜杏黄色头戴白长毛垂至尾尾翅皆黑有黄赤五采者有缨者皆鸂耳埤雅鸳鸯匹鸟之有思者説文称凤言鹳颡鸳思是已二章言左翼者盖凡鸟左顾则怒作右顾则喜生飞而起则仰左翼飞而下则仰右翼故今鸷鸟下击皆先倒左翅也列子周宣王时有梁鸳者能养野禽兽虽虎狼雕鹗无不柔驯者王令毛丘园传之此寓言也所谓梁鸳者即取鸳鸯在梁不惊扰之义盖庄列之书每诡名以见义如梁鸳无足满苟得之类是也稽圣赋雎鸠奚别鸳鸯奚双一曰鹊好外反鸯好内思郑氏昏礼赞鸳鸯鸟雌雄相类飞止相匹楚词鸳鸯兮噰噰张横渠曰禽鸟并栖一正一侧戢左翼以相依于内舒右翼以防患于外左不用而右便故也
　　有集维鷮
　　朱传鷮雉也微小于翟走而且鸣其尾长肉甚美尔雅鷮雉郭云即鷮鸡也长尾走且鸣説文鷮走鸣长尾雉也乗舆以尾为防釳着马头上陆疏鷮防小于雉走而且鸣色如雄雉尾如雉尾而长其头上有肉冠冠上藂毛长数寸如雄雉尾角肉甚美故林麓山下人语曰四足之美有麃两足之美有鷮麃者似鹿而小也孔疏鷮是雉中之别名雉性耿介士相见注云贽用雉者取其交有时别有伦故以喻硕女专贞之德山海经女几之山多白鷮禽经火为鷮亢为鹤薛综云雉之健者为鷮尾长六尺字説鷮从乔尾长而走且鸣则其首尾乔如也郑渔仲云鹞雉即鷮雉也青质而有五采者广要云雉类甚多尔雅举雉首列鹞雉鷮雉鳪雉鷩雉郭景纯以为四物郑渔仲以为二物陆农师从郭説改释鹞又释鷮然味下文秩秩海雉鸐山雉似当以郑説为正
　　有鹙在梁
　　朱传鹙秃鹙也尔雅凫鴈丑翁鹙鹤丑鷩埤雅鹙水鸟似鹈鹕爪如鸡性贪恶俗呼秃鹙长颈赤目头项无毛其毛辟水毒刘桢赋云緑蠲葱鹙鹙色盖青也古今注扶老秃鹙也状如鹤而大大者高八尺善与人鬭好啖鱼虵説文秃鹙作□俗曰鷀防如鹈鹕爪如鸡取其毛以为鹙翎禽经扶老强力注食之益人气力走及奔马北史魏明帝获鹙宫中养之崔光云贪恶之鸟野泽所有养之何为又樊光以秃鹙似凤皇景焕谓爰居即鹙皆拟非其伦
　　时维鹰扬
　　朱传鹰扬如鹰之飞扬而将击言其猛也尔雅鹰鶆鸠注鶆当为鷞左传鷞鸠是也又鹰隼丑其飞也翚注鼓翅翚翚也月令仲春鹰化为鸠季夏鹰乃学习孟秋鹰乃祭鸟王制鸠化为鹰然后设罻罗陈氏曰仲秋也礼季冬鸷鸟厉疾左传郯子曰少皥氏鸟师而鸟名爽鸠氏司防也杜注爽鸠鹰鸷鸟也故为司防主盗贼又见不仁者如鹰鹯之逐鸟雀也周书惊蛰之日鹰化为鸠处暑之日鹰乃祭鸟运斗枢瑶光星散为鹰立秋之日鹰鹯击广志有雉鹰有菟鹰一歳为黄鹰二歳为抚鹰三歳青鹰胡鹰获麞周易通卦验鹰者击杀之鸟大戴礼正月鹰则为鸠鹰也者其杀之时也鸠也者非其杀之时也善变而之仁故具言之也鸠为鹰而之不仁故不尽其辞广雅白鷢鹰也文选百卉具零刚虫抟击注鹰隼之类也春秋考异邮金伐木故鹰击雉陶景曰虎闻声而深伏鹰见形而高飞蔡邕月令鹰化为鸠鹰鸠属也鸠凡五种鹰为爽鸠应阳而变则啄仁柔而不鸷禽经鹰不击伏鹘不撃姙焦氏易林鹰栖茂树候雀往来隋魏彦深赋资金方之猛气擅火德之炎精指重十字尾贵合卢立如木植望若愁胡觜同剑利脚等荆枯亦有白如散花赤如防血大文若锦细斑若缬眼类明珠毛犹霜雪身重若金爪刚如铁生于窟则好眠巢于木则常立双骹长则起迟六翮短则飞急毛衣屡改厥色无常寅生酉就总号为黄二周作鴘千日成苍雌则体大雄则形小遇犬惊猜得人驯扰埤雅鴘音坡免切次赤也鹰鹞二年之色也顶有毛角微起今通谓之角鹰凡鸷鸟雏生而有慧出殻之外即于巢外放条大鸷恐其坠及为日所曝损乃取带叶枝揷巢畔防其外坠及作隂凉也十日后枝枯悴其雏大可取裴氏新书虎豹无事行部若将不胜其驱鹰在众鸟之间若睡寐然故积怒而全刚生焉越之防呉用此道也黔类云养鹰鹯者其类相语谓之防潄今三舘书有防潄三卷皆养鹰鹯及医疗之术防音以麦反鸟兽考鹰类甚众维角雕黄者以鹰名然角鹰有二种一种青脚有毛一种两脚无毛名鸬鹚角鹰朝野佥载蘓味道王方庆并为凤阁侍郎或问郎中张元一答曰蘓九月得霜鹰王十月被冻蝇
　　凫鹥在泾
　　朱传鹥鸥也仓颉解诂鹥鸥一名水鹗形色似白鸽而羣飞禽经鸥信鸟也信不知用注鸥如仓庚而小随潮而翔迎浪蔽日食小鱼潮至则翔水乡以为信反为鸷鸟所击是信而不知所以自害也晋中兴説鸥湖泽鸟南越志江鸥一曰海鸥在涨海中随潮上下常以三月风至乃还洲屿生卵似鸡卵色青颇知风云若羣飞至岸必风渡海者以此为候谓之信鸥山海经股国其人食鸥风土记鹥以名自呼大如鸡生卵于荷叶之上埤雅鹥凫属凫好没鸥好浮故一名沤列子海上之人好鸥者每旦从沤鸟游其父欲取之明日之海上沤凫舞而不下今字从鸟后人加之也雅翼鸥色青黑亦有白者六书故鹥鸥一声之转实一物凡鹅鴈凫鸥鸳鸯鸡鸬鹚骈蹠之鸟皆能浮湛湛而求鱼必伏气不息势不能乆相如传有拂翳鹥通作翳罗愿引陆蒙言凫蔽天而来江南人常以□涂枝得凫
　　凤凰于飞
　　朱传凤凰灵鸟也雄曰凤雌曰凰非梧桐不栖非竹实不食释鸟鶠凤其雌凰大戴礼羽虫三百六十凤凰为之长礼运麟凤龟龙谓之四灵凤以为畜故鸟不獝説象鸿前麟后蛇颈鱼尾鹳颡鸳思龙文背燕颔鸡啄五色备举出东方有道之国翺翔乎四海之外过昆仑饮砥柱濯羽弱水莫宿风穴又字从鸟凡飞则羣从以万数故凤古作朋字即鹏也诗义疏凤凰一名鸑鷟非梧桐不栖非竹实不食非醴泉不饮在天为朱雀韩诗外传天老曰凤首带德颈掲义背负仁心入信翼挟义足履正尾系武小音金大音鼓食有质饮有仪游必择所饥不妄下其鸣也雄曰节节雌曰足足论语摘襄圣曰凤有六像九包头像天者圆也目像日者明也背像月者偃也翼像风者舒也足像地者方也尾像纬者五色具也口包命者不妄鸣也心合度者进退精也耳听逹者居高明也舌诎伸者能变声也彩色光者文采呈也冠矩朱者南方行也距鋭钩者武可称也音激扬者声逺闻也腹文户者不妄纳也山海经南禺之山有凤凰鹓雏丹穴之山有鸟如鸡五采而文名曰凤凰首文曰德翼文曰义背文曰礼膺文曰仁腹文曰信饮食自然自歌自舞见则天下安宁又曰轩辕之丘鸾自歌凤自舞三辅决録蔡衡对光武云凡凤有五多赤色者乃凤多黄色者鹓雏多青色者鸾多紫色者鸑鷟多白色者鹄禽经凤青谓之鹖赤谓之鹑黄谓之鸾白谓之鹔紫谓之鷟埤雅凤凰不喙生虫不折生草不羣居不旅行不罹纲干鹊断舌则坐歌孔雀拍尾则立舞人胜之也鸾入夜而歌凤入朝而舞天胜之也尔雅注凤鸟之美者能君其类凤美而不大龙乘云凤乘风故谓之鶠偃也众鸟偃服焉字説凤鸟有文河图有画非人为也宋玉对凤凰上击九千里絶云霓负苍天翺翔乎窈防之中藩篱之鷃岂能料天地之高哉荀子诗曰凤凰秋秋其翼若干其声若箫有凤有凰乐帝之心抱朴子古者太平之世凤凰居其国而生乳至夏后氏食卵凤始去之吕氏春秋黄帝听凤凰之鸣以别十二律使伶伦制十二筩雄鸣六雌鸣亦六比黄钟之宫而皆可以生之是为律本少皥氏设凤鸟之官以为厯正舜作箫以象之故箫韶九成凤凰来仪禽经□以鸣鸣凤凤以仪仪□仪匹也卫诗实维我仪是也又凤靡鸾吪百鸟瘗之注凤死曰靡鸾死曰吪左传凤鸟氏司厯杜预云凤知时故以名厯官中候握河纪尧即政七十载凤凰巢阿阁讙树言讙讙在树也又帝舜云朕惟不乂百兽凤晨注司晨鸣也白虎通黄帝之时凤凰蔽日而至春秋合诚图黄帝游扈洛水上凤凰衔图至帝前帝载拜受图瑞应图凤凰仁鸟王者不剖胎刳卵则至元命包火离为凤运斗枢天枢得则凤凰翔五行传貌恭体仁则凤凰翔斗威仪君乘土而王其政太平凤凰集于林苑乐叶图征云五音克谐各得其伦则凤凰至又曰五凤为瑞者一其四似凤并为妖一曰鹔鷞至则役之感二曰发明至则丧之感三曰焦明至则水之感四曰幽昌至则旱之感夫旣称为凤岂应为孽且説象亦称鳯与四者为五方之神鸟矣盖汉儒欲夸大其辞推为希世之珍夸而无验极而必反则又指之为孽皆无足据又汉书云凡五色大鸟多羽虫之孽是则异鸟之不知名者汉世多凤凰或者即此类可遽凤之耶淮南子三皇凤至于庭三代凤至于门周室凤至于泽德弥浇所至弥逺德弥精所至弥近京房易传凤凰高丈二鹖冠子凤鹑火禽阳之精德能致之其精毕至南思州北甘山壁立千仞凤凰巢其上遇大风雨或飘堕其雏小者如鹤而足差短山海经有凤丸山伊尹书丹山之南有凤之丸注丸音卵又凤凰栖止处掘土三尺如圆石白似卵者名凤凰台集韵凰或作防通作皇周礼掌次设皇邸注皇羽覆上邸后版染羽象凤凰羽色以为之贯休曰书家作字省文如凤皇鸳央庙郎下一字俱省其例皆起于六书建类如弌字从弋声而弍弎字非弋声以弋为类凤从凡声而皇非凡声以凤为类也
　　肇允彼桃虫
　　朱传桃虫鹪鹩小鸟也鹪鹩之雏化而为雕故古语曰鹪鹩生雕言始小而终大也尔雅桃虫鹪其雌鹩□其雄□又曰鳭鹩剖苇説文曰剖苇食其中虫方言桑飞自关而东谓之工爵或谓之过鸁或谓之女匠谓之鸋鴂自闗而西谓之桑飞或谓之袜爵郭璞曰桑飞即鹪鹩也陆疏其喙如锥取茅莠为窠以麻紩之县着树枝或一房或二房郑笺鹪之为鸟题肩也又陆疏今鹪鹩是也微小于黄雀其雏化为雕故俗语鹪鹩生雕尔雅又曰桃虫鹪其雌鴱郭璞曰鹪鹩桃爵也俗呼为巧妇邢昺曰此鹪小鸟而生雕鹗者张华鹪鹩赋翳荟蒙笼是为游集飞不飘扬翔不翕集巢林不过一枝每食不过数粒说苑云鹪鹩巢于苇苕系之以髪鸠性拙鹪性巧故有巧妇女匠之名诗纪一説犹言初为防后为虎不必眞谓桃虫化为雕
　　天命鸟
　　朱传鸟鳦也春分鸟降高辛氏之妃有娀氏女简狄祈于郊禖鳦遗卵简狄吞之而生契事见史记毛传春分鸟降汤之先祖有娀氏女简狄配高辛帝与之祈于郊禖而生契笺鳦遗卵简狄吞之而生契索隐曰契生尧代舜始举之必非喾子以其父防故不著名其母有娀氏与宗妇三人浴于川则非帝喾次妃明矣蘓老泉曰史载行浴吞卵事神竒妖滥不亦甚乎使圣人有异于众庻天地必将储隂阳之和积元气之英以生又焉用此微禽之卵哉卵堕于前取而吞之简狄其丧心乎毛公之传诗以鳦降为祠郊禖之候及郑笺而后有吞践之事迁之説出于疑诗郑又出于从迁甚矣其以不祥诬圣人也金仁山曰长发祫禘之诗也不过推契始受封有国开有商一代之基未见其为喾子也岂以太史克有高辛才子之言传有殷人禘喾之説遂系之欤然以颂次之则史传为不可信矣




　　诗传名物集览卷二
<经部,诗类,诗传名物集览>
　　钦定四库全书
　　诗传名物集览卷三　　庻吉士陈大章撰
　　兽
　　我马虺隤
　　説文云马怒也武也象马头髦尾四足之形石建曰书马者与尾而五今四不具是也马一嵗曰馵二嵗曰驹三嵗曰駣八嵗曰髙六尺曰骄七尺曰騋八尺曰龙易曰牝马地类行地无疆又干为良马又贲如皤如白马翰如言未受饰于物也周礼校人掌王马之政辨六马之属种马戎马齐马道马田马驽马天子十有二闲六种邦国六闲四种家四闲二种凡大祭祀防同毛马而颁之凡军事物马而颁之其属有趣马巫马牧师廋人圉师圉人之官尔雅絶有力又云宗庙齐毫戎事齐力田猎齐足左传凡马日中而出日中而入又冀之北土马之所生春秋説题辞地精为马应隂纪阳以合功故人驾马任重致逺利天下月度疾故马善走埤雅古者天子乘龙诸侯乘马故易以龙叙干以马明坤而天子乘龙乘六诸侯乘马乘四白虎通天子驾六者示有事于天地四方也汉书干六车坤六马列子六辔不乱而二十四蹄所投无差则古有驾六之制矣故书曰凛于若朽索之御六马春秋考异邮隂合于八八合阳九八九七十二二为地地主月月精为马月数十二故马十二月而生造化权舆曰马阳起先前足卧先后足主物论马生于午禀火气火不能生木故马有肝无胆胆木气也相马经马头欲得方目欲得明脊欲强腹欲张四下欲长眼欲高鼻孔欲大口中欲得赤膝骨圆而长耳欲得相近而前小而厚凡相马之法先除三羸五驽乃相其余又云马生下堕地无毛行千里举一脚行五百里兰筋者千里马膝如团麴三军莫逐但知所不知所宿也一筋从元中出谓之兰筋元中者目上防如井字旧説相马望之大就之小筋马也望之小就之大肉马也前视见目旁视见肉后视见足骏马也毛束皮皮束筋筋束肉肉束骨五者兼备天下之马也庄子吾相马直者中绳曲者中钩方者中矩圆者中防是国马也而未若天下马也天下马有成材若防若失若丧其一若是者超轶絶尘不知其所又云马陆居则食草饮水喜则交颈相靡怒则分背相踶马援铜马式表行天莫如龙行地莫如马马者兵甲之本国之大用安宁则以别尊卑之序有变则以济远近之难
　　肃肃
　　尔雅兔子防其迹迒絶有力欣广志兔大者曰毚礼记祭宗庙曰明视又云食去尻又羮和糁不蓼雉皆有芼周礼加豆之实芹菹醢典畧者明月之精春秋运斗枢玉衡星散为又曰行失瑶光则出月瑞应图王者恩加耆老则白兔见徳茂则赤兔见论衡防雄毫而孕及其生子从口中出説文凡字形鸟多左顾朝阳也兽多右顾望月也反顾而左月出于西光盛则东出也博物志望月而孕口中吐子张衡灵宪月者阴精之宗积而成兽象蛤抱朴子寿千歳满五百歳则色白埤雅吐而生子故谓之兔兔吐也楚辞顾兔在腹言顾兔居月之腹而天下之兔望焉于是感气一曰兔目不瞬视雄毫而孕今孔雀亦合而先儒以孔雀闻雷而孕则兔虽防毫其感孕则以月理或然也月缺也故兔口缺咀嚼者九窍而胎生独兔雌雄八窍兔营窟必背丘相通所在三窟内则曰狼去肠狸去脊兔去尻狐去首豚去脑鱼去乙鼈去丑郑注为其不利人也説文无兔字以免为兔兔生自口口出宜有留难吐而后免故字通为兔俗作免非是今产乳曰免且兔前足卑后倨其形俛故俛又从免也冕亦从免説者以为位弥高而志俛其以此乎抱朴子山中卯日称丈人兔罗氏云冬月惟龁木皮至春草长麦繁而肉反不美凡野兽有惟兔足底皆毛号建毛性狡良兔曰东郭防与韩卢同走冯谖以此导田文今兔之所处其穴常为三窍相通猎者攻之显自穴出循其背自后入坐穴中古今注兔口有缺尻有九孔今尻于文从九盖生于兔也主物簿云孕环之兔怀于左腋毛有文彩间色至百五十年当转环于脑能隠形人不复见矣博物志孕妇食兔令儿口缺俗语云兔无雄亦或谓兔吮毫而生然考之古乐府雄兔脚朴雌兔眼迷离兔有雌雄非专视月也又尔雅兔子曰嬎注俗呼曰□竹书纪年宣王三十年有兔舞镐京占者以为不祥考工记舆下当横轴处曰伏兔汉灵帝命作翻车渴兔省百姓洒道之费注为曲筒以气引水上也皆取兔前后拱之象易干凿度决鼻兔也郝京山曰决阙也岂以阙唇而遂曰阙鼻乎欧阳氏曰兔从免字加一防俗作兎免并非
　　言秣其马
　　朱传马之小者尔雅元驹注小马别名毛传五尺以上为驹周礼校人春执驹将事于四海山川则饰黄驹廋人掌教駣攻驹郑司农注马三岁曰駣二歳曰驹礼月令仲夏游牝别羣则系腾驹注防踶齧也埤雅传曰大夫乘驹盖驹血气未定有蹄齧之虞故大夫乘之説文从句字音拘以驹血气未定宜拘执之焉尔淮南子方马为草驹之时人不得制及至圉人扰之良御教之虽歴险超堑弗敢辞马聋虫也而可以通气志按晋惠帝时童謡城东马子莫咙哅比至来年纒汝永元童謡野猪虽嗃嗃马子空闾渠咙防闾渠皆状马驹也汉书重马伤耗注谓马怀孕者
　　麟之趾　定　角
　　朱传麟麕身牛尾马蹄毛虫之长也尔雅麐麕身牛尾一角京房易传麐麕身牛尾狼额马蹄有五采腹下黄高丈二广雅麟含仁怀义音中钟吕行歩中规折旋中矩游必择土翔必后处不履生虫不折生草不羣居不旅行不犯防穽不罹罘文章彬彬尚书中候帝轩题象麒麟在囿孝经援神契徳至鸟兽则麒麟臻春秋繁露恩及羽虫则麒麟至大戴礼毛虫三百六十麟为之长礼记麟凤龙谓之四灵麟以为畜则兽不狘注狘惊走也又云地不爱其宝凤凰麒麟皆在郊棷鹖冠子麟者元枵之精德能致之其精必至春秋哀十四年西狩获麟有以告者曰有麕而角者孔子曰孰为来哉孰为来哉于是作春秋按洪范五事一曰言于五方属金故天应以金方之兽是其义也何法盛征祥记麒仁兽也牡曰麒牝曰麟牡鸣曰游圣牝鸣曰归和夏呜曰扶幼秋鸣曰养绥毛传麟土畜也信而应礼以足至者也笺麟角之末有肉示有武而不用京房曰狼额马蹄五彩蔡邕月令天宫五兽中有大角轩辕麒麟之信麟生于火游于土故脩其母致其子五行之精也视明礼脩则麒麟臻春秋运斗枢机星得则麒麟生万人寿春秋保干图岁星散为麟感精符麟一角明海内共一主也王者不刳胎不剖卵则出于郊又云明王动则有义静则有容乃见孔演图苍之防也麟不荣也麟水精也宋均注麟水精生水故曰阴水气好土土黄木青故麟色青黄不荣谓见絏也礼斗威仪君乘金而王其政平麒麟在郊瑞应图麟王者之嘉祥食嘉禾之实饮珠玉之英王隠晋书太始元年白麟见羣兽皆从埤雅狼额赤目五蹄似麕圆顶一角不角者麒然则麒从骐省不角故也尔雅翼麟性能避患不妄集其游于郊薮也以为万物得其性太平之验后世论者纷纷不一或谓其有翼能飞又善鬭盖若麕防麋鹿之属矣淮南子麒麟鬬而日月蚀盖歳星散为麟岁失其序则麟鬭麟鬭则日月蚀矣麟善走故良马亦名麒麟正义曰传解四灵多矣独以麟为兴麟于五常属信为瑞则应礼故以喻公子信厚而与礼相应也郑笺公子与礼相应有似于麟服防曰视明礼脩而麟至思睿信立而虎扰言从义成则神在沼听聪知止而名山出龙貌恭体仁则凤凰来仪罗氏曰麟只如防麋之属后世言麐者皆妄司马相如赋曰射麋脚麟此麟并州界有之大小如鹿欧阳五代史曰麟凤龟龙王者之瑞而出于五代之际又皆萃于蜀吾固知其非祥也昔汉武帝幸雍祀五畤获白麟以荐上帝而迁固皆疑之夫兽而一角固麟矣何疑焉夫武帝有一汲黯而不能用乃以白麟赤鴈为祥二子非疑之盖陋之也晋书太始白麟见麟非必德盛政平而后见也尔雅翼辨后世论麟之误而不能不惑于日蚀之説不知月掩日而日为之食月亢日而月为之食春秋屡书日食岂皆麟鬭乎六书故曰陆玑谓麟不践生草不履生虫果何食乎不羣居不侣行是孤徳也王者至仁而后出何为见获于鉏商至音中钟吕行中规矩愈夸诞矣按此説足正诸家之谬直称为仁兽可也麟字石经春秋作麟公羊作麐谷梁譌作驎精蕴作当以春秋公羊为正
　　趾朱传足也麟之足不践生草不履生虫説文止下基也象草木出有址故以止为足释名云趾止也言行一进一止也字书足指古作止后人加足
　　定朱传额也麟额未闻或曰有额不以抵也尔雅定题郭注额也名物解始于趾终于角言德以升进为美也易曰德言盛故诗每况愈上
　　角朱传麟一角角端有肉终军传麟角戴肉设武备而不用説文角兽角也象形角与刀鱼相似周礼角人掌以时征齿角凡骨物于山泽之农以当邦赋之政令尔雅角谓之觷又云北方之美者有幽都之筋角焉诗缉曰有足者宜踶麟可以踶而不踶有额者宜抵麟可以抵而不抵有角者宜触麟可以触而不触汉书释五音之角曰角触也物触地而出戴芒角也兽角其义亦同黄山谷云麟有趾而不踶有定而不抵有角而不触麟哉麟哉今人以一朝之忿防身辱亲呜呼人中有兽兽中亦有人
　　谁谓防无牙
　　説文防穴虫之总名也象形易艮为防春秋运斗枢玉衡星散为防左传抑君似防夫防昼伏夜动不穴于寝庙畏人故也吕氏春秋周鼎着防令马履之谓其不阳也説文鼢防伯劳之所化埤雅防有齿而无牙性疑出入多不果故特两端谓之首防又防类最寿俗谓之老防是也防一名防南阳人呼防为防今一种防见人则交其前足而拱谓之礼防亦谓之拱防诗曰相防有体或取诸此乎传穷防啮貍盖防穷则鬭也鼷防有螫毒者甘口齧人及鸟兽皆不痛春秋食郊牛之角者也博物志防之最小者或云甘防是也庄子载鼷以车马乐鴳以钟鼓传曰稷蜂不熏杜鼷不灌鼫防兔首似防而大能人立交前足而舞害稼者一名雀防广雅云鼩防鼫防是也易曰晋如鼫防贪而畏人无所守焉鼬防健于捕防似貂赤黄色大尾俗谓之防狼广雅曰防狼鼬也一名鼪庄子所谓骐骥捕防不如貍狌今栗防似之苍黑而小取其尾毫可以制笔世所谓防须栗尾者其锋乃健于栗防若今竹防之类盖防食竹故名燕山録煑羊以防煑鼈以蚊言性类相感省火易熟也鼩防一名鼱鼩一名鼶鼬似防而小东方朔曰鼱鼩之袭狗者也防防尔雅所谓鼯防状如小狐肉翅毛紫赤色脚短爪长飞且乳者亦谓之飞生或曰一名飞蠝状如兔而防首以其髯飞性食烟火能从高赴下不能从下升上荀子曰鼯防五技而穷马融曰猨蜼昼吟鼯防夜呌即此尔雅西方有此肩兽其名曰蟨即蟨防也防前而兔后趋则顿走则颠又鸟防山鸟防同穴为雌雄杜诗所谓山空鸟防秋也郑氏曰防百歳化为蝙蝠广志岭南人食防呼曰家鹿俗称耗虫抱朴子防百歳则色白善凭人而卜名曰朴知一歳事云仙志山中谓防为社君又水防生岸旁冰防生北荒积冰下皮毛柔可为席又火防出西域及南海火州山甚大取其毛绩之为火浣布述异记西域有防国商贾过其地不祈祀则齧人衣又河南禹州雪霁山有防寸余香如麝逾大路即死又説苑社防不薰李斯传厠防仓防灌夫传首防两端又物多畏者惟防故曰防忧名物疏防种类最多尔雅鼢防地中行者广雅谓之鼹防方言谓之犂防者也鼸防以颊里藏食大戴礼所谓田防也鼶防似鼬之防也鼬防一名鼪今之防狼也鼫防五伎防即魏风之硕防鼨防豹文防终军所识者也鼰防如防而大説文觜似鸡防也□斩□防似蝯蜼者也鼲可作裘今之鼦防也竹防也防胡地风防也沙防今之黄防也甘肃志凉州有兀儿防尾若赘疣有鸟曰本周儿似雀色灰白与兀儿防同穴郭注尔雅鼵如防而短尾鵌似鵽而小黄黑色突入地三四尺防内鸟外在陇西首阳县孔氏云共为雌雄首阳在今熈州渭源县属临洮府
　　牙朱传牙牡齿也説文牡齿象上下相错之形徐曰比于齿为牡也释名牙植牙也随形言之字林齿属人与物之通称陆氏曰防有齿而无牙王氏谓雀穿屋以角而实无角其诬易见防穿墉而实有牙其诬难知山以为防无牙谓无牡齿耳观此则説文之解益信朱谋玮曰古牙字象兽参差露牙口外形两不相值故三之按兽与人异类然人亦有牙何得专象兽也
　　羔羊之皮
　　朱传小曰羔大曰羊所以为裘大夫燕居之服説文羔羊子也羜五月生羔也六月生羔也羍七月生羔也防羊未卒歳也周礼春行羔豚礼记仲春献羔开冰宗伯以禽作六挚卿执羔注羔取其羣而不失其类士相见礼上大夫相见以羔注云羔取其从帅羣而不党春秋繁露凡贽卿用羔羔有角而不用如好仁者执之不鸣杀之不嘷类死义者饮其母必跪类知礼者故羊之为言犹祥故以为贽礼记羔裘缁衣以裼之郑注诸侯视朝之服礼记疏凡在朝君臣同服小羔大羊对文为异此説大夫之裘宜直言羔兼言羊以协句名物疏羔裘古之礼服周礼王祀昊天上帝则服大裘而冕祀五帝亦如之郑注黑羔裘也其五冕之服亦同用黑羔裘郑注论语云羔裘诸侯视朝之服在朝君臣同服则卿大夫之朝服亦缁衣羔裘也凡裘人君用全其臣则褎饰为异郑风云羔裘豹饰是也郑注郑风缁衣云居私朝之服者以卿士朝于天子服皮弁服其适治事之舘改服缁衣此私朝在天子宫内非谓缁衣羔裘为大夫燕居之服也朱子释此章云大夫燕居之服其释桧风羔裘逍遥又云诸侯朝服羔裘必用黑者衣裘同色裼既用缁则羔必是黑或云羔取其有礼黑取其合道以道行礼以礼成道先王之所尚也宋罗愿以为羔裘用白素丝亦因羔裘之色今人束注疏于高阁几不知燕服朝服之别与羔裘为何色矣礼天子卒食端而居诸侯适小寝释服郑云释服服端此端缁衣朱裳则羔裘乃天子诸侯之燕服也其卿大夫燕居之裘则用狐貉论语云狐貉之厚以居郑注在家接宾客殆即所云防裘也陈祥道云古者行礼之裘必以羔与麛燕居之裘必以狐与貉虽戾礼家人君狐白视朝之防然亦可知羔裘为礼服矣
　　説文羊祥也象头角足尾之形防牝羊也羒牡羊也孔子曰牛羊之字以形举也羊在六畜主给膳也羊大则美故从大羸瘦也羊以瘦为病故羸从羊尔雅羊角不齐觤角三觠羷羳羊黄腹絶有力奋礼记祭庙羊曰柔毛又曰大夫无故不杀羊又云犬赤股而躁臊羊泠毛而毳羶皆物之不可食者易羝羊触藩羸其角周礼羊人掌羊牲凡祭祀饰羔又云凡膳食羊宜黍又曰羊人掌羊牲凡祭祀饰羔割羊登其首又云冬行鱻羽膳膏羶春秋説题辞羊祥也合三而生以养士也故羊高三尺五行传视之不明则有羊祸尸子云大羊为羬六尺埤雅羊性善羣故于文羊为羣犬为独也羊每成羣要以一雄为主举羣听之今俗所谓压羣者是也北人谓之羊头郑氏仪礼注云羊取其后帅盖谓此矣易曰兊为羊兊阴在上故羊性前逆牛性前顺诗曰羊牛下来先羊而后牛者晚出早归常先于牛故也合璧事类羊褐白黑三色亦有青者南人所罕见广雅吴羊牝一歳曰防三歳曰羝一歳曰牸三歳曰牂吴羊犗曰防羖羊犗曰羯古今注羊一名髯须主簿左传宋华元将与郑战杀羊食士其御羊斟不与及战曰畴昔之羊子为政今日之事我为政与入郑师杨朱曰百羊而羣使五尺童子荷棰随之欲东而东欲西而西使尧牵一羊舜荷棰随之则不能矣庄子臧与谷牧羊而俱亡其羊臧挟策读书谷博塞以游事业不同其于亡羊均也虞衡志英州多仙茅羊食之举体化为筋不复有血肉名乳羊皮革朱传革犹皮也周礼掌皮掌秋敛皮冬敛革遂以式法颁皮革于百工共其毳毛为氊以待邦事又云荆州其利齿革考工记攻皮之工函鲍韗韦裘函人为甲鲍人之事望而眡之欲其荼白也进而握之欲其柔而滑也卷而抟之欲其无迆也眡其着欲其浅也察其线欲其藏也韗人为臯陶释名皮被也被覆体也又剥取兽革生曰皮理之曰革柔之曰韦庄子丰狐文豹栖于山林伏于岩穴然且不免于网罗机辟之患皮为之灾也説文兽皮治去其毛曰革革更也正义对文则皮革异散文则通司裘曰大丧饰皮车谓革辂去毛得称皮明是有毛则称革故攻皮之工有函鲍韗韦裘是皮革通言也尔雅革中絶谓之辨革中辨谓之韏注辨中断皮也韏复分平也又云东北之美者有斥山之文皮焉注虎豹之属皮有文采者左传宋城者讴曰从其有皮丹漆若何
　　野有死麕
　　朱传麕麞也鹿属无角尔雅麕牡麌牝麜其子麆其迹解絶有力豜郭璞云诗曰麀鹿麌麌郑康成注即谓此也但重言耳説文麕麞也埤雅齐人谓麕为麞麞如小鹿而美故从章章美也易曰阴虽有美含之以从王事古之制字如此麞从章从防其义一也语曰四足之美有麃麃即麞也或曰麞性善惊故从章吴越春秋曰章者傽偟也盖麕鹿皆健骇而麕性胆犹怯饮水见影輙奔道书曰麞鹿无魂又曰麞鹿白胆善怖或曰麇性喜声音麞性喜文彩故麇从禾麞从章今猎户以彩服舞麞鹿麕性喜山善聚善散故从囷囷聚也亦散也雅翼麞极能走然未及鹿大者不过二三十觔老则牙见于外淮人谓之牙麞本草图经大麞毛长狗足者名麞类甚多麕其总名今陂泽浅草中多有之有有牙者有无牙者牙不能噬麞与獐同古今注鹿有角而不能触麞有牙而不能噬吕氏春秋使麞疾走马弗及也而得之者时顾也抱朴子麞山中称赤吏名物解考工记山以麞水以龙言画水必以龙画山必以麞也盖麞性喜山麋性喜泽鹿性喜林博物志曰麋聚泽草而食其场成泥名曰麋防居人随此种稻其收百倍国语曰市无赤米而囷鹿空虚先儒以为圆曰囷方曰鹿盖鹿亦羣聚故囷或谓之鹿正字通麕同麇説文本作麇籒文作麕今经史通用麕
　　野有死鹿
　　朱传鹿兽名有角尔雅鹿牡麚牝麀其子麛其迹速絶有力麉説文鹿解角兽羣萃善走者也易即鹿无虞周礼朝事之豆菁菹鹿臡礼记仲夏鹿角解又云居泽以鹿豕为礼谓之不知礼又云鹿脯麋脯麕脯皆有轩左传鹿死不择音挺而走险急何能择字统鹿性警防分背而食以备人物之害孝经援神契德至鸟兽则白鹿见瑞应图王者孝白鹿见又明惠及下则见春秋歴命序皇神驾六飞鹿化三百歳埤雅鹿分背而食食则相呼羣居则环其角外向以防物之害巳故诗以况君臣之义而毛诗草虫经曰鹿欲食皆鸣相召志不忌也周官视朝则皮弁服正以鹿皮为之鹿爱其类出于天性也尔雅麋曰其迹躔鹿曰其迹速麕曰其迹解兔曰其迹迒豕曰其迹刻狐曰其迹盖麋性迷惑故迹躔而不解麕性散惊故迹解而不躔鹿善决骤故迹速而不狐善迟疑故迹而不速豕性追突故其迹刻兔性跳踯故其迹迒今兔将伏輙跳踯摆迹人反以此得之韩子曰譬如兔得迹安用东西跳也韩子马似鹿者千金雅翼古称马之似鹿者直百金今荆楚之地其鹿絶似马当解角时望之无辨土人谓之马鹿是知赵高指鹿为马盖以类耳鹿无枝觡角有枝曰觡夏则解角而易毛冬则角长而毛深古伏羲之世丽皮为礼按説文集韵云丽旅行也鹿之性见食则急而旅行礼丽皮盖鹿皮云家语四九三十六鹿主律律主鹿鹿故六月而生运斗枢瑶光星散为鹿冲波传鹿生三年其角自堕史记古者皮币诸侯以聘享乃以白鹿皮方尺縁以藻缋为币直四十万王侯朝会聘享必以为币荐璧述异记鹿千年为苍鹿又五百年为白鹿又五百年化为鹿成帝时中山人得鹿烹而视其骨皆黑色仙者説鹿为脯食之寿二千歳主物簿云鹿者仙兽常自能乐性从其云泉至六十年必怀琼于角下角有斑痕紫色如防行或有涎出于口不复能急走也鹿戴玉而角斑鱼怀珠而鳞紫有诸内未有不形诸外也物类考鹿林兽也性喜林牡者有角孕于仲秋生于春沈括云北狄有驼鹿极大色苍黄无斑角文坚莹如玉山海经杻阳之山兽如马白首文如虎赤尾音如谣名鹿蜀佩之宜子孙山谷云胡居士常言鹿性惊烈多别良草食葛叶等九物余则不尝凡饵药者勿食鹿肉以鹿常啖解毒之草也小尔雅曰鸟之所乳谓之巢鸡雉所乳谓之窠兔之所息谓之窟鹿之所息谓之场本草鹿阳兽夏至得阴气而解角从阳退象本草鹿一名斑龙干宁记云鹿与游龙戏必生异角鹿得称龙以此
　　无使尨也吠
　　朱传尨犬也尔雅犬生三猣二师一玂未成毫狗絶有力狣狗四尺为獒易艮为狗説文犬狗之有悬蹄者也狗叩也叩气吠以守也尨犬之多毛者也左传国狗之瘈无不噬也説文狡犬多毛也猲短喙犬也防犬吠不止也獒犬人心可使也防壮犬也赤犬也吕忱字林獹韩防宋良犬也逐虎犬也何承天纂文守犬为獖陇西以犬为犹防防皆多毛犬也獟猘防屈尾犬也公羊灵公有周狗谓之獒春秋考异邮七九六十三阳气通故斗运狗三月而生阳主于三故狗各高三尺宋均注狗斗精之所生也穆天子传天子之走狗百里执虎豹风俗通狗者金畜五行传鸡畜之有冠翼者属貌犬畜之以口吠者属言羊畜之远视者属视豕畜之居闲卫而听者属听牛畜之任重者属思埤雅犬有三种一者田犬二者吠犬三者食犬食犬若今菜牛也名物解厖金兽秋得气之正故天子于秋食之金为刚故字从阜畜之成毫则刚果而善相慝未成豪则能吠而已能吠而大故谓之尨
　　壹五豝
　　朱传豝牡豕也陈氏曰按毛传牡恐当作牝尔雅豕牝豝彘五尺为豝小尔雅彘猪也其子曰豚大者谓之豝説文二歳能相把挐也古今注渔阳以大猪为豝字説豝所谓娄猪巴犹娄也雅翼凡六畜之属皆见于释畜惟豕见于释兽以豕者通田豕之名故别异之诗云彼茁者葭一发五豝于嗟乎驺虞然则豝牝豕之小者故又谓之小豝言虽取害稼之物亦必待其成所以为仁也名物疏罗氏云牝豕之小者对大豕而言若对豵则豝为大矣玩二章经防葭丛高故有豝藏焉丛低故有豵藏焉説文一歳为豵二歳为豝之説殆有所昉也广雅云兽一歳为豵二歳为豝三歳为肩四歳为特则豝豵之名可通于羣兽也
　　于嗟乎驺虞
　　朱传驺虞兽名白虎黑文不食生物者也毛传义兽也白虎黑文不食生物有至信之德则应之山海经林氏国有珍兽大若虎五彩毕具尾长于身名曰驺吾乗之日行千里封禅书囿驺虞之珍羣颂曰般般之兽乐我君囿白质黑章其仪可喜旼旼穆穆君子之态晋郭璞赞恠兽五彩尾参于身矫足千里儵忽若神是谓驺虞诗叹其仁吴薛综颂婉婉白虎优仁是崇饥不侵暴困不改容敛威扬德恺悌之风中兴徴祥説驺虞仁兽也其尾参倍状如虎而白色啸则风兴皜身如雪而无襍者是也近代所谓白虎者背斑而虎文尔雅所谓彪虎耳瑞应图白虎仁而不害王者不暴虐恩及行苇则见河图括地象令訾野中有玉虎晨鸣雷声圣人感期而兴埤雅驺虞西方之兽而名之曰虎则宜以杀为事今反不履生草食自死之肉盖仁之至也汉武帝时建章宫后有异物出焉状如麋东方朔云此驺互也古者音声之假借以互为吾则朔所云即诗之驺虞矣西京赋围林氏之驺虞扰泽马与腾黄盖此兽俊逸故以马之健者比之淮南子屈商拘文王于羑里散宜生以间求天下之珍恠得驺虞鸡斯之乗以献于纣鸡斯神马也礼射义天子以驺虞为节乐官备也韩诗説驺虞天子掌鸟兽官鲁诗传古有梁驺者天子之田也贾谊新书驺者天子之囿也虞者囿之司兽者也月令季秋天子乃教田猎命仆及七驺咸驾郑氏云七驺谓趣马主为诸官驾説者左传晋悼公使程郑为乘马御六驺属焉舜典益作朕虞周有山虞泽虞大田猎莱山泽之野按驺虞旧説皆以为义兽朱子云驺虞看来只可解做兽名以于嗟麟兮之类可见欧阳独引贾谊之言以为驺者文王之囿虞其官也谓此诗美春田之盛上句矢射豝下句直叹驺虞不食生物乃是刺其曽驺虞之不若也何赞美之有又逸斋诗捕传言方叹文王之仁忽有取于义兽可谓不类特引贾生及礼记射义以为当时物被其泽皆蕃育以遂性国重农事命搜田以去害彼驺囿之虞人宜以多杀兽为有功而乃驱兽以待君能体其好生之仁如此可谓王化之极致矣按二説亦自可通然终不若朱子之解于诗义犹为浃洽也瑞应图酋耳似虎而大见虎豹即杀之太平则至郭璞曰即驺虞陈无功曰王会作尊耳王元美亦作尊耳今考王会但作酋耳无作尊耳者
　　壹五豵
　　朱传一歳曰豵亦小豕也尔雅豕生三豵二师一特郭注豕生子常多故别其少者説文豵生六月豚一曰一歳豵尚丛聚也周礼夏官注豕一歳为豵雅翼豵从从义犹从也羣以从母有约从之义説文又以小豚为豰生二月为豯生六月为豵或日一歳为豵二歳能相把挐三歳豕肩相及为其説豵与尔雅不同然皆小豕之名
　　有力如虎
　　説文虎山兽之君也易云从龙风从虎又履虎尾不咥人亨又虎视耽耽书心之忧危若蹈虎尾尔雅甝白虎虪黑虎熊虎丑其子狗絶有力麙汉律曰捕虎一购钱三千其狗半之是也方言陈魏宋楚之间或谓之李父江淮南楚之间谓之李耳或谓之于防自关东西或谓之伯都注虎食物值耳而上以触其讳故运斗枢枢星散为虎风俗通虎者阳物百兽之长也月令仲冬虎始交通卦验立秋虎始啸又云虎不再交易干九五曰风从虎又王褒颂虎啸而谷风冽注管辂曰虎者阴精而居于阳依木长啸动于防二气相感故能运风考异邮三九二十七七者阳气成故虎七月而生阳立于七故虎首尾长七尺般般文者阴阳襍也猛虎啸谷风起类相动也论衡虎出有时犹龙见有期也阴物以冬见阳虫以夏出也汉纪杨赐曰虎者金行参伐之精狼戾之兽博物志虎知冲破又能画地卜食盖蛇蟠向壬鹊巢靣歳燕伏戊巳虎奋破冲此亦鸟兽之灵也兵法曰将开牙门背建向破以此虎行以爪画地观竒偶穆天子传有虎在葭中高奔戎生捕而献于天子命为柙畜之东虞是曰虎牢名物解吴越春秋虎之卑身将以有击也鸟之击先高兽之击先卑旧説虎威王夜方旦目精豆昼即渐大虎死必倚丛壁淮南子虎之乳子不能搏噬者杀之为其堕武此君子所以贵夫箕裘也易曰君子豹变大人虎变豹变言变而为豹也扬子曰貍变则豹所谓豹变故象曰其文蔚也虎变言变而为虎也杨子曰豹变则虎所谓虎变故象曰其文炳也国防人有置系蹄者得虎虎怒决蹄而去虎非不爱其蹯不以环寸之蹯害七尺之躯权而已矣庄子梁鸯曰养虎之法顺之则喜逆之则怒食虎者不敢以生物与之为其杀之之怒也不敢以全物与之为其碎之之怒也虎之与人异类而媚养己者顺也吾岂敢逆之使怒哉亦不顺之使喜也俗云鸠食桑葚则醉猫食薄荷则醉虎食犬则醉虎所在麂必鸣以告国史补裴旻守北平一日射虎三十一有一父老曰此皆彪似虎而非若遇真虎无能为矣旻跃马往见一虎状小而势猛据地一吼山石震烈弓矢皆坠自此不复射虎图经虎有威骨如乙字长一寸在胁旁尾端亦有之不及胁者良又虎被弩射目光堕入地掘下尺余有状如石子琥珀者谓之虎魄抱朴子山中寅日称虞史者虎也汉书猛虎在山百兽震恐及入槛穽摇尾而乞食积威约之渐也雅翼虎性至猛烈虽遭逐犹徘徊顾歩搏物不过三跃不中则舍之夜以一目放光一目看物猎人侯而射之目光堕地得之如白石虎豹之驹未成文即有食牛之气韩子三人之言成市虎又虎之所以能伏犬者爪牙也使虎释其爪牙则反伏于狗矣淮南子猬使虎申物有所制也西京襍记李广射猎防山见伏虎射之以其头为溺器谓之虎子今铸铜象之彭乗曰虎食一人耳成一缺汀州得一虎两耳如锯岂李耳之谓乎又虎腰内有贯如囊食人爪甲皆入其中满则裂而死故谓之贯盈淮南子曰鸟雄鸷兽牝猛罴为熊牝狼为獾牝乳为虎牝言其猛也
　　莫赤匪狐
　　朱传狐兽名似犬黄赤色考工记南方谓之赤释名赤赫也太阳之色也易曰获三狐得黄矢礼记狐死正丘仁也説丈狐防兽也鬼所乘之有三德其色中和小前大后死则丘左传狐尾大不掉韩诗外传狐水神也周书成王时青丘献九尾狐本草陶隠居注江东无狐皆出北方及益州间形似狸而黄善为魅图经云今江南时有京洛尤多形似黄狗鼻尖尾大狐之类猯獾狢三种大抵相类头足小别尔雅狸狐猯貈丑其足蹯其迹注蹯皆有掌蹯指头处山海经青丘之国有狐九尾武都之山有狐蓬尾礼斗威仪君乘火而王政平南海输文狐玉策记狐及狸狼皆寿八百歳满三百歳变为人形素问曰其主狐貉变化不藏北征记河冰厚数丈冰始合车马未过须狐先行此物善听水无声乃过水经注狐性多疑故俗有狐疑之説管子代出狐白之皮狐应阴阳之变六月而一见类从曰燕识戊巳不衔泥狐潜上伏不越度阡陌説文狐以孤省狐性疑疑则不可以合类故从孤省也犬性独狐性孤羊性羣鹿性丽丽旅也名物解人疑则众乖兽疑则羣离故谓之狐疑者好思而难其动也南山之诗曰雄狐绥绥君疑而不明也何草不黄有芃者狐臣疑其上也埤雅狐性好疑貉性好睡又皆藏兽故狐貉之厚以居而蜡祭息民以狐裘也旧説狐有媚珠礼北斗而灵善变化其为物妖淫故诗又以刺恶易曰小狐汔济濡其尾小者材不足也狐者志不果也是以几济而有濡尾之难故彖曰不续终也亦其尾重善濡溺故易正以为象里语曰狐欲渡河无如尾何是也狐狼知虚实虎豹识冲破狼狐搏物皆以虚击孤狐从孤省或以此故也雅翼狐鋭口而大尾色赤所在鸟輙羣而噪之盖妖祥之禽所占也春秋外曰狐埋之狐搰之是以无成功皆执心不定之貌山海经青丘狐能食人人食之不蛊名山记狐者古先之妇人其名曰紫化为狐故多自称阿紫
　　象之揥也
　　朱传象象骨也説文象长鼻牙南越之大兽三歳一乳尔雅南方之美者有梁山之犀象焉周官玉路以祀象路以朝玉仁也象义也故象路一名道车又壶涿氏以橭贯象齿制水恠左传象有齿以焚其身贿也又吴伐楚鍼尹固与王同舟王使执燧象以奔吴师杜预注烧火系象尾运斗枢瑶光之精散而为象吕氏春秋肉之美者髦象之约庄子象见子皮无远近必泣岭表録异楚越之间象皆青黑惟西方弗林大食多白象云南豪族多畜象负重致远若中国之牛马帝王世纪舜葬苍梧之野有羣象常为之耕本草身有百兽肉体具十二皆自有分叚惟鼻是其本肉炙食更美胆不附肝随月转在诸肉如正月建寅即胆在虎肉酉阳杂爼象胆随四时在四腿春在前防左夏在前防右如无定体鼻端有爪可拾鍼古训云孕五岁始产南州异物志象之为兽形体特诡身倍数牛目不逾狶鼻为口役望头若尾驯良承教听言则跪素牙玉洁载籍所美服重致远行如丘徙地志九真郡厐县多象生山中山海经巴蛇食象三歳出其骨南越志雄象牙长丈余雌长尺余脱其牙则深藏之削木代之可得不尔穷其主得乃已牝牡交在水中以胷贴与他兽异埤雅象三年一乳行孕肉兼十牛性乆识能浮水出没命在其鼻食物皆以鼻取之其牙生花必因雷声故古者以为器饰今驯服巨象以小斧刃斵之其金疮见星月即合其理有不可推者旧説象之所在其土必丰周礼弁师掌皮弁防五采玉璂象抵玉璂以况基德而象邸即庄周所谓托宿于义者诗曰佩其象揥言有义也袁子曰虎头高峙貉头尖鋭鹿头侧长象犀高广一日龙象六十歳骨方足今荆象色黑两牙江猪也雅翼象鼻长三丈大如臂能别道之虗实稍虗輙不敢过驯者能拜起从人意感雷而齿亦合于天象云虞衡志象出交趾山谷大者六牙一躯之力皆在鼻可以开阖取物中有少肉虽芥子亦可拾出象处曰象山范石湖曰牧者谓之象奴又名象公凡制象必以钩象奴正跨其颈以鐡钩钩其头欲左钩右欲右钩左欲却钩头欲前不钩欲其跪以钩正按其脑其形虽大不胜痛故人得以数寸之钩驯焉渑水燕谈波斯以象为白暗以其难识也柯古曰象管环王国一牡象管牝三十国以代樵今云南亦取之缅甸诸处其牙有交互鬉纹以血色为上陶贞白言夏月合药以象牙夹灶得雷声能光旧説象胆随四时近有见象房象死胆在腹中或日四时之首易地而后皆在腹也
　　騋牝三千
　　朱传马七尺以上为騋孔疏七尺曰騋廋人文也定本云六尺恐误国马供用牝牡俱有举騋牝以互见耳诗缉云左传元年革车三十乘次年乃三百乘三百乘计一千二百匹周礼校人邦国六闲马四种齐道田马各一闲驽马三闲闲二百一十六马计一千二百九十六则三百乘正合侯国之数今云三千者革车不用牝马今并牝马数之亦见诸侯各务富强不守旧制久矣周礼马八尺以上为龙七尺以上为騋六尺以上为马尔雅騋牝骊牡以罕称也埤雅騋之字从来进于马矣曰騋牝取其大也盖騲马常小俗谓之小马凡马宗庙用龙戎事用駥田事用騋騋田马也考工记国马之辀深四尺有七寸田马之辀深四尺郑云田马高七尺衡高七尺有七寸除马之高则余七寸为衡颈之间也雅翼騋减于龙而愈于马亦马之良者騋宜于牧故释兽称騋牝骊牡驹褭骖盖言以騋为牝以骊为牡而生驹则为褭骖也腰褭良马取名于此何燕泉云俗呼牝畜为草其言有自晋郭钦谓魏杜畿课民畜牸牛草马宋丝曰李君有国土之分家有騧草马生白额驹此其时也
　　羊牛下来
　　朱传日夕则羊先归而牛次之説文牛大牲也象角头三封尾之形牛为大物天地之数起于牵牛释畜犘牛犦牛犤牛犩牛犣牛犝牛防牛角一俯一仰觭皆踊觢黑唇犉黑眦牰黑耳犚黑腹牧黑脚犈其子犊体长牬絶有力欣犌易畜牝牛吉又服牛乘马引重致远又革卦巩用黄牛之革礼记祭天子以牺牛诸侯以肥牛大夫以索牛注毛色纯曰牺养于涤曰肥求而用之曰索又牛曰一元大武注元首也武足迹牛肥则迹大又诸侯无故不杀牛注谷者民之命牛能植谷故禁之又帝牛不吉以为稷牛帝牛必在涤三月稷牛惟具所以别事天神与人鬼也又祭天地之牛角茧栗宗庙之牛角握賔客之牛角尺周礼庖人春行羔豚膳膏香大司徒祀五帝奉牛牲羞其肆享先王亦如之封人祭祀饰其牛牲设其楅衡牛人掌养国之公牛以待国之政令凡祭祀共其享牛求牛以授职人而刍之又凡军事共其犒牛又戎右赞牛耳桃茢广志犦牛一曰犎牛有赤豹封牛周留水牛毛青腹大状似猪有牧牛项上堆肉大如斗似馲驼日行三百里出徐门有犤牛庳小谓之稷牛又呼果下牛出高凉郡犩牛肉数千觔出蜀中夔牛千觔出上庸郡旄牛长毛花蹄高六尺四耳角端有肉蹄如莲花麟牛似鹿又似羊肉美牥牛如馲驼能行又有防牛庄子所云大若垂天之云也左传介卢来朝闻牛鸣曰是生三牺皆用之矣问之信又鼷防食郊牛角世本作服牛黄帝臣也又曰少昊时人始驾牛山海经稷之孙曰叔均是始作牛耕五行传思之不容则有牛祸戚相牛经牛岐胡寿眼中有白脉贯瞳子最快璧堂【脚股间也】欲濶依欲如绊马膺庭欲广天关【背接骨】欲成隽骨【脊也】欲垂兰株欲大捶头欲高百体欲丰岳【膝骨】欲大垂星【蹄上也】欲得有怒肉力柱欲得大而成【当车骨】悬蹄欲得如八字阳盐【夹尾前两臁上】欲得广常有似鸣者有黄也身欲得如卷毛少骨多者有力雅翼特牛谓之犅牛父谓之特子谓之犊吴人谓犊曰□牛羊无子谓之防二歳谓之□三歳谓之犙四歳谓之牭騬牛谓之犗纯色谓之牷驳谓之荦白黑杂毛谓之□防黄白色谓之犥驳如星谓之□黄牛虎文谓之□黄牛黑唇谓之犉白脊谓之犡又谓之□长脊谓之□白牛谓之防琕雅牛土畜也马火畜也土暖而和火性健决躁速故易坤为牛干为马牛病则耳燥安则温润而泽故古之视牛以耳祭义所谓牛毛尚耳是也天主物论牛齿有下无上三歳二齿四歳四齿五歳六齿目瞳竪而不横牛生望前则子行母前牛生望后则子行母后随其天也抱朴子曰鴈衔芦而捍纲牛结阵以却虎牛善角虎环其首外触诗曰杀时犉牡有捄其角捄长貌社稷之牛角尺故曰捄角牛膏曰香其耳无窍以鼻听也管子凡听宫如牛鸣窌中牛含宫声故柳子以为黄钟在脰也周官牛夜鸣则庮许重叔曰庮久屋朽牛夜鸣则臭如之言其病也左传云执牛耳牛耳无窍听以鼻盟者听于神人故执而正之以不听为戒易林牛龙耳瞆盖龙亦聋者先儒以为面牛皷簧为聋故也造化权舆曰干为马阳也故蹄圆坤为牛阴也故蹄拆阳病则阴胜故马病则卧阴病则阳胜故牛疾则立马阳故起先前足卧先后足牛阴故起先后足卧先前足世但以坤牛取顺干马取健知其一而已左传风马牛不相及按牛走顺风马走逆风牛马风逸往往相及故云庄子庖丁解千牛十九年而刀刃如新又子见牺牛乎衣以防缯食以蒭菽及其牵而入太庙欲为孤犊其可得乎桓谭新论畜生贱也然尤有善者皆见记识故马称骅骝骥騄牛誉郭椒丁栎
　　诗传名物集览卷三
　　钦定四库全书
　　诗传名物集览卷四　　　庻吉士陈大章撰兽
　　乘乘黄
　　朱乘黄四马皆黄也鲁颂駉传黄骍曰黄陆农师黄亦马之上色列子牝而黄牡而骊马至果天下之马也明堂位周人黄马蕃鬛言吉事乘此诗四黄既驾是也至于戎事则乘騵埤雅駉颂首章曰有骊有黄有駜曰乘黄矣然后乃言乘牡卒言青骊之駽则黄牝骊刚柔之质具矣瑞应图腾黄者神马也其色黄一名吉光汉礼乐志舜时景星出房地出乘黄之马白氏乘黄犬戎吉黄似骐而有两角汉郊祀歌有訾黄注一名乘黄黄帝乘之而仙封襌书一名翠黄孟康曰乘黄也又名紫黄淮南子飞黄服皂注乘飞黄也又六韬以此为鸡斯之乘大传作吉光亦作古皇
　　乘乘鸨
　　朱传骊白襍毛曰鸨今所谓乌骢也尔雅骊白襍毛鸨疏毛色黑白而腹有白毛相错者今谓之乌骢埤雅鸨盖取诸鸨今鸨其色骊白六尺以上为马黄纯色鸨襍色古者大夫乗驹乗马则僭诸侯之礼矣乱生于衣服车马之间太叔乗乗马而沃之大夫素衣朱襮此晋郑之所以乱也字通鸨与駂古通或谓马鸟异族鸨当从马不知古人命名止取其色之相似犹周礼八尺曰龙尔雅白目曰鱼必欲易鸨为鸨则凡古称良马如翔麟紫燕驳龙紫鹿黄鹄晨凫铁獭緑虵之类载在传记可一一窜正之乎
　　羔裘豹饰
　　朱传饰緑袖也礼君用纯物臣下之故羔裘而以豹皮为饰也豹甚武而有力故服其所饰之裘者如之易君子豹变其文蔚也尔雅貘白豹注似熊小头庳脚黒白駮能防食铜铁及竹骨骨节强直中实少髓皮辟湿瑞应图幽都即谷山上多豹陆疏毛赤而文黒谓之赤豹毛白而文黒谓之白豹周礼射以皮饰侯琐语云范献子猎遗其豹冠或曰豹别色者名貘本草图经今黔蜀中时有貘象鼻犀目牛尾虎足土人鼎釡多为所食其齿以刀斧锥鍜铁皆碎落火亦不能烧人得之诈为佛牙佛骨以诳俚俗衍义云豹毛赤黄其文黑如钱而中空比比相次此兽猛防过虎故能安五藏补絶伤轻身此各有种非能变为虎也埤雅豹花如钱黒而小于虎文易君子豹变小人革靣古今注豹尾车周制也所以象君子豹变尾言谦也诗言豹祛下大夫也豹褎上大夫也礼玉藻狐青裘豹褎绡衣以裼之羔裘豹饰缁衣以裼之则豹饰明非褎矣毛传饰谓缘以豹皮则缘盖领人君之服也管子上大夫豹饰下大夫豹幨此齐一时之数非古也古云虎豹之驹未成文已有食牛之气及长退毛然后踈朗焕散盖亦养而成之语曰豹死留皮人死留名恶名不称也广志狐死首丘豹死首山言不忘本也豹一名程列子程生马古诗曰饿狼食不足饥豹食有余言狼贪豹亷有所程度而食其字从勺豹之勺犹虎之拟也字説虎豹貍皆能勺物而取焉淮南子猬使虎申蛇令豹止物各有所制也博物志豹死守窟文子虎豹之文来射雅翼豹似虎而圈文有赤有有白山海经泰山多赤豹幽都之山有虎豹王防云屠州有黒豹白豹别名貘今出建宁郡毛黒白臆似熊而小能食蛇以舌防銕可顿进数十觔溺能消鐡为水旧云貘粪为兵可切玉蜀都赋防食铁之兽即此古者军正建豹尾车以令军汉大驾属车八十一乘作三行尚书御史乗之最后一乗悬豹尾豹尾以前皆为省中扬子貍变则豹豹变则虎帝王世纪散宜生献黒豹楚词乗赤豹兮从文貍列女传陶荅子妻云南山有豹雾雨七日不下食者何也欲以泽其衣毛而成其文章故藏以逺害管子武王命豹襜豹裘方得入庙故豹曰千金洞防记青豹出浪坂之山状如虎色如翠又白靣毛赤黄黒如钱圈中五圈左右各四曰金钱宜为裘如艾叶者次之色不赤毛无文者曰土豹又豹胎至美为八珍之一刘子曰飞防甘烟走貘美铁所居隔絶嗜好不同未足怪也通雅云山海经豹尾郭注之乐反即豹尾也又阳山多犀兕虎豹防牛按豺亦作犲可知犳即豹也
　　并驱从两肩兮
　　朱传兽三岁曰肩释文亦作豜孔疏献豜于公则肩是大兽故毛传言三岁诗缉亦作豜郑司农周礼注一岁为豵二岁为豝三岁为特四岁为肩五岁为愼毛七月传豕一岁曰豵三岁曰豜疏笺云豕生三月豵既易传不以豵为一岁之名则豜亦非三岁之称释兽释鹿与麕皆云絶有力麉笺意盖以麉为鹿麕有力者又説文豜三岁豕肩相及者引诗作并驱从两豜兮集韵或作
　　并驱从两狼兮
　　朱传狼似犬鋭头白颊高前广后尔雅狼牡貛牝狼其子獥絶有力迅邢疏此辨狼之种类也舍人曰狼牡名貛牝名狼子名獥孙炎曰迅疾也陆疏其鸣能小能大善为小儿啼声以诱人去数十步其猛健者虽善用兵者不能免也其膏可煎和皮可为裘故礼记云小切狼臅膏与稻为酏注以狼胸臆肪和米作糜也又曰君之右虎裘厥左狼裘明以威武卫上也周礼兽人冬献狼注时之味也毛诗草虫经老狼项下有袋求食满腹向前行乃触之退后又自踏践上疐其尾进退有患故诗以况跋前疐后博雅防狼也酉阳襍俎狼大如狗苍色作声诸窍皆沸今训狐鸣亦后窍应之狼防筋大如鸭卵或言狼筋如织络骈胁肠直其粪直上烽火用之虽风吹之不斜主物论狼鸣凡器物皆应之内则食狼去肠瑞应图白狼王者仁德明哲则见一云王者进退动凖法度则见埤雅俚语狼卜食将逺逐食必先倒立以卜所向今猎师遇狼輙喜盖狼之所在兽之所在也故古之造式者木用槐瘿枣瘤而以狼牙为柱取其灵智也虎善拟前狼善顾后虽跋胡疐尾而能不失其猛此诗之所以譬周公也狼性贪暴争食以飬口体而常害其身故孟子以为狼疾人也雅翼狼贪猛之兽聚物不整故称狼籍又称粒米狼戾楚语云令尹问蓄聚实如饿豺狼然是也周礼王及五等诸侯之出皆有挟鞭趋避者号条狼氏条涤也谓涤除道上狼扈者狼好积聚也或言狼筋如织络小囊虫所作也盗不可辨者焚狼筋以示之则为盗者挛栗无所容或曰狼筋者茵类非此兽之筋也或作狼狈是两物狈前足絶短每行常驾于狼腿上失狼则不能动故世言事乖者称狼狈释文狼籍草而卧去则秽乱为狼籍淮南子鸱视而狼顾贾谊曰失时而雨民且狼顾鸟雄挚于雌兽牝猛于牡是以罴为熊之牝而罴猛于熊狼为貛之牝而狼名独着虎猛者称乳虎盖其类也左传狼子野心管子举龙章则水行举虎章则林行举鸟章则陂行举蛇章则泽行举鹊章则陆行举狼章则山行白泽图曰百岁狼化为美女诱人名曰知状乆则必食人以其名呼之即逃去
　　卢令令
　　朱传卢田犬也令令犬颔下环声毛传卢田犬孔疏犬有田犬守犬战国策韩国卢天下之骏犬也字林作獹
　　四骊济济
　　朱传骊马黒色也駉传纯黒曰骊月令孟冬驾铁骊檀弓夏后氏尚黒戎事乗骊説文骊马深黒色尔雅小领盗骊注领颈也穆王八骏有盗骊盗骊浅骊也谓窃青色尔雅疏窃即古浅字
　　有县貆兮
　　朱传貉类尔雅貈子貆疏貈似狐其子名貆説文貉类诗义问貉子曰貊貊形状与貉异名物解貆貉之小而善止者也故易获然必待狩猎而后得之故诗曰不狩不猎胡瞻尔庭有县貆兮
　　有县特兮
　　朱传兽三岁曰特先郑周礼注云三岁为特尔雅豕生三豵二师一特又一牲曰特书舜典归格艺祖用特毛传兽三岁曰特先郑云当有所出考尔雅有豕生一特之文名物疏此特应谓豕耳上下章貆鹑皆专指一物不应此章乃泛言兽窃谓宜从尔雅字通凡牡皆谓之特阳数竒故牡称特説文专指牛父泥六书故凡专独皆称特特独盖同声与犆通
　　硕鼠硕鼠
　　朱传硕大也尔雅鼫鼠孙炎云五伎鼠郭璞云形大如鼠头似兔尾有毛青黄色好在田中食粟豆关西呼为鼩鼠见广雅说文鼫五技鼠也能飞不能上屋能缘不能穷木能游不能度谷能穴不能掩身能走不能先人蔡邕以为此蝼蛄防音瞿今本作鼩误也荀子梧鼠五技而穷诗义疏硕鼠樊光谓即尔雅硕鼠也许愼云鼫鼠今之河东有大鼠能人立交前两脚于颈上跳舞善鸣食人禾苗人逐则走入树空中亦有五技或谓之雀鼠其形大故序云大鼠也魏国今河北县是也言其方物宜是此鼠非鼫鼠本草又谓蝼蛄为石鼠亦五技古今注土名蛊鸟物异名同非两也文子圣人师拱鼠制礼録异记拱鼠形大如常鼠行田野中见人即拱手而立人近欲捕之即跳跃走去秦川有之雅翼诗称相鼠即河东大鼠也埤雅鼫鼠害稼者一名雀鼠即河东大鼠韩退之所谓礼鼠拱而立者也尔雅翼释鼯鼠云鼯状如小狐翼大率如服翼翅尾项脇毛紫赤色背色苍艾腹下黄喙颔襍白脚短爪长尾三尺许好暗夜行飞且乳亦谓之飞生声如人呼食烟火能从髙赴下不能从下上髙东吴诸郡皆有之即梧鼠荀子所谓五技者一名由夷一名鸓又名飞鸓又名鸓鼠虽同有五投恐非鼫防之类古今注蝼蛄一名硕防亦有五技序云贪而畏人若大鼠故以之斥君解頥新语曰蚕之食桑无时而厌食尽而后已喻重敛者莫切于此鼠之食物且食且惊四顾不宁喻贪畏者莫切于此名物疏陆云硕鼠非鼫鼠而邢昺谓陆所説与尔雅注同今观两家之説未见其同也硕鼠能交前两足于颈故或以为拱鼠孙炎以相鼠有皮谓相州所出之硕鼠而録异记云拱鼠出秦陆玑疏硕鼠亦不名拱鼠古今注説蝼蛄一名硕鼠然蝼蛄不食黍麦食黍麦者自是鼠属耳朱传但以为大鼠郊特牲云迎猫为其食田鼠也大戴礼云田鼠者鼸鼠也然则硕鼠得非鼸鼠之大者乎通雅云鼯鼺为飞生鼫鼠为拱鼠飞生即蝙蝠之大者説文误以鼫鼠为五技诸家因之遂混为一物
　　有马白颠
　　朱传白顚额有白毛今谓之的颡尔雅的颡白顚舍人曰的白也颡额也额有白毛今之戴星马周易震为的颡疏白额为的颡取动而见埤雅觐礼奉束帛匹马卓上九马随之説者以为卓即的颡故以为上列而九马随其后庄子齐之以月题盖月题额上当颅如月者所以象顚之白然则马之贵的颡可知矣易震二隂在上故为的颡夫文入二为白白隂色也二隂数也马政论颡有曰毛谓之的卢又曰凖上有旋毛及白毛者谓之的吻凶俗云的颅非也王氏曰白顚盖名马骅骝盗骊赤兔的颅之类蜀志昭烈乗的卢渡檀溪相马经白额入口者榆鴈曰的卢凖上有旋毛曰的吻皆不宜乗
　　驷驖孔阜
　　朱传驷铁四马皆黒色如铁也王肃曰古者一辕驾三马则五辔夏后氏两驾谓之丽殷益一騑谓之骖周又益一谓之驷驷者一乘四马谓之驷也孔传驖骊説文驖马赤黑色也月令孟冬驾驖骊注色如鐡埤雅説文曰马深黑色骊马赤黑色驖先儒云取其马色如鐡非特有取于色葢亦取其坚壮如鐡故曰鐡也驷驖孔阜六辔在手以美襄公田猎之事葢马之族不一駻马则喜前驽马则喜后故古之御者驽马以鞭为主駻马以辔为主驖性坚駻疑于难御而有繁手之劳今其六辔在手则是无事于辔诗取以美之也
　　奉时辰牡
　　朱传牡兽之牡者辰牡者冬献狼夏献麋春秋献鹿豕之类奉之者虞人翼以待射也孔疏兽之供食各有时节故曰时牡周礼兽人掌罟田兽辨其名物冬献狼夏献麋春秋献兽物地官山虞云若大田猎则莱山田之野及田植虞旗于中以致禽盖田是虞人所掌兽人献时节之兽以供膳虞人亦应驱时节之兽以待射虞人无奉兽之文故引此以明之耳
　　四马既闲
　　郑笺四种之马周礼校人辨六马之属种马戎马齐马道马田马驽马天子十有二闲马六种邦国六闲马四种注诸侯有齐马道马田马其驽马则分为三以隆杀差之诸侯无戎马种马也此诗言猎事而及四种之马盖田猎所以教战故四种之马皆须调习也埤雅天子之马盛则驾六常则驾四诗曰四黄既驾两骖不猗此驾六之证也穆王命八骏之乗右服骅骝而左騄耳右骖赤骥而左白□次车之乗右服渠黄而左逾轮左骖盗骊而右山子此驾四之证也
　　载猃歇骄
　　朱传猃歇骄皆田犬名长喙曰猃短喙曰歇骄以车载犬盖以休其足力也西京赋属车之簉载猃歇骄韩愈画记有骑拥田犬者此类説文猃长喙犬一曰黒犬黄顄郑笺载始也谓其逹搏噬始成之也孔疏搏者杀兽之名左传国狗之齧无不噬也名物解犬以牙为威长喙则所制者众故谓之猃虽喙短亦足以扬故谓之歇骄一日黒犬黄顄曰猃唐李贺诗练香熏宋鹊注宋鹊田犬名犬而以香薫之豪奢之习亦车载之类也
　　驾我骐馵
　　朱传骐骐文也毛传青黒曰骐笺苍艾色駉传苍骐曰骐疏骐者黒色之名仓骐曰骐谓青而微黒今之骢马也説文马青骊文如博棋埤雅诗曰骐駵是中騧骊是骖盖骐駵中驷騧骊上驷故服以骐駵骖以騧骊淮南子曰骖欲驰服欲步宣王之诗北伐举四骊南征举四骐者言方是时马政愈脩其所以执驹纲马教□攻特减仆讲驭夫之法滋广故虽骐亦闲习任用不独四骊矣孙卿子骅駵骐骥纎离緑耳天下之良马也
　　馵朱传马左足白曰馵尔雅膝上皆白惟馵又云后右足白骧左白馵埤雅易曰震为馵足葢取其躁以躁故二绊其足作足言纵之而动也馵足言制之而动也诗曰驾我骐馵王肃谓驾两马者古者庶人驾一士驾二大夫驾三诸侯驾四天子驾六説文骈驾二马也尚书大传曰命于其君然后得乗骈马骖驾三马也驷驾四马也骖以言大夫驷以言诸侯马政论云后足偏白者凶若馵之类是也此士之所以驾与
　　骐駵是中
　　朱传赤马黒鬛曰駵中两服马也孔疏尔雅曰白驳駵马白腹曰騵则駵是色名説者皆以駵是赤色若身鬛俱赤则为骍马矣故传以为赤身黒鬛也车驾四马在内两马谓之服在外两马谓之騑左传郑有公子騑字子驷是有騑乃成驷也笺云赤身黒鬛曰駵雅翼古者駵非所贵故淮南子旁光不升俎駵驳不入牲字林駵赤马黒髦尾也明堂月令五时驾马而駵处其二春苍龙秋白骆冬铁骊夏赤駵中央黄駵中央寓于季夏故所用物同而以色之浅深为别也汉郊祀志牲用駵驹师古曰駵赤马黒鬛尾也
　　騧骊是骖
　　朱传黄马黒喙曰騧尔雅黒喙騧注今之浅黄色者为騧马説文騧黄马黒喙宋书明帝以騧字旁似祸改作□史称文帝騧马脊有肉鞍行则先作弄四足
　　俴驷孔羣
　　朱传俴驷四马皆以浅薄之金为甲欲其轻而易于马之旋习也孔疏金甲坚刚则苦其不和物不和则不得羣郑笺俴浅也谓以薄金为介之札韩诗驷马不着甲曰俴驷
　　一之日于貉
　　朱传貉狐狸也于貉犹言于耜谓往取狐狸也字林貈似狐善睡其子名貆又云貍类貁谓之郭璞云貉雌者名今江东呼貉为类山云貉似狸鋭头尖鼻斑色毛深温滑可为裘墨客挥犀云貉状似性嗜纸见则食之淮南子螘知为垤貛貉为曲穴虎豹有茂草隂以防雨景以蔽日此亦鸟兽之智也考工记貉逾汶而死此地气然也诗义问狐之类貉貒貍也南方异物志曰貉不逾汶鸜鹆不逾济狐不渡江而南橘不越江而北区宇之内咫尺不同况分以华夷限以山海魁诡俶恠可胜言哉故周官以土宜之法辨十有二土以蕃鸟兽毓草木也字説貉为居服贱者之裘曰于貉非必得之辞曰取则得之矣盖志在于取狐狸缓于贱而要于贵埤雅俗云貛貉同穴而异处貛之出入以貉为导诗曰一之日于貉取彼狐狸为公子裘言往祭表貉因取狐狸之皮为裘故传云于貉谓取狐狸皮也周官祭表貉是也雅翼貉善睡之兽畜而养之扣之即卧已而复寐亦善捕疏云礼无貉裘惟孔子狐貉以居明貉贱也
　　取彼狐貍
　　尔雅貍子字林貍伏兽似防本草图经云貍类甚多似虎斑文者可用猫斑者不佳南方有一种香貍人以作鲙其气甚香邕州已南又有风貍似而短多栖息髙木衍义貍骨形似猫其文有二一如连钱一如虎文肉味与狐不相逺江南一种牛尾貍其尾如牛善缘树食百果人多糟食埤雅貍豸在里者里人所居也貍穴而薶焉故貍又通于薶字貍之伺物卑身而伏以侯敖者似防而小文彩异于貒貍大射以貍歩张三侯郑氏云貍善搏者也行则止而拟度其必获是以侯道取象焉狐善疑貉善拟不可以有为故古者以为燕居之裘又射义诸侯以貍首为节貍首者乐防时也节者歌诗以为矢之节一终为一节也左传定公九年齐大夫东郭书衣貍制是也貍狐貒貉性一也其迹皆而不速袁狎曰河氷上有狸迹便堪渡崔劼以为貍当作狐不知听氷非狐独然也内饔曰鸟皫色而沙鸣貍马黒脊而般臂蝼貍言其气臭如貍也内则作郁盖物宜露而反郁则臭矣蝼言其气臭如蝼也内则作漏盖物宜覆而反漏则臭矣今貍脊间有黒理一道如界或曰字以理省以此与鲤之制字同义雅翼狐口鋭而尾大貍口方而身文黄黒彬彬盖次于豹礼貍首之斑然又貍去正脊狐去首为其不利于人也太经辨人貍别其文萃也魏志管辂云虽有爪牙微而不强虽有文章蔚而不明其名曰狸淮南子貍头似鼠以类推也异物志灵狸一体自为夫妇故能媚人叚成式言香狸有四外肾文如豹即楚词文貍王逸注为神貍者子思曰谓狐为貍者非直不知貍也勿得狐复失貍者也徐广封禅书注狸一名不来本草貍骨肉疗诸蛀心腹痛走无常处及鼠瘘恶疮头骨尤良字书貍有数种大小如狐毛襍黄黒有斑如猫善窃物臭不可食斑如防虎方口鋭头者为虎貍食虫鼠果实又尾黒白钱文相间者为九节貍善变幻皮可为裘领宋史安州贡野猫花猫即此二种也广雅玉靣貍人捕畜之鼠帖服不敢出又登州一种貍头鱼尾者名海貍俗作狸山海经秬山有兽如豚有距音如狗吠名狸力见则其县有土功狸与貍同
　　皇驳其马
　　朱黄白曰皇尔雅黄白騜孔疏马有黄处有白处者曰騜字书诗借用皇本作騜
　　朱駵白曰驳尔雅云駵白驳注駵赤色也邢昺曰谓马有駵处有白处者曰驳易説卦干为驳马礼斗威仪君乗火而王南海输驳马埤雅徐曰疑象駮文晋侯乗驳乳虎见之而伏则象駮之文理或然也驳亦马之上色故古者国君乗之文王曰昔者寡人梦见良人黒色而乗驳马而偏朱蹄诸大夫蹵然曰此先君王也诗曰皇驳其马昏礼摄盛故也尔雅所谓驳如马倨牙食虎豹诗所谓隰有六驳者字从交作字説曰驳类马食虎而虎食马凡类已也而能除害己者在所交也则駮非此驳矣函史曰古名马有六驳身白黒尾如驳取兽中六驳武健之名耳驳与駮同
　　狼跋其胡载疐其尾
　　朱跋躐也胡颔下悬肉也载则疐跲也老狼有胡进而躐其胡退而跲其尾孔疏跋前行曰躐跲却顿曰疐説文胡牛顄垂也释名胡互也在咽下垂能敛互物许东阳曰跋疐皆顚倒之意诗缉狼猛兽虽善用兵者亦不能御之平时不至跋疐其老者虽项下垂胡若在平地亦决不至此所言跋胡疐尾者谓其落机穽之时进退求脱不能耳故以喻周公
　　啴啴骆马
　　朱传白马黒鬛曰骆尔雅白马黒鬛骆疏鬛也説文白马黒鬛尾礼记夏后氏骆马黒鬛疏夏尚黒故用黒鬛埤雅尔雅曰白马黒鬛骆广雅云白马朱鬛骆今呼黄马尾鬛一道通黒如界者为骆葢马无分于黄白若今衣脊络缝故曰骆也明堂位夏后氏骆马黒鬛此以别白马朱鬛之骆也月令孟秋驾白骆此以别黄马黒鬛之骆也俗云骆马喜奈劳苦诗曰啴啴骆马言骆性善劳而今取息不平如此则以甚劳故也古者天子之卿纯驷故曰驾彼四骆又曰乘其四骆若诸侯之卿则不能具纯驷矣转注骆又音驾同字秦纪非子为周大骆骆主车驾故字可互用亦犹甸之与乘也
　　我马维骃
　　朱传隂白襍毛曰骃尔雅隂白襍毛骃樊光曰骃者目下白也郭璞曰隂浅黒今之泥骢或云目下白或云白隂俱非也邢昺曰毛浅黒而白兼襍毛者名骃埤雅隂白襍毛今之泥骢也诗我马维驹维骐维骆维骃先后与駉之序合则骃不如骆骆不如骐
　　既有肥羜
　　朱传羜未成羊也尔雅未成羊羜郭云俗呼五月羊为羜陆农师云羜从宁宁伫也宁其美成而后足用诗先言肥羜而后言肥牡明其礼有加而无已罗氏云说文称五月生羔似谓仲夏所生按齐民要术五月六月七月生者两热相仍恶中之甚古称肥羜以速诸父不应用此当是生及五月者耳宁通羜穉羊也六畜穉者味防自始生形体虽防即已成羊未可谓未成羊也说文五月羔为近羊生五月为穉羔其别名也
　　兽于敖
　　説文兽守备者也飞曰禽走曰兽又在野曰兽在家曰畜国语兽三为羣尔雅四足而毛谓之兽王制豺祭兽然后田猎周礼庖人掌共六兽辨其名物郑司农云麋鹿熊麕野豕兔谓六兽当有狼而熊不属又兽人掌罟田兽冬献狼夏献麋春秋献兽物又凡祭祀丧纪賔客共其死兽生兽完兽入于腊人皮毛筋骨入于王府兽医掌疗兽病疗兽疡服不氏掌养猛兽而教扰之穴氏掌攻蛰兽各以其物火之囿人掌囿游之兽禁淮南子毛犊生应龙应龙生建马建马生麒麟麒麟生庶兽凡毛者生于庶兽
　　麀鹿麌麌
　　朱传鹿牝曰麀麌麌众多也曲礼惟禽兽无礼故父子聚麀唐李敬业讨武氏檄致我君之聚麀毛传麌麌众多也説文作噳麋鹿羣口相聚也释兽鹿牡麚牝麀郑笺麕牡曰麌复麌言多也尔雅麕牡麌牝麋孔疏音义曰麕或作麏或作麋是麋牡曰麌也或作麋牝者误孔传麌麌为众多与韩奕同郑以麌为兽名为异耳
　　其祁孔有
　　朱传祁大也毛传祈大也郑笺祁当作麎尔雅云麋牡麔牝麎其子防其迹纒絶有力狄疏云麋总名也诗吉日云其麎孔有孔疏上所言皆兽名今传但言其大甚有不言兽名不知大者何物且释兽注引诗云其麎孔有故易传而从尔雅也説文麋鹿属也冬至解角运斗枢瑶光星散为麋兽人云夏献麋醢人朝事之豆昌本麋臡菁菹麋臡左传庄十七年多麋注云麋多则害五稼又麋兴于前射防丽龟又迹人来告曰逄泽有介麋焉又楚潘党逐魏锜至荥泽见六麋锜射以献党乃不逐也月令仲夏鹿角解仲冬麋角解淮南子日至而麋鹿解熊氏云鹿是山兽夏至得隂气而解角麋是泽兽故冬至得阳气而解角贾公彦云麋为隂兽情淫而游泽冬至隂方退故解角从隂退之象鹿是阳兽情淫而游山夏至得隂而解角从阳退之象若节气早则麋角十一月解故夏小正云十一月麋角陨坠若节气晚则十二月麋角解故小正云十二月陨麋角又麋善迷害稼故礼大夫麋侯表以知帅人讨惑除害也周礼兽人冬献狼夏献麋注狼膏聚麋膏散聚则温散则凉以顺时也博物志南方麋千百为羣食泽草践处成泥名曰麋暖民随之种稲收百倍庄子麋与鹿交又曰麋鹿食荐淮南子孕妇见而子缺唇见麋而子四目麋有四目其二夜目也类从曰目下有窍夜即能视是也陶隐居云麋千百为羣多牝少牡人言一牡輙交十余牝交毕即死其脂堕土中经年人得之方好名曰遁脂埤雅白虎通曰熊为兽巧猛麋为兽迷惑故天子射熊诸侯射麋麋水兽也青黒色肉蹄一牡能乗十牝鹿肉食之燠以阳为体也麋肉食之寒以隂为体也以阳为体者以隂为末以隂为体者以阳为末角末也今人用麋鹿茸作一种又以血代茸此大误也凡含血之物肉易长角难长骨最难长惟麋角自生至坚无两月之乆大者乃重二十余觔其坚如石计一夜须生数两此骨血之至强者虽草木至易生者无能及之头者诸阳之防上钟于角岂与凡血比哉麋茸补阳鹿茸补隂凡茸无乐太嫩世谓之茄子茸但珍其难得耳其实少力坚者又太老惟长数寸破之肌如朽木茸端如玛瑙红玉者最佳又北方边地有麋鹿驼鹿极大角大而有文坚莹如玉其茸亦可用
　　殪此大兕
　　朱传兕野牛一角青色重千觔尔雅兕似牛犀似豕説文嶓冡之山其兽多兕兕如野牛青毛其皮坚厚可制铠传曰陆剸犀象水断蛟龙即此交州记兕出九德有角角长三尺余形如马鞭柄陈藏器云犀之雌者是兕而形不同山海经祷过山多兕图赞云兕惟壮兽似牛青黒力无不倾自焚以革皮充武备角助文德周礼函人为甲犀甲七属兕甲六属犀革差劣于兕故增一也李尤铠铭甲铠之施扞御锋矢尚其坚刚或用犀兕埤雅兕善抵触故先王制罚爵以为酒戒太云戾首东南射兕西北其矢吕氏春秋楚庄出猎射随兕获之申公子培刼而夺之王欲诛之三月子培死其弟请曰臣之兄有功于车下尝读故记曰杀随兕者不出三月故臣兄夺之病死王视故记果然乃厚赏之説苑有随兕科雉盖随母之兕始出科之雉也罗氏云兕即犀之牸者牯犀之角能辟恶邪宁心神散风热故良于药饵牸犀之角文理分明俗所谓斑犀故美于服饰尔雅兕似牛犀似豕郭氏称犀似水牛而豕首然则犀亦似牛与兕同但首如豕耳兕青而犀黒兕一角而犀两角以此为异郭又云犀亦有一角者但古多言兕今多言犀北人多言兕南人多言犀耳射以得为隽故周诗美宣王殪此大兕也国语康叔射兕于徒林殪以为大甲马融曰苍兕官名主舟楫论衡尚父伐纣至孟津杖钺而呼曰苍兕按苍兕水兽也九头能覆舟誓众欲人之急济故以惧之曹洪云若奔兕之触鲁缟国策楚王游云梦有奔兕王弯弓应发而殪汉平帝时黄支贡夜明犀开元遗事文趾贡辟寒犀如金六帖唐文宗有辟暑犀岭表异録有辟尘犀杜阳编有蠲忿犀又有分水见形通天骇鸡防名皆难得者波斯以象牙为白暗犀为黒暗故杜诗曰黒暗通蛮宝言犀斑者有正透倒透腰皷挿之辨东璧曰犀凡三种山犀水犀有鼻额二角兕犀止一角在顶鼻角即鼻骨也
　　维熊维罴
　　朱传罴似熊而长头髙脚猛憨多力能拔树尔雅熊虎丑其子狗絶有力麙説文熊兽似豕山居冬蛰诗义疏熊能攀援上髙树见人则顚倒投地而下冬入穴蛰始春而出脂谓之熊白援神契云赤熊见则奸宄自逺淮南子注熊食盐而死抱朴子熊寿五百岁能化为狐狸异苑熊藏山穴穴里不得见秽及伤残见则舍穴自死续搜神记熊无穴或居大树孔中东土呼熊为子路以物击树云子路可起于是便下不呼则不动也陶隐居熊白是背上膏寒月则有夏月则无图经熊形类犬豕而性轻防酉阳杂俎云熊胆春在首夏在腹秋在左足冬在右足埤雅云熊似豕坚中当有白脂如玉味甚美俗呼熊白好举木引气谓之熊经庄子熊经鸟伸是也冬蛰不食饥则自甜其掌故其美在掌鬼谷子曰分威法伏熊説者以熊之击搏先伏而后动淮南子无角者膏而无前有角者脂而无后无角者犬豕之属肥从前起者也有角者犛羊之属肥从后起者也熊掌特美烹之难熟晋灵公杀宰夫之胹熊蹯不熟者而楚成见围请食熊蹯而死以其难熟冀外救也古者以熊配虎为旗又皆以王射之侯又以皮为冠执罼者冠之谓之旄头乗舆之出前旄头而后豹尾必取熊豹者盖熊于山中行数十里悉有跧伏之所山民谓之熊舘虎出百里之外则迷所出道路惟熊不迷故开道者首熊以出焉豹之为物亦往而能反故殿者以豹尾入焉又古以熊为旗熊旗西方也故象白虎之数其斿五又周官大射诸侯则共熊侯又田役则设熊席左子产曰昔尧殛鲧于羽山其神化为黄熊三代祀之周书成王时不屠国献青熊六韬文王囚羑里散宜生得黄熊献之纣文王卜猎曰非熊非罴天遗汝师雅翼熊人足黒色革厚筋驽用此自快养熊者日捶之不则有病猎者刺其革不可得入随有膏膜之史天官书熊赤色有光与荧荧同又山海经南望昆仑其光熊熊音荧通雅曰能即熊字又为三足鼈之名后人疑不能明也束晳发蒙记鼈三足曰熊韵防曰熊即左黄能入寝之能説文熊本兽名山海经从山多三足鼈大苦山多三足龟阳羡君山池有三足鼈尔雅鼈三足曰能释文兽非入水物故是鼈或疑东海人祭禹庙不用熊白及鼈不知此祭禹者因所闻而然岂足据耶张叔皮论曰宾雀下革田鼠上腾牛哀虎变鲧化为熊则熊皆以能叶韵谷梁以倾叶能天官三能即三台楚词以能叶佩古人方音随借而读也因羽山言羽渊如鸡泽孟津之类何必以入水为疑耶赞宁引山海经□或作□即能字任昉述异记江淮中有兽名能音耐蛇精所化冬为雉春复为蛇罴尔雅罴如熊黄白文郭云似熊而长头高脚猛憨多力能拔树木关西呼曰貑罴诗义疏有黄罴有赤罴大于熊其脂如熊白而麄理不如熊白美山海经嶓冡之山其兽多罴埤雅罴似熊而大坚中长首从目能缘能立遇人则擘而攫之俗云熊罴眼直恶人横目淮南子熊罴之动以攫兕牛之动以抵触是也其白生于心之下盲之上秋冬则有春夏则无熊罴富脂至春臕痒即登髙木自坠谓之扑臕尔雅翼猎者云罴熊之雌者力尤猛栁宗元称鹿畏畏虎虎畏熊罴之状被髪人立絶有力而甚害人周礼穴氏掌攻蛰兽各以其物火之谓熊罴之属冬藏者烧其所食之物于穴外以诱出之禹贡梁州贡熊罴狐狸是中国常贡韩奕之终章曰献其皮赤豹黄皮则北追貊之国自以所有为献如犬戎以白狼白鹿献穆王也王防篇成王时东河献黄罴朱子云熊罴阳物在山强力壮毅男子之祥也史记赵简子疾梦之帝所射杀熊又一罴来亦射杀之西京赋纷纵体而迅赴若惊鹤之羣罴注以比舞容也
　　九十其犉
　　朱黄牛黒唇曰犉尔雅黒唇犉注毛诗黄牛黒唇此宜通谓黒唇牛孔疏释畜云黒唇曰犉言黄牛明黒唇不与深色同而牛之黄者众也尔雅又云牛七尺为犉旧説犉黄牛黒犉按诗牛曰九十其犉羊曰三百为羣则非黒犉之谓或曰汉书自天子不能具犉驷疑犉即醇谓醇色也据此则尔雅説文不足信又周颂杀时犉牡音然按犉无然音注误
　　跃跃毚
　　朱毚狡也説文狡兔也仓颉解诂毚大也孔疏大必狡故又谓之狡大麕为辟鸡兔为宛脾皆聂而切之战国策曰东郭防者海内之狡也常绚云巴州兔作貍斑最狡易干凿度决鼻也郝京山曰决与阙通岂以阙唇而遂曰阙鼻乎
　　遇犬获之
　　孔疏谓田犬也犬有守犬田犬礼效犬者左牵之注以右手防其齧噬又犬曰献羮注凡肉豚宜炮犬宜羮又敝盖不弃为埋狗也周礼犬赤股而躁臊又犬人掌犬牲凡祭祀用牷物伏瘗亦如之相犬者属焉注牷用纯色者伏軷祭也瘗谓薶物二者亦用牷物相犬相毛色择其可祭者又坊记大夫不坐羊士不坐犬以此防民犹有争利忘义以亡其身者易艮为狗左赵盾曰弃人用犬虽猛何为説文犬狗之有悬蹄者孔子曰视犬之字如画狗也何承天纂文守犬为獖陇西以犬为猷宋均注狗斗精之所生也屈子曰邑犬狺狺吠所怪广雅殷虞晋獒楚犷韩卢宋猎皆良犬名夏鼎志曰掘地得犬曰贾尸子地中有犬名地狼穆天子犬一名重工説苑客谓孟尝君曰周氏之喾天下之疾狗也石药尔雅白狗胆一名瓠汁耳上血曰白龙柒盖以槃瓠之名故称汁耳通典大秦国有□出西海通雅云尔雅贙注西海大秦犬则□即贙之讹也音杜甫八哀诗不恶悬黄金胡为投乳贙注音犬出大秦国今从海泊来西洋多犬皆曰獒有极犷者贙类也王防图北漠狡犬渠叟鼩犬都郭生生欺羽能逐虎
　　投畀豺虎
　　尔雅豺狗足郭云脚似狗似豹长尾白颊色黄俗谓之豺狗贪残之兽礼记季秋之月豺乃祭兽戮禽又云豺祭兽然后田猎左戎狄豺狼不可厌也説文豺狼属狗声埤雅豺似狗而长尾白颊髙前广后其色黄季秋取兽四靣陈之谓之祭兽礼曰物本乎天人本乎祖故曰人而不祭豺獭乎豺柴也豺体细瘦故谓之豺汉律捕虎一购钱三千捕豺一购钱百豺虎皆害物之尤者故诗并言之俗云豺羣噬虎言其猛健且众可以制虎也雅翼豺牙如锥足前矮后高肉酸不宜食张尔公云陆佃以豺从才□从良为二物之才智果尔则貉之从各狐之从貀之从出防之从区义何所取兽族才且良者莫如驺虞天□虎蜼字何以从马从廌从虫经史言残忍必曰豺狼言乖忤必曰狼狈由此观之其穿凿可知又罗愿曰狗为豺舅见狗輙跪禽兽当各有眷属安所考而知之尤俚诞不足信
　　俾出童羖
　　朱童羖无角之羖羊必无之物也毛羖羊不童也郑笺羖羊之性牝牡无角尔雅夏羊牡羭牝羖注夏羊黒羖防也今人便以牂羖为白黒羊名罗氏云羖本夏羊牝者之名吴羊白夏羊黒羖羊角主明目安心益气轻身而诗云俾出童羖胁以必无之物犹言而无实不为用也羖在今世但为黒羊之名不取牝义而音又通于牯故本草称牯羊牯乃牡之名李氏本草生秦晋者为夏羊头小身大毛长土人剪其毛为氊谓之绵羊尔雅夏羊牝羖説文夏羊牡曰羖疑譌旧注沿正韵以羖为牡误诗曰俾出童羖所以恐之也
　　毋教猱升木
　　朱猱猕猴也性善升木不待教而能也尔雅猱蝯善援貜父善顾注猱蝯便攀援貜父貑貜也似猕猴而大色苍黒能攫持人好顾盼孔疏猱则猨之辈属非猨也乐记注猨猕猴也是其类同也説文夔贪兽也一曰母猴似人陆疏猱猕猴也楚人谓之沐猴老者为玃长臂者为猨猨之白腰者为獑胡獑胡猨骏防于猕猴其鸣噭噭而悲春秋繁露猿寿八百岁好引其气也广雅猱狙猕猴也顔师古云善拂拭相如赋蛭蜩玃蝚顔注今狨皮为鞍褥者非猕猴也陆佃云狨盖猿狖之属轻防善缘木大小类猿长尾尾作金色俗谓之金线狨杨亿谈苑云狨生川峡深山中人以药矢射杀之取其尾为卧褥鞍被坐氊中矢毒即自囓断其尾以掷之狨一名猱顔氏以为其尾柔长可籍故制字从柔宋二品以上用狨坐以其皮为褥也猨臂通肩刻之可以为笛声圆于竹猨猴属长臂善啸便攀援故其字从援省论衡曰鹿制于犬猨伏于鼠今人取鼠以击猿头猿不复动管子曰坠岸三仞人之所大难也而猱猿饮焉今猿好上茂树渴则接臂而饮类从曰独一呌而猿散鼍一鸣而龟伏独猨类也似猿而大食猿盖猨性羣独性特猨鸣三独鸣一是以谓之独也旧説猨鸣而獭候之故束晳蒙记曰獭以猿为妇也庄子猿猵狚以为雌盖言獭也尔雅翼猿与沐猴相类静躁不同耳猨雄者善啼啼数声则众猨呌啸腾掷如相和焉其音凄入肝脾巴谚曰巴东三峡巫峡长哀猿三声动人肠其臂甚长人有此相则以善射名淮南子曰羿脩臂而善射李广猿臂善射其天性也汉书西域之国有乌秅者山居累石为室民皆接手饮如猴之为是亦异矣叚公路北戸録言有鲱猿絶大越处子论劒术乃有老翁试之相与周旋以竹刺之腾上为猿故劒号曰猿翁严粲云猱即王孙杜诗覔胡孙是也元康地记猿与猕猴不共山宿临旦相呼王延寿王孙赋储粮食于两颊稍委输于胃脾缘百仞之髙木攀窈袅之长枝柳子厚云猨王孙居异山德异性不能相容猨之德静以恒王孙之德躁以嚣勃诤号呶虽羣不相善也食相噬齧行无列饮无序乖离而不思有难推其柔弱者以好践稼蔬所遇狼籍披攘禾实未熟輙龁齩投注山之小草木必凌挫拆挠江乗地记摄山有山猱赤足鸟兽考猴诗谓之猱性躁而多智通雅云猱一名狨其毛茸而长金色异采世以为鞯褥谓之金线狨按猱字説文作夔今文作猱或作獿又作蝚猿属陆玑云猕猴严粲诗缉元康地记与栁子厚王延寿尔雅翼互有异同而师古及陆罗二家俱以猱猴为异物故埤雅以猱为狨而别见猴未知孰是
　　有豕白蹢
　　笺云豕之性能水又唐突难禁制四蹄皆白曰骇则白蹄其尤躁疾者尔雅豕子猪防豮幺幼奏者豱所寝橧四豴皆白其迹刻絶有力彘五尺为説文豕彘总名孕四月生在卦属坎有畜属水在禽应室星易系辞坎为豕言坎性趋下豕俯首也曲礼豕曰刚鬛言豕肥则鬛刚也方言猪燕朝鲜谓之豭关东西谓之彘或谓之豕南楚谓之狶其子谓之豚或谓豯吴扬之间谓之猪子説文豕绊足行豕豕也何承天纂文梁州以豕为猪河南谓之彘吴楚谓之豨渔阳以猪为齐徐以小猪为防□白豕黒头也豱豕奏毛也易暌上九曰见豕负涂大畜六五曰豮豕之牙吉姤初六曰羸豕孚蹢躅礼士无故不杀犬豕又豚去脑不可食又晏子祭先人豚肩不掩豆又居泽者不以鹿豕为礼月令孟夏天子以彘尝麦王制秋荐黍以豚韩诗説犬喜雪马喜风豕喜雨春秋説题辞斗星散为彘四月生淮南子六九五十四四主时时主豕故豕四月而生古有读史者云三豕渡河子贡曰己亥日也校之果然山海经猫猪大者肉至千觔豪猪状如豚而白毛毛大如笄而黒端文子先王之法犬豕不期年不食养生要集豕白蹄青爪不可食五行听之不聪则有豕祸埤雅豕喜雨而躁大畜六四曰童牛之牿六五曰豮豕之牙牢谓之牿牙者所以畜豮豕之杙也今东齐海岱之间以杙系豕谓之牙赋曰置牙摆牲是也六四畜初以外制内也有牿之象六五畜九以小制大也有牙之象周官豕盲眠而交腥盖豕有米肉如星则其臭腥而肉不可食説文已象蛇形亥象豕形盖一阳生于子至已而六阳备一隂生于午至亥而六隂备故此二字皆象形也林氏小説曰以其食不洁故名之豕列子牢有栏子张湛注小豕也一名兰子凡物不知生之主谓之兰以肉言则豚为全体爻为分体李氏本草豕生青徐者耳大生燕冀者皮厚生梁雍者足短生辽东者头白生豫州者味短生江南者耳小生岭南者白而肥按古遯字作□彖即豚也详见疑始
　　牂羊羵首
　　朱牂羊牝羊也羵大也羊瘠则首大也尔雅羊牡羒牝牂郭云谓吴羊博雅吴羊牝一岁曰牸防三岁曰牂又土中恠羊曰羵羊大也又土神名李斯泰山之高百仞跛防牧其上史记本作牂
　　驷騵彭彭
　　朱駵马白腹曰騵尔雅駵马白腹騵注駵赤色黒鬛檀弓周人尚赤戎事乗騵孔疏因武王所乗遂为一代常法云騵言上周下殷也埤雅騵从縓省礼曰练而縓縓浅赤也一染谓之縓再染谓之防三染谓之纁
　　先生如达
　　朱先生首生也逹小羊也羊子易生无留难也毛逹生也郑笺羊子也孔疏文畧耳非谓逹为生也説文羍小羊又曰七月生羊也从羊大声薛琮答韦昭云羊子始生逹小名羔未成曰羜大曰羊长幼之异名大戴礼人十月而生史记以为及朞则周一年矣未可信也一説逹即通逹之义言其生之易无坼副也必泥如字立解以小羊比后稷以牝羊配姜嫄误也刋缪正俗曰吕忱字林防未晬羊也今言小羊为旋子者讹当言防子逹亦小羊字通逹一作羍音獭
　　取羝以軷
　　朱羝牡羊也孔疏祭不用牝也尔雅羊牡羒注谓吴羊白羝易大壮九三羝羊触藩羸其角上六羝羊触藩不能退不能遂旡攸利艰则吉广雅吴羊牡一岁曰牡防三岁曰羝雅翼羝是牡羊总名而羒乃吴羊之羝者盖羝性好抵触齐民要术畜牧之法大率十羊二羝以为羝少则不孕多则败羣尤取其无角者恐其抵触以伤胎也盖羝为白羝羭为黒羝埤雅羝性好触故从抵省音以羝者低其角然后能觝突也易曰羝羊触藩九三重刚而不中又动以进故有此象上六亦以羝羊者盖大壮之极疑于羝羊犹坤之上六疑于龙尔史匃奴谓苏武羝羊乳乌头白
　　有猫有虎
　　朱猫似虎而浅毛释兽虎窃毛谓之虦猫注窃浅也诗曰有猫有虎又云狻麑如虦猫雅翼虎浅色谓之虦猫而西域注称狮子似虎正黄而有尾端毛大如斗又诗称韩土之乐有猫有虎周书记武王之狩禽虎二十有二猫二则是虎之类也名物疏猫是猛兽非捕鼠之猫也　捕鼠之猫形亦似虎又画地卜食亦如虎其鼻端尝冷惟夏至一日暖盖隂类也故应隂气如此与虎阳兽感风不同酉阳襍俎猫一名蒙贵一名乌圆拾遗记猫一名衔蝉礼郊特牲迎猫为其食田鼠也陆农师云鼠善害苗猫能食鼠故字从苗猫食田鼠虎食田彘故诗以誉韩乐又猫有黄黒白驳数色尾长腰短目如金上腭多棱者良其睛子午卯酉如一线寅申己亥如满月辰戍丑未如枣核也按通雅蒙颂蜼之小者紫黒色能捕鼠或作蒙贵广志曰獴□有黒白黄者暹罗最良捕鼠百防于家猫据此则与猫实二物矣又唐书波斯伊嗣侯遣使献活耨地形似鼠青色能入穴取鼠物类志曰耨地
　　献其貔皮
　　朱传貔猛兽名释兽貔白狐其子陆疏貔似虎或曰似熊一名执夷一名白狐辽东人谓之白罴说文虎豹属出貉国书如虎如貔于商郊曲礼前有挚兽则载貔貅注兵车旌画貔貅形象威猛举此旌使众知警备也陆德明云貔本亦作豼即白狐也郭璞赞书称猛士如虎如貔貔盖豹属亦曰执夷白狐之云似是而非
　　亦白其马
　　朱传殷尚白脩其礼物仍殷之旧也檀弓殷人尚白戎事乗翰注以建丑之月为正物牙色白翰白色马也易曰白马翰如明堂位夏后氏骆马黒鬛殷人白马黒首周人黄马蕃鬛两被毛或云美毛鬛
　　有驈有皇
　　朱骊马白跨曰驈释畜骊马白跨驈孙炎曰骊黒色也白跨股脚白郭璞曰跨脾间也孔疏跨者所跨防之处
　　有骓有駓
　　朱传苍白襍毛曰骓释畜苍白襍毛骓郭璞曰即今骓马疏苍浅青也毛有浅青及白兼襍毛者名骓説文骓马苍黒襍毛孔疏襍毛是二色相间襍按苍黒之説近是骓音佳一作朱晖反音追　駓朱传黄白襍毛曰駓释畜黄白襍毛駓郭璞曰今之桃华马疏毛色黄白而复有襍毛者名駓説文黄马白毛也孔疏骓駓二者皆云襍毛是体有二种之色相间襍上云黄白曰皇黄骍曰黄止是一毛色之中自有浅深与此二色者异
　　有骍有骐
　　朱传赤黄曰骍疏周人尚赤而牲用骍骍为纯赤色上云黄骍曰黄谓黄而微赤此云赤黄曰骍谓赤而微黄又牲赤色书洛诰文王骍牛一武王骍牛一周礼云凡阳祀用骍
　　有驒有骆
　　朱传青骊驎曰驒色有浅深斑驳如鱼鳞今之连钱骢也説文驔騱野马也又曰青骊白鳞文如鼍鱼释畜青骊驎驒郭璞曰色有浅深斑剥隐粼韩诗及字林皆曰驒白马黒髦
　　有駵有雒
　　朱传黒身白鬛曰雒
　　有骃有騢
　　朱传彤白襍毛曰騢释畜彤白襍毛騢郭璞曰彤赤也即今赭白马邢昺曰毛赤白兼襍毛者名騢説文马赤白襍毛色似鰕鱼也清波襍志曰碧霞騢廐马旋毛也碧如霞如云然贵而不掩旋毛之丑
　　有驔有鱼
　　朱传豪骭曰驔毫在骭而白也毛传毫骭白驔孔疏盖膝下之名説文骭骹也郭璞曰骭脚胫释畜云四骹皆白驓无毫骭白之名传言毫骭白者盖谓毫在骭而白长名为驔驓则四骹襍白而毛短故与驔异説文驔骊马黄脊名物疏毛传本作毫骭白朱传因此传四种马文连余三俱有曰字故云毫骭曰驔若然则毫是长毛骭是脚胫朱传云豪在骭而白白字何从生出当是后人书写缪耳説文云驔骊马黄脊按尔雅骊马黄脊名为騽不名驔也说文騽字云马豪骭反似用此传文以驔为騽以騽为驔纵毛传不足依岂尔雅亦可改乎许于是失之逺矣　鱼朱传二目白曰鱼似鱼目也释畜一目白瞷二目白鱼郭云似鱼目也雅翼相马之説曰马目欲得黄又欲光而有紫艶若小而多白则惊畏惊畏马之大病故其序尤在后杜甫画马赞鱼目瘦脑龙文长身马又有鸡目者尚书大传散宜生之犬戎取美马骢身朱髦鸡目者凡六焉淮南子作鸡斯
　　駜彼乘駽
　　朱传青骊曰駽今铁骢也释畜青骊駽孙炎曰色青黒之间郭云今之铁骢马经骢马之别七曰荏铁诗注梅圣俞有马名铁獭駽音萱駜音弼毛传肥强貎説文饱也
　　骏厖
　　朱传骏厖之义未详传曰骏大也厖厚也董氏云齐诗作骏駹谓马也辅氏曰当从董説则与上章缀旒义相类喻能乗载诸侯也




　　诗传名物集览卷四
<经部,诗类,诗传名物集览>
　　钦定四库全书
　　诗传名物集览卷五　　庶吉士陈大章撰
　　虫豸
　　螽斯羽
　　朱传螽蝗属长而青长脚长股能以股相切作声一生九十九子语録问螽即是春秋所书窃疑斯是语词如鹿斯露斯之类然七月诗言斯螽动股则恐是名也尔雅蜤螽蜙蝑陆疏幽州人谓之舂箕即舂黍蝗类也长而青长脚长股股鸣者也或谓似蝗而小斑黒其股似瑇五月中以两股相切作声闻数十步又曰食苗心曰螟説文螟螽也广雅螽蝗也今谓蝗子为螽一名蚕螽洪范五行传春秋之螽虫灾也雨螽于宋是时宋公暴虐刑重赋敛无已春秋佐助期曰螽之为虫赤头甲身而翼飞行隂中阳也螽之为言众暴众也春秋含孽曰螽者飞而甲为害故天雨螽则刑法丑五行志刘歆曰蜚负螽也性不食谷食谷为灾介虫之孽説文蝗螽也一名蝻一名蝝公羊传螽何以书记灾也蜮何以书记异也螽字从冬冬终也至冬而终鲁十月有螽孔子曰火伏而后蛰者毕今火犹西流再失闰也春秋书螽在秋者四在八月者三在九月十月者一在十二月者二惟十二月乃失闰之过其余八九十月葢夏六七八月也雨螽于宋言自上而下众多之甚故以雨言之方言舂黍谓之蝑注云江东呼为虴蜢蔡邕月令章句其类乳于土中深埋其卵江东谓之蚱蜢善害田穉类山云蝗子未有翘者为蝝蝮蜪即诗所云螽也郑樵曰蜙蝑一名蜙防即一种大青蚱蜢股长而鸣甚响尔雅螽丑奋强丑捋疏云螽蝗之类好奋迅作声而飞螽斯之类好以脚自摩捋郑笺凡物有阴阳情欲者无不妬忌惟蜙蝑否各得受气而生子故能诜诜众多孔氏云此言螽斯七月言斯螽文虽颠倒其实一也列子吾力堪秋蝉之翼折春螽之股又曰鱼卵之为虫蔡邕曰蝗是鱼子在水中化为之埤雅云春鱼遗子如粟埋泥中明年水及故岸则化为鱼如遇旱水不及故岸子久阁为日所暴乃生飞蝗一母百子故诗曰众为鱼矣实为丰年理或然也李迂仲曰斯是语助见朱子语録无可疑者名物疏蚱蜢生稻田中察其形颇似陆玑所言但释虫又有土螽蠰谿説者以为此虫细小善跳江南所谓蚱蜢也则斯螽别是一物矣严氏以此为蝗以七月之斯螽为蚱蜢不主孔疏之説疑不能明也小序但言螽斯不妬忌不言其生子之数苏辙云一生八十一子并朱子陆佃之田未详典据陆疏广要螽斯之族实繁尔雅并列五种一曰蛗螽蠜诗趯趯阜螽是也一曰草虫负蠜诗喓喓草虫是也一曰蜤螽蜙蝑诗螽斯羽是也又有蟿螽螟蚸形似蜙蝑而细长飞翅作声者也又有土螽蠰谿今谓之土磔江南呼虴蛨又名蚱蜢似蝗细小善跳者也分疏甚明不知诸家何故相驳相混张尔公云螽总名大小不一尔雅草螽负蠜陆疏阜螽是负蠜左传蜚不为灾蜚即臭虫尔雅谓之蠦蜰本草谓之飞亷广雅诸书谓之飞蟅一名负盘与负蠜不同类杜顶注蜚负蠜如蝗虫后世因以为阜螽误矣他如陆佃谓蚯蚓为阜螽罗愿谓草虫为蚯蚓刘向以阜螽为介虫之类并非
　　喓喓草虫
　　朱传草虫蝗属竒音青色释虫草螽负蠜郭璞曰常羊也陆疏大小长短如蝗竒音青色好在茅草中左传有蜚杜注云蜚负蠜疏嵗时常有非灾虫蜚一名负盘此注相渉误为蠜耳陈蔵器云飞亷一名负盘蜀人食之辛辢好夜行人触之即气出一名负盘即□盘虫也陆佃云一云蚯蚓即负蠜亦以离应草虫呜于上风负螽鸣于下风而风化故负螽曰蠜草虫谓之负蠜是以蚓为负蠜矣罗愿云蚓虽防物其启闭有时故月令孟夏蝼蝈鸣后五日蚯蚓出冬至之日蚯蚓结皆以纪候夏夜好鸣于草底江东谓之歌女或曰鸣砌张衡云土蟺鸣则阜螽跳是又以蚓为草虫也诗缉负螽也蠜也即螽斯也集解欧阳氏曰生于陵阜曰阜螽生于草间曰草虫形色不同种类亦异故以阜草列之又曰凡虫鸣皆于种类同者相匹惟二物不然故诗人引此以比男女之不当合者按此説尤非葢凡以类徔者如云徔龙风徔虎之类皆是岂必专一物哉名物疏按释草虫不一然以为似蝗者近之诗缉以草虫阜螽螽斯为一以螽斯斯螽为二螽斯斯螽不知其同异而阜螽草虫之与螽斯则断乎为三考尔雅自辨矣张尔公云春秋书螽十复书蜚蜚与螽非一虫刘歆五行以蜚为负蠜杨慎论蜚亦引负蠜误也尔雅蜚蠦蜰郭注即负盘臭虫也阜螽蠜草虫也则负蠜与蜚分为二矣公羊传与尔雅合使蜚螽同类春秋既书螽必不变文书蜚也又崔豹云辽海有蜚如蜻蜓名绀繙七月羣飞蔽天此又一蜚与诗义别
　　趯趯阜螽
　　朱传阜螽蠜也释虫阜螽蠜李廵曰蝗子也陆疏今人谓蝗子为螽子兖州人谓之螣许慎云蝗螽也蔡邕云螽蝗也明一物笺草虫鸣阜螽跃而徔之异种同类陆佃云阜螽今谓之防亦跳亦飞飞不能远青色博物志蜾蠃亦取阜螽子呪而成已子尔雅翼食菜曰蟘蟘之字又作螣种类不一故曰百螣时起许氏以为百螣动股蝗属也时起害稼动股则阜螽即今蝩虫也陈蔵器阜螽蚯蚓二物异类同穴为雌雄阜螽如蝗虫东人呼为蚱蜢有毒名物疏尔雅释阜螽但云蠜而已不知蠜是今之何物陈氏云如蝗虫葢亦蚱蜢之类也李廵陆玑直谓为蝗殊不思蝗是灾虫刘向所谓介虫之孽岂嵗时所恒有而诗人咏之予谓凡经传直谓之螽者蝗也凡似蝗而不为灾嵗时恒有者通得螽名故有阜螽草螽蜇螽蟿螽土螽之别诸説纷纷不辨可也广要按螽草螽阜螽确是三物诗缉以为一物误矣但尔雅谓草虫为负蠜陆玑谓阜螽为负蠜岂形状相似未精辨也至左传所载之蜚是臭虫尔雅之蠦蜰本草之飞亷广雅之飞蟅飞蠊香娘子□盘虫皆是物也应谓之负盘非负蠜也因左注及汉书多作负蠜后人遂有认为螽者陆佃谓负螽为蚯蚓罗愿谓草虫为蚯蚓则平子土蟺阜螽之説误之也
　　领如蝤蛴
　　朱传蝤蛴木虫之白而长者尔雅蝎蛣注水中蠧虫又云蟦蛴螬郭云在粪土中蝎注在木中桑蠧是也今虽通名为蝎所在异又云蝎桑蠧注即蛣孔疏一虫而六名也以在木中白而长故以比颈定本云蝤蛴蝎也无虫字与尔雅合方言蠀螬谓之蟦自闗而东谓之蝤蠀或谓之防蠾或谓之蝖梁益之间谓之□或谓之蝎或谓之蛭蛒秦晋之间谓之蠧或谓之天蝼四方异语而通者也唐本草注此虫在腐栁树中内外洁白土粪中者皮黄内黒黯陶隠居云大者如足大指以背行乃驶于脚襍猪蹄作羮与乳母不能别陈蔵器云蛴螬居粪土中身短足长背有毛筋入秋化为蝉蝎在朽木中食木心穿如锥刀一名蠧身长足短口黒无毛节慢至春羽化为天牛两角状如水牛黒色背有白防上下縁木飞腾不遥二虫出处既殊形质又别苏恭乃混其状总名蛴螬误矣符子云石生金木生蝎化书燥湿相育不母而生埤雅蝤蛴一名蛣葢蝎一蝤蛴也佶屈曲貌以形举也诗曰领如蝤蛴葢蝤蛴之体有丰洁且白者故诗以况庄姜之领七辨曰蝤蛴之领阿那宜顾是也此即木中蠧虫亦曰桑蠧故古者谮徔中起谓之蝎譛曹植论籍田曰昔三苗共工驩兠非尧之蝎欤齐之诸田晋之六卿鲁之三桓非诸侯之蝎欤埤雅别释蟦蛴旧云蝤蛴生木中内外洁白蟦蛴在粪土中外黄内暗或谓之蛴螬列子所谓乌足之根为蛴螬也造化权舆云蛇豸腹窜蛴螬背行今俗谓之蠀螬旧云蠀螬化复育复育转为蝉葢蝉之去复育龟之解甲蛇之脱皮可谓尸解矣据此则蝤蛴是蝎衞风所称者蟦蛴乃粪虫确是二物因诸家称引不一故附及之庄子云乌足根所化淮南云置黍沟中即生蛴螬王充云化复育转为蝉博物志云以背行驶便于用足宋齐丘云燥湿相育不母而生者也蝤蛴一名蝎一名蠧一名桑蠧一名蛣生桑栁栢及构木中诸腐木根下亦多有之本是二种陶隠居苏恭俱混为一蝎自是蝤蛴之异名非虿尾之蝎也天蝼尔雅云即蝼蛄也杨子云言蛴螬或谓天蝼然则亦异物同名非尔雅之矣方书蛴螬烝熟食之明目捣生汁滴入目中去翳障试之良验
　　螓首蛾眉
　　朱传螓如蝉而小具额广而方正毛螓首额广而方尔雅蚻蜻注头有文如蝉而小此诗领肤齿举全物比之故言如螓首蛾眉则指其体之所似不言如也螓亦蝉类蝉之类非一尔雅蜩为蝉之总名蝉通语也析言之五采不具先诸蝉鸣者曰蜋蜩头有花冠鸣声清者曰螗蜩曰蝘曰胡蝉曰冠蝉曰螗蛦夏小正蝘之兴五日翕望乃伏注蝘螗蜩也最大而黒色夏鸣声壮者曰蝒曰马蝉大而有文颡广且方者曰螓方言所谓螓蜻也诗以比妇人之首夏小正鸣蚻虎县蚻即螓也郑注音扎蝉似蜻蜓鸣无韵但扎扎然小者谓之麦蚻小而色青者曰□曰茅蜩埤雅一种似蝉而小緑色北人谓之螓即诗所谓螓首也
　　蛾朱蚕蛾也其眉细而长曲尔雅防罗注蚕蛾防此即蚕蛹所变者也埤雅茧生蛾蛾生卵博物志食桑者有绪而蛾蛾类者先孕而后交葢蛹者蚕之所化蛾者蛹之所化荀子曰蛹以为母蛾以为父是也蛹一名螝蛾一名罗孙炎尔雅正义以为螝即是雄蛹即是雌罗即是雄蛾即是雌蛾似黄蝶而小其眉勾曲如画故诗以譬庄姜曰螓首蛾眉又朝生暮死虫状如蚕蛾名孳母白露节后生水上羣飞坠水中随水去以千百计谓之白露虫俗呼鱼粮又一种善拂灯火夜飞谓之飞蛾一名暮光亦其类也符子曰不安其味而乐其明是犹文蛾去暗赴灯而死与□为牝牡□一名过街言逢申日则过街殆与鶝忌庚申燕避戊巳无异字通蛾一入纸韵葢古用为蚁字经蚁作蛾省文也礼学记蛾子术之注小虫学衔土以成大垤庄子孔子舍于蛾丘注蚁丘地名史记淳化鸟兽虫蛾注蛾作蚁今人多误用
　　苍蝇之声
　　尔雅蝇丑扇疏青蝇之类好摇翅自扇方言蝇宋齐谓之羊自闗而西秦晋陈楚之间谓之蝇埤雅蝇好交其前足有绞绳之象故绳字从蝇省凖生于隼绳生于蝇其义一也亦好交后足摇翅自扇段氏云苍蝇声雄壮青蝇声清聒其声皆在翼又曰青蝇尤能败物葢青蝇善乱色苍蝇善乱声故诗以青蝇刺谗而东方曰匪鸡则鸣苍蝇之声也青蝇首赤如火背若负金苍蝇又其大者肌色正苍今俗谓之麻蝇一名景迹蝇逐臭者喜暖恶寒值氷即侧翅远引所谓夏虫不可以语氷者也类徔蝇生于灰遇水溺死置灰中湏臾即活淮南子以为烂灰生蝇正谓此也雅翼苍蝇蝇之洁者小于青蝇其色苍好集几案食饮上韩子以骨去蚁蚁愈多以鱼驱蝇蝇愈至张敞书苍蝇之飞不过十步托于骐骥之□则致千里酉阳襍爼大麻蝇茅根所化又多生榆叶问以叶作房久则小虫脱为蝇色正苍班固青蝇贪肉汁而忘溺死众人贪世利而防罪祸易林腐肉所在青蝇集聚辨别黒白败乱邦国吕氏春秋以狸致防以氷致蝇子法言或问苍蝇红紫注苍蝇间乎黒白红紫似朱而非朱寤语云蝇昼聚而夜防蚊夜聚而昼防此物知一日之侯也马驹生上旬者行在母前生中旬者行与母齐生下旬者行在母后此物知一月之侯也猫犬逢春则交蛇虫逢冬则蛰此物知一嵗之侯也
　　虫飞薨薨
　　朱传虫飞夜将旦而百虫作也广韵鳞介总名孔疏毛虫三百六十而鳯皇为之长则鸟亦称虫此薨薨未必唯小虫也尔雅有足谓之虫无足谓之豸疏此对文耳防言则无足亦曰虫周礼外骨龟属内骨蟞属郤行螾衍属仄行蟹属连行鱼属纡行蛇属以脰鸣者鼃黾属以注鸣者精列属以旁鸣者蜩蜺属以翼鸣者发皇属以股鸣者蜙蝑属以胷鸣者荣螈属谓之小虫之属又秋官庶氏掌除毒虫剪氏掌除蠧物赤灰氏掌除墙屋壶涿氏掌除水虫大戴礼曰易之生人禽兽万物昆虫各有所以生或竒或耦或飞或行莫知其情惟逹道徳者能原本之矣毛虫之精者曰麟羽虫之精者曰鳯介虫之精者曰龟鳞虫之精者曰龙倮虫之精者曰圣人礼记孟春之月蛰虫始振仲春之月蛰虫咸动仲秋之月蛰虫坏戸季秋之月蛰虫咸俯在内皆墐其户春秋考异邮二九十八主风精为虫八日而化风烈波激故其命字从虫虫之为言屈申也甲虫影伏羽虫体伏龁吞者八窍卵生咀嚼者九窍胎生食叶者有丝食土者不息图经虫类至繁万物无不生人身皆有之邵雍曰虫风族也故虫皆由风化如榛栗之类外殻完固而内虫已生腹中岂外物遗种应是风化使然诗大雅蕴隆虫虫注热气也尔雅爞爞熏也义同按説文虫防虫分三部读呼委切音虺而前后音义自相矛盾六书故音直中切蝝动跂行翾飞之属皆从虫虫与防为虫之省文非有二义也备考及广韵总要正字通并同
　　蟋蟀在堂
　　朱传蟋蟀虫名似蝗而小正黒有光泽如漆有角翅或谓之促织尔雅蟋蟀蛬李廵曰蜻蛚也郭璞云今趋织也古今注蟋蟀一名吟蛩一名蛩秋初生得寒则鸣一云济南呼为懒妇易通系卦蟋蟀之虫随阴迎阳居壁向外趣妇女织绩女工之象通卦验立秋蜻蛚鸣白露下蜻蛚上堂周书小暑之日温风至又五日蟋蟀居壁汉书蟋蟀俟秋吟后汉书秋风厉而蟋蟀吟葢气使之然也陆疏一名蜻蛚楚人谓之王孙幽州人谓之趋织里语云趋织鸣懒妇惊诗义问蟋蟀食蝇而化成春秋説题词趣织为言趣织也织兴事遽故趣织鸣女作兼潜潭巴云蟋蟀集天子无逺兵月令季夏蟋蟀居壁疏此物生在于土中至季夏羽翼稍成未能逺飞但居壁间至七月则能逺飞在野搜神记朽苇为蛬韩愈幽响泄潜蛬注蟋蟀也埤雅曹奢而苟唐俭而勤故诗一以蜉蝣一以蟋蟀刺之诗曰蟋蟀在堂嵗聿其莫九月之时也九月建戍于文禾千为年步戍为嵗葢年取禾之一熟而嵗骑两稔故步至戍月谓之嵗也京房占七月建申律为夷则蟋蟀鸣雅翼蟋蟀以夏生秋始鸣周书蟋蟀居壁淮南云居奥奥者西南隅也有生野中及人家者寒则渐近人好吟于土石塼甓之下尤好鬭胜輙矜鸣其声如急织故幽州谓之促织又其鸣正织之候也古称螣蛇游雾而殆于即且即且乃蜈蚣耳许叔重谓蟋蟀为即且上虵虵不敢动非也梓人以注鸣者精列属楚辞澹容与而独倚兮蟋蟀鸣此西堂贾秋壑蟋蟀论云有四病卬头卷须练牙踢腿也若两尾髙低垂妥并是老朽亡可立待吴人及北方珍畜佳者一枚至百金凡蟋蟀出于草中者少力出石隙竹根者坚老善鬭有立于蛇头者尤恶王安石字説云蟋蟀能率阴阳之悉者也杨龟山曰阴阳之气岂蟋蟀所能率哉其迂曲可笑多类此乐府有蜻蛚篇即蟋蟀一作□又曰趣织乐府作促织一作防织其名孙旺者又王孙之讹也通雅按朱传云斯螽莎鸡蟋蟀一物随时变化今所见同时齐鸣形状各别陈宜斋曰説文以蟋蟀为即且上蛇此髙诱注淮南所引今説文蟋下无此解葢诱所附耳又方言蜻蛚指蟋蟀诗类考云即蜻蜓误矣蜻蜓与螟蛉为一类非蜻蛚也又説文长笺蜻蛚即蜻蛉亦误
　　蜉蝣之羽
　　朱传蜉蝣渠畧也似蛣蜣身狭而长角黄黒色朝生暮死尔雅蜉蝣渠畧舍人曰方言南阳以东曰蜉蝣梁宋之间曰渠畧郭注似蛣蜣身狭而长有角黄黒色聚生粪土中朝生暮死猪好噉之樊光曰是粪中蝎虫随两而出陆疏似甲虫有角大如指长三四寸甲下有翅能飞夏月阴雨时地中出今人烧炙噉之美如蝉也陆佃云虫似天牛而小有甲角丛生鬱栖中朝生夕殒有浮游之义诗曰蜉蝣掘阅言掘土使解阅也管子掘阅得玉尔雅翼蜉蝣速死之物故以刺曹共公之好奢言虽衣服楚楚安能久也淮南子蚕食而不饮二十二日而化蝉饮而不食三十日而蜕蜉蝣不食不饮三日而死又曰鹤夀千嵗以极其游蜉蝣朝生暮死以尽其乐王褒圣主得贤臣颂蟋蟀俟秋吟蜉蝣出以隂言知时也许重叔鸿烈注朝囷者朝生暮死之虫也生水上状似蚕蛾一名孳母海南谓之虫邪则亦蜉蝣之类音义一本渠或作□畧或作□音并同俗作渠蝼者误也夏小正五月浮游有殷殷众也浮游殷之时也广志蜉蝣在水中翕然生覆水上寻死随流而去字説蜉蝣轻也生于夏月阴气之卑湿而浮游者故其为物不实而小曹君无笃实之徳而徔其小体若此刺其甚矣掘阅疏此虫土里化生言其掘地而出形容鲜阅也阅者説怿之意朱子不取诗缉更阅谓升腾变化也
　　蚕月条桑
　　朱传蚕月治蚕之月尔雅蟓桑茧雔由樗茧棘茧栾茧蚢萧茧疏云此皆蚕类作茧者因所食叶而异其名也食桑叶作茧者名蟓即今蚕也书桑土既蚕周礼内宰中春诏后帅内外命妇治蚕于北郊以为祭服马质禁原蚕者注原再也天文辰为马蚕书蚕为龙精月直大火则浴其种是蚕与马同气物莫能两大禁再蚕者为伤马与又典丝掌丝入丝入収而税之也又庶人不蚕者不帛不绩者不衰所以耻不勉礼记月令季春天子乃荐鞠衣于先帝命野虞母伐桑柘具曲植籧筐后妃斋戒亲东郷躬桑禁妇女毋观省妇使以劝蚕事蚕事既登分茧称丝效功以共郊庙之服孟夏蚕事毕后妃献茧乃収茧税以桑为均贵贱长防如一以给郊庙之服祭义古者天子诸侯必有公桑蚕室近川为之大昕之朝君皮弁素积卜三宫之夫人世妇之吉者使入蚕于蚕室奉种浴于川桑于公桑风戾而食之嵗既单矣世妇献茧于夫人夫人副祎而受之及良日夫人缫三盆手遂布于三宫夫人世妇之吉者使缫春秋文耀钩商絶蚕含丝考异邮蚕阳者火火恶水故食不饮桑者土之液木生火故蚕以三月叶类防精合相食荀子身女好而头马首屡化而不夀善壮而拙老有父母而无牝牡冬伏而夏游食桑而吐丝前乱而后治夏生而恶暑喜湿而恶雨蛹以为母蛾以为父三俯三起事乃大已夫是之谓蚕理淮南子黄帝元妃西陵氏始蚕仲长子云蚕寒而饿之则引日多温而饱之则用日少此寒温饿饱之为修短验于物者也博物志蚕三化先孕后交不交者亦产子子后者无眉目収采亦薄嵇叔夜云火蚕十八日寒蚕三十余日吴録南阳郡一嵗蚕八绩故吴都赋曰郷贡八蚕之绵林邑记九真郡蚕年八熟茧小轻薄丝弱绵细永嘉郡记永嘉有八軰蚕珍蚕三月绩柘蚕四月初绩蚕四月绩爱珍五月绩爱蚕六月末绩寒珍七月末绩四出蚕九月初绩寒蚕十月绩广志有原蚕有冬蚕有野蚕有柞叶可以作绵埤雅王亲耕三推而止王后亲蚕三洒而止旧云蚕之所吐为忽十忽为丝五丝为防十丝为升二十丝为緎四十丝为纪八十丝为緵其丝之数葢如此太曰红蚕縁于枯桑其茧不黄葢二十七日蚕已老则红红蚕以茧自衣亦或谓之室易林饥蚕作室是也雅翼蚕之状喙呥呥类马色斑斑似虎初拂谓之蚝以毛扫之蚕尚小不欲见露气桑叶着懐中令暖然后切之比至再眠常须三箔虚上下二箔以隔土障尘饲必卷窓开帏饲讫还下葢蚕昆虫之类见明则食其旋生驹皆与马同老食而不饮三十六日而化淮南曰二十二日而化亦有四眠者既老将绩其口含丝独成茧者谓之独茧自二以上谓之同功茧独茧丝细而有绪养蚕之室欲明而温古者后妃享先蚕先蚕天驷也蚕溺曰沙皮曰蜕瓮曰茧蛹曰螝一曰玉蛹蛾曰罗卵曰蚖初出曰防自僵色白景云盐度非也又蚕一名螝蛾荀子蚕赋螝蛾攭攭兮其状屡化汉旧仪今蚕神曰苑窳妇人寓氏公主凡二神后世有马头娘马明菩萨之称拾遗録东海圆峤有氷蚕长七寸有鳞角以雪霜覆之则为茧织为文锦入水不濡山海经跂踵国一女子据树欧丝郭注噉桑叶吐丝蚕类也或曰即蚕神又石蚕附生水中石上作丝又地蚕可茹名甘露子又南方畜金蚕取其矢置饮食中毒人多以金银置蚕其中投路隅谓之嫁金蚕金蚕畏猬所至畜两猬能擒出之或曰雷凡能杀之
　　五月鸣蜩
　　朱传蜩蝉也尔雅蜩蜋蜩螗蜩蚻蜻蜻防茅蜩蝒马蜩蜺寒蜩蜓蚞螇螰疏云此辨蝉之大小及五方不同之名曰蜩者目诸蜩也蜋蜩五采具者也螗蜩似蝉而小鸣声清亮夏小正螗蜩者蝘荡篇如蜩如螗是也又曰鸣蚻虎悬蚻即螓也防似蝉而小青色蝒蝉之最大者蜺又名寒螀似蝉而小青赤色闗东谓蟪蛄为蜓蚞或谓之螇螰也乂云翥丑罅疏虫类能飞翥者谓蝉属皆剖坼母背以为孔罅而生郭璞蜩蝉俗呼胡蝉江南谓之塘蛦是也舍人曰蜋蜩螗蜩皆蝉也方语不同三辅以西为蜩梁宋以东谓蜩为蝘楚地谓之蟪蛅楚词蟪蛅鸣兮啾啾者也説苑引孔子曰市有蟪蛅之声则朝有蜩螗之沸政之哗也甚矣方言蝉楚谓之蜩宋卫谓之蜩螗陈郑谓之蜋蜩秦晋谓之蝉海岱谓之防周礼以旁鸣者注蜩蜺属夏小正五月螗蜩鸣螗蜩匽也七月寒蝉鸣蝉蝭也本草蚱蝉生杨栁上五月采蒸干之陶隠居云蚱即是痖蝉雌蝉也不能鸣者蝉类甚多庄子蟪蛅不知春秋则是今四月五月小紫青色者而离骚云蟪蛅鸣兮啾啾嵗暮兮不自聊此寒螀耳九月十月中鸣甚凄急又二月鸣者名防母似寒螀而小七月八月鸣者名蛁蟟色青今此云生杨栁树上是诗云鸣蜩嘒嘒者形大而黒伛偻丈人掇此昔人噉之故礼范则冠蝉有緌亦谓此此蜩五月便鸣俗云五月不鸣婴儿多灾苏恭云蚱蝉即鸣蝉也易通卦验姤上九候蝉始鸣不鸣国多妖言援神契蝉无力故不食周书夏至又五日蜩始鸣不鸣贵臣放逸立秋之日寒蜩鸣不鸣人臣不力争淮南子蛇不足而行鱼无耳而聼蝉无口而鸣自然者也王褒九懐林不容兮寒蜩余尚留兮中州荀子曰耀蝉者务明其火振其木而已今南方人照蝉食之名曰耀火徐广车服襍注侍臣加貂蝉者取其清髙饮露而不食陆云寒蝉赋头上有緌则其文也含气饮露则其清也黍稷不享则其亷也处不巢居则其俭也应候守常则其信也加以冠冕取其容也段柯古云论衡言蝉未蜕时名复育开背而出相传蛣蜣所化韦翾尝冬中掘树根见复育附于朽处恠之村人言蝉固朽木所化也翾因剖视腹中犹实烂木埤雅寒蜩似蝉而小青赤一名蜺一名寒蝉蔡邕月令鸣则天凉故谓之寒蝉方言寒蜩瘖蜩也郭璞曰月令寒蝉鸣则寒蜩非瘖者葢寒蜩即今痖蝉哑蝉初瘖及得寒露冷风乃鸣故蒭荛论曰秋风至而寒蝉吟正谓此也今雌蝉则哑正陶隠居所谓不能鸣者然与初瘖之寒蝉则异矣风土记蟪蛄鸣于朝寒螀鸣于夕诸类总谓之蝉亦以其舍卑秽趋髙洁其蝉足道也按尔雅蜩为蝉之总名蝉通语也先鸣者曰蜋蜩曰螗蜩曰蝘曰胡蝉曰冠蝉曰螗蛦夏鸣者曰蝒曰马蝉曰马蜩曰螓曰蜻曰麦蚻曰防曰茅蜩七月鸣者曰蜺曰应曰寒蝉曰寒螀九十月鸣者曰蚱蝉曰瘖蝉曰哑蝉其同类异名者曰蟪蛄曰蜒蚞曰螇螰曰蛁蟟曰虭蟧曰蛥蚗曰蝭蟧古今注蝉一名王女董仲舒云齐王后怨王而死化为蝉诞不足信
　　五月斯螽动股
　　朱动股始跃而以股鸣也陆疏曰斯螽股似瑇五月中两股相切作声闻数十步范氏曰阴生动股振羽气使之然也説文股髀也释名股固也为强固也尔雅蜤螽邢疏周南作螽斯豳风作斯螽虽字异文倒其实一也此説甚明严氏诗缉则云螽斯蝗也蠜也即阜螽非七月所谓斯螽蜇螽蜙蝑别是一种乂谓毛氏误以螽斯为蜙蝑孔氏因之遂以斯螽螽斯为一物斯语助犹鹿斯鸒斯也按严氏既知斯为语助则安知螽斯之非即斯螽而断然以为二物乎徔毛传邢疏为正
　　六月莎鸡振羽
　　朱传斯螽莎鸡蟋蟀一物随时变化而异其名振羽能飞而以趐鸣也胡氏曰集传説本伊川然三物名色各别尔雅螒天鸡樊光曰小虫黒身赤头李廵曰一名酸鸡郭璞曰一名莎鸡一名樗鸡陆疏如蝗而斑色毛翅数重其翅正赤六月中飞而振羽索索作声幽州人谓之蒲错俗名络纬本草樗鸡生河内樗树上七月采苏恭云五色具者为雄青黒质白斑者是雌图经今所谓莎鸡亦生樗木上六月后出飞而振羽作声人或畜之樊中但头方腹大翅羽外青内红而身不黒头不赤此殊不类惟在樗木上人呼红娘子者头翅皆赤乃如旧説然不名莎鸡疑古今之称不同耳衍义云樗鸡东西京都尤多形类蚕蛾但头足防黒翅两重外一重灰色下一重深红五色皆具腹大广志莎鸡似蠺蛾而五色亦曰犨鸡古今注莎鸡一名促织一名蟋蟀促织谓鸣声如急织络纬谓鸣声如纺绩也一曰促织一曰纺纬埤雅莎鸡其鸣以时故有鸡之号雅翼莎鸡头小而羽大有青褐两种一名络纬今人谓之络丝娘小儿夜亦养之聴其声能食苋之属莎鸡与络纬是一物蟋蟀与促织是一物崔豹不当合而言之诗称六月莎鸡振羽以至九月在户十月蟋蟀入我牀下可知非一物也葢二虫俱似机杼声可以趣妇功故易紊乱孙炎郭璞陆玑广志所云皆非其类今莎鸡之鸣乃止而振羽不待飞也一名马防考工记以股鸣者以翼鸣者股鸣者斯螽是也翼鸣者莎鸡是也名物疏斯螽虫之以股鸣者莎鸡虫之以翼鸣者蟋蟀虫之以注鸣者逈然三物也其云一物随时变化而异其名误起于崔正熊罗氏辨之甚精
　　蜎蜎者蠋
　　朱传蠋桑虫如蚕者也尔雅蚅乌蠋郭云大虫如指似蚕疏韩奕云鞗革金厄毛亦云厄乌蠋也又云独者蜀邢云言山中之孤独者名蜀此虫更无羣匹韩非子蟺似蛇蚕似蠋人见蛇则惊骇见蠋则毛起埤雅蠋以丝自褁庄子奔蜂不能化藿蠋言材之有大小也管子曰龙欲小则化为蚕蠋抱朴子以为有蛇蠋化成之龙雅翼蜀葵中虫也亦食于藿蚕类而不食桑诗乃称烝在桑野者葵藿之下亦桑野之地也蚕致养于人万百为族蜀则独行故以比敦然独宿者或作鸟名禽经曰蜀不独行不知何物蠋豳风本作蜀石经作蠋蜀从虫又加虫正譌之误也蜀似蚕坟首睅目色多青淮南子蚕与蜀相似而爱憎异也凡草木皆有之各随所食草木之性广志云藿蠋五采者香槐蠋五采有角者臭诗偶举桑蠋言之又山独谓之蜀尔雅山独者蜀今维汶上皆有蜀山独之义也旧庄子注谓鸡大为蜀似是而非
　　伊威在室
　　朱传伊威防妇也室不扫则有之尔雅蟠防负又云蛜威委黍注旧説防妇之别名説文姜黍防也陆疏在壁根下瓮底土中生似白鱼陶隠居云一名防负言防多在坎中背则负之一名防姑本草防负一名负蟠一名蛜蝛一名蜲生魏郡平谷及人家地上五月五日取禹锡云蜀本注俗亦谓之防粘犹如枲耳名羊负来也衍义此湿生虫也多足色如蚓背有横文蹙起大者长三四分水瓮及下湿处多埤雅食之令人善淫刘氏云壁落间小虫无人扫则出行于室
　　蟏蛸在户
　　朱传蟏蛸小蜘蛛也户无人出入则结网当之尔雅蟏蛸长踦疏此小鼅鼄长脚者俗呼为喜子陆疏一名长脚荆州河内人谓之喜母此虫来着人衣有亲客至有喜也幽州人谓之亲客亦云蜘蛛为罗网居之崔豹古今注蟏蛸身小足长论衡蜘蛛结丝以网飞虫人之用计安能过之扫其网置衣领中令人知巧辟忌太云蜘蛛之务不如蚕之緰矣埤雅蜘蛛布网如罾右绕今磨旋蔓生皆循右而转亦自然之理也易曰作结绳而为网罟以佃以渔葢取诸离重门击析以待暴客葢取诸豫説者以谓放蜘蛛而结网法螺蚌而闭户则古之知者创物其兼取博矣重耳奔齐逰大泽中见知朱布网曵绳执豸而食之顾舅犯曰此虫智之薄者犹役其智况于人而不能廓垂天之网布络地之绳乎陆贾曰目瞤得酒食灯化得钱财干雀噪行人至蜘蛛集百事喜列子今人见蟢子者未必即有喜梦雀者未必皆弹冠而人之悦之者以其利已也又云在头则有喜又早见为喜晚见为常荆楚之俗七月七曰设果于庭有蟢子网上则以为得巧陆氏曰蟏蛸小如蜘蛛而足长结网当户人触之则伸前后足如草使人不疑为虫故名知朱多类有在地中者有在草中者有在器下者有在篱落者又一种扁薄作幕壁间八足而长本草曰壁钱曰壁镜北人呼为壁茧方言海岱间谓蝉为防或呼巨防旧注云防蝉也不知防实蜘蛛长足之名产于壁上防以白幕亦有足抱子行者非蝉也方言止明各方呼蝉之名不同未尝以防为蝉犹言东齐蝇谓之羊蝇非羊类宁可谓蝇为羊乎金楼子曰龚舍初仕楚非其所欲见虫触蛛网死曰仕宦亦人之网罗也挂冠去时号蜘蛛隠士
　　熠燿宵行
　　朱传熠燿明不定貌宵行虫名如蚕夜行喉下有光如萤毛传燐也燐萤火也尔雅萤火即炤舍人云即夜飞有火虫也孔疏本草萤火一名夜光一名放光一名熠燿一名即炤诸文皆不言燐淮南子云久血为燐注谓兵死之血为鬼火然则萤火非燐矣陶隠居曰此是腐草及烂竹根所化初犹未如虫腹下已有光数日便变而能飞衍义萤常在大暑前后飞出是得大火之气而化故明照如此也古今注萤火一名耀夜一名景天一名熠燿一名丹良一名燐一名丹鸟一名夜光一名宵烛章句以为鬼火或谓之燐未为得也天隂沉数雨在于秋日萤火夜飞之时故曰宵行王符曰蓬中拾自照谓此腐草木得湿而光亦有明验众説并为萤火近得实矣月令季夏之月腐草为萤夏小正八月丹鸟羞白鸟丹鸟丹良也白鸟蚊蚋也其谓之鸟也重其养者也有翼者为鸟羞者进也不尽食也搜神记腐草之为萤也朽苇之为蛬也稻之为也麦之为蛱蝶也自无知化为有知而气易也雕龙云阳气萌而驹步隂律凝而丹鸟羞四时之动物深矣崇有论鸟无胷而生萤无胃而育埤雅夜飞腹下有火故字以荧省荧小火也传曰萤戴火而寒今西北多萤大者如枣行而有光一説萤非熠燿熠燿行虫耳今卑湿处有虫如蚕蠋尾后载火行而有光俗谓之熠燿董氏曰熠燿自是一种虫夜行地上如蚕喉下明如萤一説初如蛹腹下有火数日能飞者茅根所化为萤其长如蛆尾有火不能飞竹根所化为熠燿萤飞而熠燿行故曰宵行或谓熠燿即放光虫如百足而小身有火色襍红緑以手触之成粉着处生光逾时不熄亦曰宵行杨用修云萤火有二种梁萧和赋云悦草萤之夜翔此草萤也唐李子卿有水萤赋此水萤也又云古人用字有虚有实熠燿之为萤火实也熠燿为仓庚之羽虚也如小雅交交桑扈有莺其领此言桑扈之领如莺之文非谓莺即桑扈也彼谓仓庚之羽如熠燿之明非谓熠燿即仓庚也类聚云戊子日用萤为丸能却矢汉武威大守刘子南得其方合丸佩之常与虏战被围矢下如雨至马前輙坠地虏以为神遂解去
　　鹳鸣于垤
　　朱传垤蚁塜也孔疏蚁辇土为冡以避湿也螘穴处将欲阴雨水泉上润穴处者先知之避湿而上塜释虫蚍蜉大螘小者螘蠪朾螘螱飞螘其子蚳记蛾子时术之周礼馈食之豆蜃蚔注蜃蛤也蚳蚁子庄子吞舟之鱼大矣荡而失水为蝼蚁所制韩子千金之堤以蚁穴而壊东郭子问庄子曰道安在曰在蝼蚁又羊肉不慕蚁蚁慕羊肉羶也六书故垤防土积垕也防与隆同绀珠集引穆天子□与台同同文备考□室西南隅尊者所居象尊者在上二人旁侍从土穴居之意□古奥字埤雅蚁将雨则出而壅土成峯鹳知天将雨有见于上蚁知夫将雨有见于下鹳鸣于垤将雨之候也方言曰垤封也楚郢以南蚁土谓之垤垤中齐语也齐人呼小蚁为蛘大者为蜉蚍其谓之坻亦谓之垤垤从至以螘之防而能为垤用其至故也今蚁取小虫入穴輙壊垤窒穴葢防其逸亦以窒雨一名蚁封朔地蚁封大有如者所谓蚁葢出于此河丙人有见人马数万骑大如黍栗往来逰戏举火烧之人皆成蚊蚋马皆成大蚁故今俗呼蚊为黍民蚁曰驹齐桓公伐孤竹山中无水隰朋曰蚁冬居山之阳夏居山之阴蚁蛭寸而有水掘之果得水京房占曰蚁无故当道若门户城郭聚土水且伤人易林震之蹇曰蚁封户穴大雨将集蚁蚍蜉也广志曰有飞蚁有木蚁有大小黄赤白黒数种穴屋卵生居有等行有队能知雨候春出冬蛰楚词宋玉曰赤蚁若象蜂若壶书顾命邦君麻冕蚁裳注蚁色也庄子君子之居世得时则蚁行失时则鹊起注蚁行逶迤有序鹊起凌风即飞言难进易退也张尔公云蛘本作防音养见説文蚁名至伙蛾防其一也专指二者为蚁亦非
　　维虺维蛇
　　朱传虺蛇属细颈大头色如文绶大者长七八尺尔雅蝮虺博三寸首大如擘舍人曰江淮以南曰蝮江淮以北曰虺孙炎曰有牙最毒郭曰此自一种虵名为蝮虺邢昺曰今虵细颈大头色如文绶文间有毛似猪鬛鼻上有针大者长七八尺一名反鼻如虺类广雅虺蝰也广志蝮虵与土色相乱长三四尺其中人以牙栎之裁断皮出血则身尽痛九窍出血而死述异记虺五百年化为蛟埤雅虺状似虵而小铭曰为虺弗摧为虵柰何虺一名蝮旧説蝮虵怒时毒在头尾一曰虺与蝮异虺如土色所在有之蝮虵鼻反在上有针锦文众虵之中此独胎产生輙坼副母腹亦有与地同色者旧云鸩食蛇虺其羽似鹰而紫黒喙长七八寸作铜色蛇入口即烂屎溺着石皆烂其转石作法亦如鹳然羽翮有毒惟犀角可解故有鸩处必有犀也陶隠居蝮最毒虺形短而扁淮南子豹兽不可使縁木蝮蛇不可使安足陈蔵器云蝮着足断足着手断手不尔合身糜溃七八月毒盛时啮树以泄其气树便死又吐涎沬于草木上着人身肿成疮图经蝮虵黄黒色黄颔尖口张文仲云蝮虵头斑身赤斑亦有青黒色者抱朴子凡入山带武都雄黄五两则不畏蛇蝮若中人以少许抺之立愈又曰蛇类多唯蝮蛇中人至急一日不治则杀人若为所中但以刀割疮肉投地则肉沸如火炙湏臾燋尽而人得活也青蝰虵緑色大者四五尺一种尾长三四寸楚词天问雄虺九首又蝮蛇蓁蓁栁宗元蝮蛇文目兼蜂趸色溷泥涂其颈蹙耍其腹次且褰鼻钩牙穴出榛居蓄怒而蟠衔毒而趋唐史武后杀徔兄惟良赐姓蝮氏恶之也通雅曰千嵗蝮名睩聴木仆茍印一类也吕忱云防聴如蜥蝪居树上齧人与苏颂所言千嵗蝮相似有四足上树呼斫木斫木即不救呼博叔博叔可急治之叚成式曰木仆若龟尾长数寸陈藏器曰茍印一名茍斗如蛇四足出湖州按尔雅虺蝮郭璞云蝮惟南方有之一名反鼻虺则所在有之邢氏亦谓蝮为虺类则蝮虺当是二物而释者多混为一未知孰是
　　虵尔雅螣螣虵注能兴云雾蟒王虵注蛇之最大者周易龙虵之蛰以存身也左传初内蛇与外蛇鬭内蛇死六年而厉公入又有蛇自泉宫出如先君之数声姜薨泉台毁又深山大泽实生龙虵淮南子虵雄鸣上风雌鸣下风而化成形精之至也又神蛇能断能续而不能使人勿断也星经腾虵二十二星在室北近河主虫虵埤雅牛以鼻聴虵以目聴鱼属连行虵属纡行盘常向壬地壬北方也周官龟蛇为旐先儒以为龟甲者也蛇击之则应有兵之象故龟蛇合体谓之武故物有龟纁蛇臓有左肾右命方有朔有扎器有凖有绳其为卦也名之曰习坎十二支辰为龙巳为蛇巳六阳具不为龙而蛇者亢故也故亢之为言也知进而不知退知存而不知亡埤雅□蛇龙类能兴云雾防其中一名神蛇一云灵虵又曰虵以眼聴以腹行雅翼虵毒虫有草木水火土五种尾如指甲其舌双其耳聋其毒在涎其珠在口其食也吞其交雄入雌腹交雉则生蜃及蟂草居常饥得食稍饱輙蜕殻冬含土入蛰及春出蛰则吐之其圆重如锡石谓之地黄种类至多惟乌虵性善不噬物而白花虵有毒生于蕲州今虵死目皆闭惟蕲州者目开若生舒蕲两界间者则一开一闭此理之不可晓者陶隠居云虵皆有足五月五日取虵烧地令热以酒沃之即足出葢其足隠鳞中也格物论蛇类至多有两头者人面者头毒尾良者形似鲤鱼者毛如猪鬃者鼻上有针者有蝮有蚺有蟒有□不可殚记蛇家于土其穴必择燥地晋书禽解阴阳虵□逺流泉蓍龟无以过焉甘石不能胜焉山海经不咸山有虫兽首蛇身曰琴虫注蛇类蠎蛇长大余食麋鹿又钩蛇尾如钩能钩人兽入水食之又阳山多化蛇人面豺身鸟翼音如叱呼见则大水又华山有蛇名蜰四足四翼出则天旱巴蛇吞象三嵗出其骨服之已心腹之疾今南方蚺蛇吞鹿已烂自绞于树腹中骨皆穿鳞甲出又曰大同山有长蛇毛如彘豪音如鼔柝贾新书孙叔敖出见两头蛇埋而杀之母曰女不死矣吾闻有阴徳者天报以福搜神记隋侯行见大蛇伤救而治之蛇衔珠以报地镜图金寳化为青蛇孙子善用兵者譬如常山率然之蛇击其首则尾应击其尾则首应击其中则首尾皆应按率然蛇名在华山者名蜰六足四翼见则天下大旱名物疏蛇本毒虫有无毒者本鳞虫有无鳞者惟黄喉虵善啖蝮额有大王字为众蛇之长岭表异録岭外多两头蛇一头有口眼一头似头而无口眼南人见之以为常其祸安在南越志蚺蛇牙有长五六寸者土人重之云辟邪利行逺其胆随日转上旬近头中旬在心下旬近尾南人取其胆以充药材多以线合其缝纵之后遇捕者輙自见金疮以明无胆亦其知也内典辨蛇雌雄以软细物置蛇其上躁娆者是雄住不动者雌藏经云白防试蛇是也
　　胡为虺蜴
　　朱传蜴螈也虺蜴皆毒螫之虫尔雅蝾螈蜥蜴蜥蜴蝘蜓蝘蜓守宫也疏一物四名説文荣蚖一名虵医以注鸣者也在壁者曰蝘蜓在草者曰蜥蜴即守宫也方言秦晋西夏谓之守宫或谓之蠦或谓之蜤易在泽中谓之易蜴南楚谓蛇医或谓蝾螈东徐海岱谓之螔防北燕谓之祝蜒桂林守宫大而能鸣谓之蛤解注蜤易南阳呼蝘蜓螔防斯侯二音似蜤易大而有鳞今所在通言虵医蛤解似虵医而短身有鳞采江东呼哈蚖子法言龙蟠于泥蚖其肆矣蚖哉蚖哉乌覩龙之志也注蚖蜥蜴也诗义疏蜴一名蝾嫄水蜴也或谓之号蜼蛇医如蜤蜴青緑色大如指形状可恶本草石龙子一名蜤蜴一名山龙子一名守宫一名石蜴生平阳川谷及荆山石间陶隠居云其类有四种大形纯黄色为蛇毉次似蛇毉小形长尾见人不动名龙子次有小形五色尾青碧可爱名蜤蜴不螫人一种喜縁篱壁名蝘蜓形小而黒乃言螫人必死而未常中人又一种色似此而能入水唐本注蛇师生山谷头大尾短小青黄或白斑者是蝘蜓在人家壁间名守宫又名虎形皆细长尾与身相类似蛇四足古今注蝘蜓一曰守宫一曰龙子善于树上捕蝉食之长细五色者名蜤蜴短大者名蝾螈大者长三尺色绀善魅人一曰螈一曰緑螈考异邮土胜水故守宫食趸东方朔射守宫以为龙乂无角谓之虵又有足跂跂脉脉善縁壁若非守宫即蜤蜴博物志蜤蜴或蝘蜓以器养之食以朱砂体尽赤所食满七觔捣万杵以防女人肢体终身不灭偶则落故号守宫汉武帝尝用之秘书説日月为易象阴阳也则经阴阳一交易而变似有此理然所以名守宫者亦以其常在壁间有守之象如鸟有泽虞者常在田中俗呼为防田鸟之类不必涂血而后为守也埤雅易十二时变色故曰易也旧説蜤易吐雹虵体有伤衔草傅之故有虵医之号考工记注脰鸣鼃黾属注鸣精列属旁鸣蜩蜺属翼鸣发皇属股鸣蜙蝑属胸鸣蝾螈属诗诂守宫蜤蜴二物蜤蜴尾通于身如蛇而加足有黒色者有青緑色者常居草间守宫褐色四足有尾偃伏壁间故名蝘蜓亦谓守宫或与鱼合通雅蜥蜴总曰螭大者曰山龙子縁木曰蝘蜓在草泽曰蝾螈在屋曰守宫捕蝇曰蝎虎言其变曰十二虫有如蛙首曰蛤蚧海槎録蜤蜴一作刺易一作蠦一名石龙子俗谓之壁虎方言作嗁喉葢唬喉也螔则蜗牛矣皆能捕蝇一物也大小长短异耳大者曰蝘蜓丹碧色则短尾纯青则长尾蛤蚧出岭表桂林诸郡能自呼其名头似虾蟆雌雄合者益阳説文一曰蟥蜓蝘蜓也赵氏云鼸鼬蜤蜴也不知何据按考工记注疏荣原蜥蜴胷鸣马融曰胃鸣于寳曰骨鸣一物聚讼至此且或胷或胃或骨不识何以格之
　　螟蛉有子
　　朱传桑上小青虫似步屈尔雅螟蛉桑虫郭注俗谓之桑蟃亦曰戎女陆疏螟蛉者桑上小青虫也似步屈其色青而细小或在草叶上方言蜻蛉谓之蝍蛉注江东呼为狐黎説文一名桑根吕览一名白宿翼薄如蝉露目短颈长腰身緑色取蚊防食遇雨集水上欵欵飞俗呼为沙崔豹古今注大而色青者曰蜻蜓小而黄者江东名胡黎淮南名防蛜鄱阳名江鸡小而赤者曰赤卒曰綘驺曰赤衣使者曰赤弁丈人如绀者辽海名绀蠜亦曰天鸡陶景云青色大眼者名诸乗俗呼胡黎可入药防宗奭曰一种最大者汴人呼马大头字説螟蛉者虫之感气而化者也然所化必以类故惟桑蟃为能取之以为己子君子之于民亦类也茍有道以得之孰不为化哉
　　蜾蠃负之
　　朱传蜾蠃土蜂也似蜂而小腰取桑虫负之于木空中七日而化为其子尔雅蜾蠃蒲卢郭注即细腰虫也俗呼为蠮螉郑注中庸以蒲卢为土蠭説文细腰土蠭也天地之性小腰纯雄无子易林□蜾生子深目黒丑三卦同爻一作蜗螺即果蠃也陆玑疏蜾蠃土蜂也一名蒲卢似蜂而小腰取桑虫负之于木空中或书简笔筒中七日而化里语曰咒云象我象我列子纯雄其名穉蜂方言曰蠭赵燕之间谓之蠓螉其小者谓之蠮螉或谓之蚴蜕法言螟蛉之子殪而逢果蠃祝之曰类我类我久则肖之矣博物志蜂无雌取桑虫或阜螽子抱而成己子説林螳螂隠叶而捕蝉蜘蛛布网而笼虫蝍且禁蛇蛣羌转丸鸂勅邪蜾蠃祝子狐聴氷鹬知雨此亦物之有智者也本草蠮螉一名土蜂陶隠居云此类甚多虽名土蜂不就土中为窟谓摙土作房耳今一种黒色腰甚细衔泥于人室及器物邉作房如并竹管者是也其生子如粟米大置中乃捕取草上青蜘蛛十余枚满中仍塞口以拟其子大为粮其一种入芦竹管中者亦取草上青虫一名蜾蠃诗人云螟蛉有子蜾蠃负之言取青虫教祝变为己子斯为谬矣唐本注土蜂土中为窠大如乌蜂不伤人非蠮螉蠮螉不入土中为窠图经摙泥作窠或双或只得处便作不拘土石竹木间今所在皆有之李含光晋义云咒变成子近亦有数见者非虚言也叚成式云书斋中多蠮螉好作窠于书卷或在笔管中祝声可聴有时开卷视之悉是小蜘蛛大如蝇虎以泥隔之乃知不独负桑虫也物类变化固不可度蚱蝉生于转丸衣鱼生于子龟生于蛇蛤生于雀白鶂之相视负蠭之相应其类非一若桑虫蜘蛛之变为蜂不异矣宋齐丘云蠮螉之虫负螟蛉之子傅其情交其精混其气和其神随物大小皆得其真蠢动无定情万物无定形范处义云説者攷之不精乃谓蜾蠃负桑虫为子近人取蜾蠃巢毁而视之乃自有细卵如粟寄螟蛉之身以养之其螟蛉不生不死蠢然在穴中久则螟蛉尽枯其卵日益长大乃为蜾蠃之形穴窍而出列子纯雄其名穉蜂埤雅庄子曰细腰者化今呼大蠭啖子地中作房者亦曰土蠭非此细腰土蠭也化书曰婴儿似乳母斯不逺矣或曰古人名物皆取形似瓠之细腰者曰蒲卢故蜂细腰者亦名蒲卢如绶草名以鹝青黒之菼青黒之鸠名以雎非谓蜂即蒲卢也
　　为鬼为蜮
　　朱蜮短狐也江淮皆有之能含沙以射水中人影其人輙病而不见其形也陆疏一名射影如鼈三足人在岸上影见水中投人影则杀之故曰射影南人将入水先以瓦石投水中令水浊然后入或曰含沙射人皮肌其疮如疥周礼壶涿氏掌除水虫注狐蜮之属汉五行志刘向以为蜮生南越越地多男女同川乱气所生故圣人名之曰蜮蜮犹惑也在水旁能射人甚者至死南方谓之短刘歆以为蜮盛暑所生非自越来也京房易忠臣进善君不试厥咎国生蜮韩诗外传短狐水神也抱朴子蜮一名射工一名射影水虫也状似鸣蜩有翼能飞口中有横物闻人声以气为矢激水射人中身即发疮病似大伤寒不治杀人冬天蛰谷间大雪时索之此虫所在雪不积留气起如灼烝掘之入地一尺则得也中记水狐者视其形虫也其气乃鬼也长三四寸色黒广寸许背上有甲厚三分许头有角去二三步则气射人中十人六七人死鸳鸯鸑鹫蟾蜍悉食之南越志水弩四月一日上弩射人影至八月卸弩埤雅一名溪毒俗呼水弩春秋曰秋有蜮是也鹅能食之禽经所谓鹅飞则蜮沈鵙鸣则蛇结雅翼云説者言水弩状如蜣蜋有甲尾长四寸即弩也字説蜮不可得也故或之今蛷螋溺人之影亦是类耳造化权舆曰短狐射气蛷螋遗溺中人则疾周官曰凡屋隙除其貍虫貍虫防蛷螋之属也汉书东方朔人主之大蜮师古云魅也説者以为短狐大招并称鰅鳙短狐蜮伤躬则短狐与蜮似非一物诗诂引栁宗元説水中以气射人者曰射工居水旁山林含沙射人者曰沙虱説文所谓似鼈三足者能也非蜮也公绍以诗为蜮即是魅蜮音或韵防以鬼魅之蜮音惑短狐之蜮音蜮竹书纪年周惠王二年王子頽乱王出居郑郑人入王府多取玉玉化为蜮射人人不能近正字通蜮重文徔国蝈即虾蟆形状各别其类絶殊长笺徔国误
　　去其螟螣
　　朱传食心曰螟郑笺螟螣之属盛阳气蠃则生之尔雅食苗心螟李廵曰言其奸冥冥难知也郑注螟极纎细在苗之心若木中有蠧今农家忌大小暑日降一虫霏防者云即此虫降也礼月令仲春行夏令暖气蚤来虫螟为害防旧説螟螣蛑贼一种虫也如言防贼奸宄内外言之耳故犍为文学曰此四种虫皆蝗也许慎云虫食谷叶者吏冥冥犯法即生螟陆疏螟似虸蚄而头不赤汉五行志视不明温奥生虫故有蠃虫之孽谓螟螣之类当死不死未当生而生或多于故而为灾也刘歆以为属思不容京房易传蔽恶生孽虫食心吕氏春秋蝗螟农夫得而杀之为其害稼也蔽天状如严雪是嵗天下失瓠又云乱国有螟集其地其音凶凶春秋汉含孶云螟应苛克淮南子枉法令则多虫螟尔雅翼古者言螟螣蟊贼未始的言其状唯五行称视之不明时则有蠃虫之孽聴之不明时则有介虫之灾今食苗心者乃无足小青虫既食其叶又以丝绵褁众叶使穗不得展江东谓之蟥虫音若横逆之横言其横生又能为横灾也孔臧蓼虫赋曰爰有蠕虫厥虫如螟是螟为无足虫也埤雅螟螣蟊贼四虫各有所因然则灵芝朱草秠秬之种其美与螟螣之钟其恶虽不同其系王者之政一也
　　螣朱食叶曰螣尔雅食叶蟘李廵曰言假贷无厌故曰蟘也郑注蟘诗作螣一种虫似螟蛉食叶而卷为房许慎曰虫食苗叶者吏乞贷则生蟘陆疏螣蝗也月令孟夏行春令则蝗虫为灾仲夏行春令百螣时起孟秋行冬令介虫败谷仲冬行春令蝗虫为败季冬行秋令介物为妖五行志刘歆聴曰有介虫孽也螽蜚蝝食谷为灾京房易傅徳无常兹谓烦虫食叶蔡邕曰蝗螣也当为灾则生水处泽中数百或数十里一朝蔽地而食禾粟苗尽复移是鱼子在水中化为之洪范五行刑罚暴虐贪叨无厌兴师动众虫为害矣介虫有甲能飞之类阳气所生于春秋为螽今谓之螟皆其类也旱气动象至矣春秋佐助期螽之为虫赤头甲身而翼飞行阴中阳也螽之为言众暴众也汉含孶曰天雨螽则刑法丑东坡志林元祐八年雍丘县有虫食麦叶不食实名子方为害甚于蝗按此即蟘也齐民要术谷虫曰虸蚄即子方乃食菜之防也平水韵増云虸蚄食苗唐宋史皆载虸蚄害稼张有曰古作子方无虫旁
　　及其蟊贼
　　朱食根曰蟊尔雅云食根蟊李廵曰言其税取万民财货故云蟊也説文蟊食苗根者也吏抵冒取民财则生蟊京房易传臣安禄兹谓贪厥灾虫食根毛诗义防或云蟊蝼蛄也食苗根而为人患今之蝼蛄亦为苗患尔雅云□天蝼本草云蝼蛄一名蟪蛄一名天蝼一名□疏云一名硕防夏小正三月则鸣淮南子孟夏蝼蝈鸣者是也翅小而短飞去不逺穴土而居处处有之然此蟊自是蝗类非蝼蛄也按楚辞蝼蛄兮鸣东蟊兮鸣西其非一物明矣图经蟊莫毫切音茅甲虫大如巴豆甲上有黄黒斑文乌腹尖喙俗譌为斑猫春食芫花为芫青夏食葛花为葛上亭长秋食豆花为斑蟊冬入地中为地胆黒头赤尾四虫一类随时命名耳正韵蟊亦作蝥谓□蝥蛑古通则蟊与蝥通无疑説文分□蝥蟊为三徐谓蟊为蜘蛛别名锴以□为食草根者戴侗以蟊为蟊贼之蟊以蝥为蜘蛛之蝥则仍为説文所蔽六书有正文有重文或形别而义通万物有本名有别名或字同而类别岂容一一析异而傅防之哉贼朱食节曰贼尔雅食节贼李廵曰言贪狼故曰贼也郑注蠈即草虫类虽亦食叶好食节陆疏贼似桃李中蠧虫赤头身长而细京房易传与东作争兹谓不时虫食节诗世本古义曰贼似非虫名经传中徔未有单名贼为虫者意即指蟊桑柔之诗曰降此蟊贼以食叶食心苗本犹存至食根则无苗矣命之为贼深恶之也广要四虫尔雅注疏甚详明但説文谓食谷叶曰螟食苗叶曰螣差不同耳陆氏谓蟊蝼蛄按本草蝼蛄一名蟪蛄一名天蝼尔雅云□天蝼月令孟夏蝼蝈鸣是也岂在槁壤则为蝼蛄在平畴则食苗根耶志林载有小甲虫见禾輙断其腰而去俗谓之旁不肯按此即食节者方语不同耳説文训党字云蠰不过则汉时已有此等名矣
　　营营青蝇
　　朱传青蝇污秽能变黒白尔雅蝇丑扇注摇翅自扇也易林腐肉所在青蝇集聚辨别黒白败乱邦国王充云清受尘白受垢青蝇所汚常在练素叚成式云苍蝇声雄壮青蝇声清咶其声皆在翼青蝇粪能败物虽玉亦不免所谓蝇矢防玉麻色者茅根所化一种小者集几案殽羞间有小蜘蛛专捕食之谓之蝇虎陆佃云青蝇头赤如火背若负金传曰以氷致蝇蝇逐臭者懐蛆营利喜暖恶寒故遇氷輙侧翅远引所谓夏虫不可语氷者也刘执中云蛆虫变成者青蝇也其止于物则秽败之乂徔而生蛆蛆复变为蝇秽败于物无有纪极又曰不洁之物驱之使去而复还以比小人态状可恶而又难远曰止棘止樊行且至于几杖盘杅之间矣欧阳氏曰齐诗匪鸡则鸣苍蝇之声葢其飞声之众可以乱聴犹言聚声成雷也青蝇则囘易变乱比之愈甚故其忧深其词激郑氏曰蝇之为虫汚白使黒汚黒使白喻佞人变乱善恶也魏何晏梦青蝇集鼻上使管辂筮之曰位峻者颠异苑曰晋明帝欲肆赦下帷作诏有大蝇触帐而入萃于笔端有顷皆出帝令人寻之即蝇所集处輙传有赦俄顷已徧又符秦时事同
　　卷髪如虿
　　朱传虿螫虫也尾末揵然似髪之曲上者毛传虿螫虫也尾末揵然似妇人髪末曲上卷然释文虿敕迈反敕界反蠚虫也诗义疏虿一名杜伯河内谓之蚊幽州谓之蝎通俗文长尾为虿短尾为蝎左邾人出师隠公不设备臧文仲曰蠭虿有毒而况国乎又其父死于路已为虿尾言有毒也孝经援神契蜂虿垂芒为其毒在后也葛洪方云蝎中国多此江南所无陶隠居云蝎有雌雄雄者螫人痛止在一处雌者痛牵诸处晋语申生曰虽蝎谮焉避之庄子曰其僭如虿蝎之尾然则其害甚矣今医家呼虿尾为蝎稍蒯通曰猛虎之犹豫不如蠭虿之致蠚稽含谓谚曰过满百为虿所螫唐制三月上已赐侍臣栁卷云带之免虿毒博古图商有虿鼎释曰虿善毒人寓思患预防意一説为人名若郑献公虿及公孙虿之类叚柯古云防负巨者多化为蝎蝎子多负于背蝎前谓之螫后谓之虿常为蜗牛所食以迹规之不能去人或为蝎螫者以蜗牛涎涂之或以木椀合之立止雅翼説文虿字象形索靖草书名虿尾葢象其奋螯曵尾之形蜥蜴能食之故名蝎虎或云江南旧无蝎开元初有主簿盛过江至今江南往往有之俗呼为主簿虫晋书今山林之士利出一官商君谓之六蝎韩非谓之五蠧不闻让徳惟爵是闻刘昼防欲篇身之有欲犹树之有蝎树抱蝎自凿身抱欲自害通雅虿即范蜂也窠土或木食蜘蛛巴中蛒蜂在褰鼻蛇穴内最毒元稹有诗此虿也庄子曰虿之尾注长尾曰短尾曰虿音頼后人以其混改作蝲故博雅曰蝎也墨客挥犀曰有虫如扁蝉隠屋壁及书册前如蟹螯郑房为所螫遇良医曰此名恶飒不治杀人今苗洞中有之土人谓之竭沙
　　莫予荓蜂
　　朱荓使也蜂小物而有毒尔雅土蠭木蠭疏此辨蠭在土木之异也説文蠭飞虫螫人者其形大在地中作房而啖其子者名土蠭又名马蠭今荆巴间呼为蟺其形差小在树上作房者名木蠭亦食其子又云蠭丑螸疏蠭类好垂其腴以伏息説文螸垂腴也腴即腹下也援神契蜂虿垂芒内则爵鷃蜩范注范蜂也礼记曰蚕则绩而蟹有匡范则冠而蝉有緌方言蜂燕赵间谓之蠓蠮其大而蜜谓之壶蜂韩诗外传稷蜂不爇社防不熏所托者然也淮南子蜂房不容鹄卵言小不可蔵大也本草图经蜜蜂在蜜脾中如蛹白色大黄蜂即人家屋上作房及大木间蜂子也岭南人作馔食之黄色比蜜蜂更大荆巴间一种土蜂俗呼蟺蜂最大螫人或至死埤雅蜂有两衙应潮其主之所在众蜂为之旋绕如衞有君臣之义其毒在尾垂頴如锋故谓之蜂方言壶蜂即今黒蜂楚辞所谓赤蚁若象蜂若壶也黄蜂亦其一种无蜜纎长其窠仰缀于屋衔漆以固其蔕隂阳在尾喜合合则粉退末端有岐者牝鋭者牡也采取百芳酿蜜其房如脾谓之蜜脾其王之所居委积如台语曰蜂台蚁楼言蜂居如台蚁居如楼也西方之书曰味如嚼蜡天下之味莫甘于蜜莫淡于蜡蜡者蜜之蹠也厚于此者必薄于彼理之固然也凡蜂作蜜必湏人溺以酿诸花乃得成熟阴阳变化録蠭有将蠭相蠭蠭王王之所在蠭不敢螫无王则羣死有二王则分分则均挈其半飞必环衞皆有队伍行列故曰蜂有君臣之礼説林云豺祭兽獭祭鱼蜂蚁必宗其君雎鸠不乱其匹羔饮乳必跪其母雉鸣雊必推其雄此亦物之有礼者也又一种独蜂俗名七里蠭毒最猛人马被螫立亡又蛒蠭出巴中在褰鼻蛇穴内其毒非方药可疗乂独脚蠭出岭南一足连树跟不能动五月采之烧末和油治痈疽良又岭南菌毒夜有光化为巨蜂齧人若锯葢物类之变若此束晢发防记曰蝇生积灰蜂出蜘蛛抱朴子鸡有专栖之雄雉有擅泽之骄蚁有兼弱之智蜂有攻寡之计人相投御亦是耳山海经谷城之山足蜜蜂之庐今土木之蜂亦皆有蜜人家畜者质小而防黄腰腹相称如蝇蝉博物志人家养蜂以木为器开小孔以蜜涂器捕三两蜂内器中宿昔蜂飞出将伴来作蜜北方地燥蜂多在土中故多土蜜南方地湿蜂多在木中故多木蜜又蜀有竹蜜方言注云黒蜂穿竹作蜜或呼笛师一名留师又有石蜜即崖蜜蜂黒似防今房县人以长竿刺崖令蜜出用器盛取之是也江淮亦有崖蜜取者夜持烈炬临之蜂空羣赴焰尽殪然后连房刳取史赵广汉传専厉蠭气中山王传谗言之徒蠭生师古曰蠭气言盛也蠭生众多也又蠭王曰万诗缉云人近蜂则被其螫信小人则受其惑又曰莫予荓蜂犹云莫予毒也已古文莫予莫我之类皆倒提予我以便文耳王元之记曰蜂王无毒似以徳王者王之子尽复为王似一姓一君上下分定也王之所在蜂不敢螫似法令之明也取蜜得中似什一而税也








　　诗传名物集览卷五
<经部,诗类,诗传名物集览>
　　钦定四库全书
　　诗名物集览卷六　　庶吉士陈大章撰
　　鳞介
　　鲂鱼赪尾
　　朱鲂鱼名身广而薄少力细鳞尔雅鲂魾注今江东呼鲂鱼为鳊一名魾小头缩项濶腹穹脊色青白腹内肪甚腴陆疏鲂今伊洛济颍鲂鱼也广而薄肥恬而少力细鳞鱼之美者渔阳泉州及辽东梁水鲂肥厚尤美故其乡语曰居就粮梁水鲂埤雅其广方其厚褊故一曰鲂方也一曰鳊褊也鲂虽等美而縁水之优劣则有异故里语曰洛鲤伊鲂贵于牛羊言洛以浑深宜鲤伊以清浅宜鲂雅翼鲂缩头博腹青白而味长汉中者尤美尝以槎断水用禁人捕谓之槎头鳊杜甫诗即今耆旧无新语漫钓槎头缩项鳊鳊一作鯾説苑阳昼云夫投纶错饵若有若亡若食若不食者鲂也其为鱼也博而厚味座客赘语
　　曰鳊大曰□多腴有□俗所名火筩觜大者五六十觔
　　鱼尔雅鱼有力者鰴鱼枕谓之丁鱼肠谓之乙鱼尾谓之丙説文水虫也鱼尾与燕尾相似淮南子曰坎为水为月月者阴之宗鱼水族脑视月为盈虚月满则脑盈月虚则脑减又曰鱼生流水中则背白生止水中则背黒易包有鱼无咎不利宾包无鱼起凶又豚鱼吉信及豚鱼也又鱼贯鱼行有甲为之长众鱼徔之骈头相次如贯然又作为网罟以佃以渔葢取诸离周礼人凡祭祀宾客丧纪共其鱼之鱻薧醢人馈食之豆豚胉鱼醢加豆笋菹鱼醢礼器三牲鱼腊四海九州之美味曲礼祭宗庙之礼槀鱼曰商祭鲜鱼曰脡祭注槀干也商度也度燥湿之宜鲜者不馁挺然宜也又水潦降不献鱼鼈注水涸易得不足贵也月令立春之日鱼上氷季冬命渔师始渔天子亲往乃尝鱼先荐寝庙内则鱼曰作之注谓削其鳞作犹斮也羞濡鱼者进尾冬右腴夏右鳍礼鱼去乙家语鱼之大者名为鱄鲿其小者名鱦国语鱼禁鲲鲕蕃庶物也又云庶人祀以鱼史记武王渡河中流白鱼跃入舟王取以祭左传公矢鱼于棠非礼也鲁语宣公滥于泗渊非时也尚书中候曰桓公欲封泰山管仲曰昔圣王功成道格符瑞出乃封泰山今比目之鱼不至鳯麟不臻意者不可封乎庄子吞舟之鱼荡而失水则蝼蚁能制之又朽化为鱼物之变也曹植曰咸水之鱼不入江淡水之鱼不游海物违其性则死矣按鱼鳞物之总名也万物之类莫繁于鱼雄鲸雌鲵大者长数千里武阳小鱼如针一觔千头东方有比目鱼不比不行其名曰鲽鳐鱼鱼身鸟翼以夜飞音如鸾见则大穰何罗鱼一首十身音如犬食之已痈鱄珠鳖如肺六目足有珠鱼状如鲋彘毛其音如豚见则天下大旱薄鱼状如鳣一目音如欧见则天下旱飞鱼如豚赤文无羽可以御兵堪防鱼见则有水灾人鱼似人长三尺不可噉牛鱼目似牛形如犊子剥皮悬之潮至则毛起退则毛伏水猪鱼似猪形鹿鱼头上有两角如鹿海鳅长数千里穴居海底入穴则海水为潮出穴则潮退出入有节故潮应有期把勒亚鱼长数十丈首有二大孔喷水上出遇舶昂首注水舶中人急取盛酒巨木罂投之连吞数十輙去此皆鱼类之最恠者叚成式云凡鱼脑骨曰魫音枕曰丁尾曰魩音抹曰鲴曰乙骨曰鲠曰刺脬曰鳔白又曰细曰飘翅曰鳍曰鬛子曰鮇曰防
　　尾説文防也毛在尸后释名承脊之末稍防杀也韩诗章句鲂鱼劳则尾赤蓝田吕氏云鲤尾赤鲂尾白赤则劳甚矣养生经鱼劳则尾赤人劳则髪白左传如鱼竀尾衡流而方羊郑氏以为鱼肥则尾赤二説不同然鱼肥则不耐劳义亦通
　　鳣鲔发发
　　朱传鳣鱼似龙黄色鋭头口在颔下背上腹下皆有甲大者千余觔鲔似鳣而小色青黒毛传鳣鲤也释鱼有鲤鳣郭璞云鲤今赤鲤也鳣大鱼似鱏而短鼻口在颔下体有邪行甲无鳞肉黄大者长二三丈今江东呼为黄鱼与鲤全异亦名蜡鱼言脂色似蜡孔防孙炎又以鰋鮎为一鱼郭璞以鳣鲤鰋鮎各一鱼陆疏鳣鲔出江海三月中徔河下头来上鳣身形似龙鋭头口在颔下背上腹下皆有甲纵广四五尺今于盟津东石碛上钩取之大者千余觔可烝为又可为鲊子可为酱沈莹中水上异物志曰俗传临海鲤长百步又有七里鳣鱼埤雅鳣长鼻輭骨俗谓之玉板古今注鲤之大者为鲔鳢之大者为鳣非是也按诗曰有鳣有鲔鲦鲿鰋鲤言鲔矣而又言鰋鲤则鲔与鲤异名矣雅翼鳣大如五斗奁长丈长鼻软骨常三月中徔河上当于孟津捕之淮水亦有之惟以作鲊而骨可啖葢□属也鳣亦鲔类但鳣肉黄鲔肉白今江东呼鳣大者曰王鳣孔子曰食水者善逰而耐寒谓鱼类也鳣鲔之类虽食于水而不正食水淮南子曰鹈鹕饮水数斗而不足鳣鲔入口若露而死故鳣鲔不善逰冬乃岫居入河而浮亦其验也异物志鳣谓之含光言脂肉夜有光水经注鳣鲔鲤也出巩穴又云汉水东经西域县胡城为鳣湍洪波漭荡旧言有鳣鱼奋鬛直上至此暴腮因以名湍焉顔氏家训鳣鱼纯灰色无文诗缉云鳣鱑也似鲟汉书杨震冠雀衔三鳣飞集讲堂前本作鱓譌作鳣魏武食制鳣大如五斗奁长一丈安有冠雀能衔三者此为鱓明矣故都讲云虵鱓为卿大夫服之象数三者三台也先生自此升矣续汉书鳣本作鱓或云古通误也鳣脆名玉板腮曰玉梭衣陆佃以玉板为鳣别名亦非
　　鲔毛鲔鮥也尔雅云鮥鮇鲔郭云鲔鳣属大者名王鲔小者名叔鲔今宜都郡自京门以上通出鱏鳣之鱼有一鱼状似鳣而小建平人呼鮥子即此鱼也陆疏鲔鱼一名鮥形似鳣而青黒头小而尖似铁兠鍪口亦在颔下其甲可以摩姜大者不过七八尺益州人谓之鳣鲔肉色白味不如鳣一名鮥肉东莱辽东人谓之尉鱼或谓之仲明仲明者乐浪尉也溺死海中化为此鱼又郡国志云河南巩县东北崖二山腹有穴穴有渚渚多鲔旧説此穴与江湖通鲔徔穴来北入河故张衡赋云王鲔岫居山穴为岫谓此穴也埤雅鲔似鳣而青黒长鼻体无鳞甲岫居至春始出而浮阳北入河西上龙门入漆沮见日而目故诗人言漆沮及河通道此鱼礼曰龙以为畜故鱼鲔不淰而序诗者亦曰季冬荐鱼春献鲔则鲔别于鱼其来尚矣故鲔仲春徔河西上得过龙门便化为龙否则暴腮防额而还尸子曰龙门鱼之难也太行牛之难也故曰暴腮龙门垂耳辕下善为鱼者不求为茏望禹门而輙逝是以无暴腮防额之患水经曰鲔出巩穴直穴有渚谓之鲔渚周礼春献王鲔非时及他处则无雅翼周洛曰鲔蜀曰防防天官人云春献王鲔月令季春天子始乗舟荐鲔于寝庙夏小正二月祭鲔鲔之至有时美物也鱼之先至者
　　其鱼鲂鳏
　　朱传鲂鳏大鱼也毛传鳏大鱼孔丛子卫人钓于河得鳏鱼其大盈车子思问曰如何得之对曰吾下钓垂一鲂之饵鳏过而不视又以豚之半鳏则吞矣子思曰噫鳏贪以饵死士贪以禄死郑笺鳏鱼子尔雅鲲鱼子疏引此诗其鱼鲂鳏云鲲鳏字异古通用鲁语里革云鱼禁鲲鲕鸟翼鷇卵蕃庶物也本草鳏鳡鱼别名鳡性独行故曰鳏又名防诸书皆言大鱼郑以为小鱼误孟子老而无妻曰鳏释名鳏昆也昆明也愁悒不寐目恒鳏鳏然也毛诗古音考鳏矜古通用诗不侮矜寡礼矜寡孤独废疾有养诗何人不矜论衡作何人不鳏周书哀矜折狱于定国传作哀鳏折狱故鳏亦有矜音然鳏鱼之鳏音闗不得借矜为鳏也名物疏毛以鳏为大鱼次章鲂鱮亦云大鱼郑葢以盈车之鱼必非笱之所制故以鱼子易之不知鱼子尚未成鱼何云制以笱邪本草鳏鳡防一鱼也体似鯼腹平头似鲩口大颊似鮎色黄鳞似鳟稍细好吞啗同类故又名防一名黄颊山海经番条之山减水出焉中多鳡父之鱼食之已呕北户録异苑言诸鱼欲产防輙以头冲其腹其自生亦更相冲撞俗谓众鱼之生母李时珍云诸鱼生子必雄冲其腹仍出白以衞其子不必防也赘语曰鳏是鳙类郑以为鲲子非
　　其鱼鲂鱮
　　朱鱮似鲂厚而头大或谓之鲢笺云鱮似鲂而弱鳞陆防鱮鱼之不美者故里语曰网鱼得鱮不如啗茹其头尤大而肥者徐州人谓之鲢或谓之鳙幽州人谓之鸮□或谓之胡鳙埤雅鱮色白北土皆呼白鱮西征赋云华鲂跃鳞素鱮鬐性亦旅行故其制字从与亦或谓之鲢传云连行鱼属是已然失水即死弱鱼也今吴越呼鳙鲢鱼六韬曰缗隆饵重则嘉鱼食之缗调饵芳则庸鱼食之鳙庸鱼也故其字从庸雅翼鱼虽一类所食不同今鲩惟食草鳟食螺蚌鱮乃食鲩矢宜其味之不美今人亦不珍此族往往以为鲍鱼诗称孔乐韩土鲂鱮甫甫葢言川泽之善者以美恶之并畜鲂美而鱮不美今皆甫甫然则其土之乐可知犹之称周原之膴者必以堇荼如饴言之也郭璞曰鰫似鲢而黒今鳙鲢相似而小别鲢头小鳙头大本草诗传以鲢训鱮鲢黄鱮白故有二名李时珍曰鳙味亚于鲢鲢之美在腹鳙之美在首色之黒白首之大小各别以鱮鲢为一物非又海鱼肉如彘亦名鳙沿海人脯之山海经山水东北流注海中多鳙状如犂牛音如彘皆殊类同名非今池沼之鳙也鳙通作鰫通雅鱮鳙鲢一类而防分今俗以食草鱼矢而肥者为鲢头稍小身稍扁韵防不収鲢字其头最大者鳙也俗呼为鳑头鱮其总名也説文鲂下别作鳑毋亦古以鲂为鳑而以鯾为鳊乎陶隠居以鳙为鲍则失之远矣
　　龙盾之合
　　大戴礼鳞虫三百六十而龙为之长卵生思抱易时乗六龙以御天初九潜龙勿用象曰阳在下也九二见龙在田利见大人象曰徳施普也九五飞龙在天大人造也又龙战于野其血黄左传秋龙见于綘郊魏献子问于蔡墨曰吾闻虫莫智于龙对曰人实不智非龙实智古者畜龙故国有豢龙氏有御龙氏又郑大水龙鬭洧渊国人请禜焉子产曰我鬭龙不我觌也龙鬭我何觌焉乃止孙卿子云积水成川蛟龙生焉帝王世纪太昊庖牺氏风姓有景龙之瑞故以龙纪官宋玉曰神龙朝发昆仑暮宿孟诸超腾云汉之表婉转四渎之里夫尺泽之防岂能量江海之大哉管子云蛟龙水中之神者乗水则立失水则废元命包龙之言萌也隂中之阳故言龙举而云兴广雅有鳞曰蛟龙有翼曰应龙有角曰龙无角曰□龙未升天曰蟠龙能髙能下能小能巨能幽能明能短能长渊深是潜敷和其光説文龙春分登天秋分潜渊管子龙被五色而逰故神欲小则化如蚕蠋欲大则极于天下欲上则凌于云气欲沉则入于深泉变化无日上下无时谓之神淮南子蛟龙生于水而剖卵于陵其雄鸣上风雌鸣下风而化者形精之至也人不见龙之飞举而能髙者风雨奉之也又羽嘉生飞龙毛犊生应龙介鳞生蛟龙介潭生先龙论衡言龙头上有骨博山形名尺木无尺木不能升天谓龙徔木中升天也河图曰黄金千嵗生黄龙青金千嵗生青龙赤白之金亦各生龙抱朴子曰有自然之龙有虵蠋化成之龙山中辰日称雨师者龙也阴阳自然变化论骊龙之眸见百里纎芥又龙能变水人能变火龙不见石人不见风鱼不见水鬼不见地雅翼王符称世俗画龙马首虵尾将雨则吟其声如戞铜盘旋能发众香其嘘气成云反因云蔽身故不可见龙火与人火相反得湿而熖遇水而燔以火逐之则燔息而熖灭述异记龙有耳而无听其听在角广博物志物之听以耳而龙听以角牛听以鼻物之走以足蛇无足而行巨虚借足而行物之鸣以口而蝉鸣以翼螽斯以股物之飞以翼而防飞以尾儡飞以鬛物固无全赋也埤雅龙八十一鳞具九九之数九阳也虫莫智于龙龙之徳不为妄者能与细细能与巨巨能与髙髙能与下下故干以龙御天坤以马行地龙天类也马地类也易曰震为龙以动故也干六爻皆动皆谓之龙干之姤曰潜龙勿用同人曰见龙在田大有曰飞龙在天夬曰亢龙有悔坤曰见羣龙无首葢干初九变而之姤九二变而之同人九五变而之大有上九变而之夬六者俱动变而之坤此知震所以为龙之义矣贾谊新书亢龙往而不能反故易曰有悔有悔者凶也潜龙入而不能出故易曰勿用勿用者不可也韩非説难龙颔下有逆鳞婴之杀人法言曰龙以不制为龙圣人以不手为圣诗宾载手仇手取也郦氏水经曰鱼以秋为夜葢龙秋分则蛰寝于渊也河津一名龙门每嵗江海羣鱼集门下不得上上即有风雨随之火自后烧其尾乃化为龙矣世传龙生九子不成龙各有所好一赑屭形似龟好负重今石碑趺是也二螭吻形似兽性好望今屋上兽头是也三蒲牢形似龙而小今钟纽是也四狴犴形似虎有威力故立于狱门五饕餮好饮食故立于鼎葢六好水故立于桥柱七睚眦性好杀故立于刀环八金猊形似狮好烟火故立于香炉九椒图形似螺蚌性好门故立于门铺首又有金吾形似美人首尾似鱼有两翼故用以廵警蛟亦龙类无角似蛇而四足细颈颈有白婴大者数围卵生眉交又能交尾束物故谓之蛟南部新书龙性麄猛畏蜡爱竹及空青而嗜烧燕食燕肉人不可渡海或曰其性畏铁及楝叶五色线庄子朱评漫学屠龙于支离益殚千金之产技成而无所用説原龙有三停九似之説谓自首至膊膊至腰腰至尾皆相停也角似鹿头似驼眼似兔项似虵腹似蜃鳞似鱼爪似鹰掌似虎耳似牛龙千年一蜕骨藏之深山故曰龙易骨蛇易皮糜鹿易角蟹易螯象退齿麝退脐皆藏覆自珍也楚词神龙失水而陆居为蝼蚁之所裁云仙録云天罚乖龙必割其耳旧説龙皮以水沃之能辟暑龙肉以醢渍之则文章生龙珠在颔蛟珠在皮蛇珠在口鼈珠在足鱼珠在眼蚌蛛在腹故颔下之鳞珠所在也考工记凡攫閷援簭之类必深其爪出其目作其鳞之而注作起也鳞之而颊之有鬐鬛处谓龙属也相书云人臣得龙一体当至公相周礼大祭毁事用龙考工记上公用龙郑注龙当为厐谓襍色非纯玉也诗为龙为光又何天之龙毛传宠也又古垄字借用龙皆借字不借义易震为龙于氏虞氏并作防易潜见惕跃飞龙徳备矣上九亢龙坤上六龙战皆龙之变也干龙坤马义不可移震龙亦然以防易龙曲説叛经谬甚
　　必河之鲤
　　尔雅注鲤今之赤鲤养鱼经所以养鲤者鲤不相食易长又贵陶隠居云鲤鱼最为鱼之主形既可爱又能神变风俗通曰伯鱼之生有馈孔子鱼者喜以为瑞故名鲤古今注鲤之大者曰鳣兖州人谓赤鲤为赤骥青为青马黒为黒驹白为白骐以其飞越江湖也淮南子詹公之钓千嵗之鲤弗能避也本草图经鲤脊中鳞一道毎鳞上皆有小黒防徔头数至尾无大小皆三十六鳞有赤白黄三种味甘温但不可合小豆霍食害人又发诸疮雅翼鲤孟春之月应阳而动上负氷埤雅鲤鱼赤今人以盘水养之虽困鳞不反白葢健鱼也潘岳西征赋贯鲤蜀尾掣三牵两亦言其健也尔雅释鱼以鲤冠篇俗説鱼跃龙门过而为龙唯鲤为然殆亦龙类是以仙人乗龙亦或骑鲤酉阳襍爼道书以鲤多为龙故不食非能反药也山海经曰龙鲤陵居此即穿山甲以其似鲤而生于陵故名一谓之鲮鲤又一种通红尾三两岐曰金鲤亦曰金凫唐律民间取鲤即放之卖者杖六十号赤鯶公以国讳同音也佩用鱼符亦取象鲤广舆志鲤石在巴山世传琴髙所乗化而为石古诗呼儿烹鲤鱼中有尺素书説者谓古人多以鱼腹寄书非也古者尺素结为鲤形即缄耳烹鱼得书亦譬况之言非真烹也六书故曰尔雅释鱼首鲤鳣毛诗释文误合为一大抵二家专祖尔雅尔雅固不可尽信此乂读尔雅之误也按鲤鳣鳢鲩鰋鮎尔雅六名并举读者误以鳣释鲤鲩释鳢鮎释鰋説文又并下文以鮀为鳣尤误矣按通雅云鲤最易辨鳣是今之鳇鱼判然两物鳣或借为鱓用杨震三鳣是也説文直指为鲤又引诗鳣鲔发发则并不知鲔何物也本草以鳣为鳇严氏释之曰今俗作鲟则是合鳇鲟为一鱼矣周官春献王鲔鲔即鲟一作□一名骆肉葢古谓之鳣鲔今谓之鲟鳇耳韵防亦注鲤曰鳣相沿不察久矣晋书武帝太康中有鲤二见武库屋上或言武库兵府鱼有鳞甲兵类象至阴以兵革之祸于大阳也十年间母后之难再兴后周大象元年六月阳武有鲤鱼乗空而鬭明年帝崩
　　鳟鲂
　　朱传鳟似鯶而鳞细眼赤鱼之美者也尔雅鮅鳟注鳟一名鮅鯶子赤眼陆疏鳟似鯶鱼而鳞细于鯶赤眼多细文埤雅鳟鱼圆鲂鱼方鳟好独行制字从尊以此雅翼鳟目中赤色一道横贯曈俗谓之赤眼鱼食螺蚌多独行亦有两三头同行者极难取见网輙遁张衡七辨曰巩洛之鳟割以为□分芒防缕细乱防足
　　象弭鱼服
　　朱传鱼兽名似猪东海有之其皮背上斑文腹下纯青可为弓鞬矢服也陆疏鱼服鱼兽之皮也似猪出东海背上斑文腹下纯青今以为弓鞬步叉者也其皮虽干燥以为弓鞬矢服经年海水潮及天将雨毛皆起水潮还及天晴毛复如故虽在数千里外可以知海水之潮自相感也孔疏左传归夫人鱼轩服防云鱼兽名则鱼皮又可饰车夏官司弓人职曰仲冬献矢服注服盛矢笼也以兽皮为之罗氏曰鱼服鲛鱼之皮所为尔雅翼鲛出南海状如鼈而无足圆广尺余尾长尺许皮有珠文坚劲可以饰物今总谓之沙鱼大而长喙如锯者名胡沙小而皮粗者曰白沙用为器物之饰徔古已然诗象弭鱼服衞夫人乗鱼轩楚人鲛革犀兕以为甲今人亦以饰毛靶之属左思吴都赋有鲛又有鱕防释者以背上有甲珠文坚强可以饰刀口为鑢者为鲛其有横骨在鼻前如斤者为鱕防是胡沙也要是一类或云随母行惊则入母腹中寻复出每鲛腹可容四子颊赤如金网不能制俗呼河伯健儿鲛既世所服用人多识者特其音与蛟同解者或有差互凡皮有珠可饰刀剑者是鲛防之鲛满二千觔为鱼之长是蛟龙之蛟埤雅龙珠在颔鲛珠在皮蛇珠在口鼈珠在足鱼珠在眼蚌蛛在腹天主物簿叙鱼珠曰鱼懐珠至五十年则无腹鼓腮脑上有污其鳞鬛口眼皆异鬐当紫色口当赤色眼当红色刘歆期交州记曰鲛鱼出合浦长三尺背上有甲山海经曰燕山漳水其中多鲛注鲛有珠文尾青有毒皮可饰刀剑口述异记南海有鲛人之室水居如鱼不废机织其眼泣则出珠郭璞赞鱼之别属厥号曰鲛珠皮毒尾匪鳞匪毛可以错角兼饰剑刀鲛今谓鯋鱼南人皆盐为脯左传昭十二年泽之苇舟鲛守之注官名也木华海赋鲛人注龙属人状通雅鲛海鯋之最大者后汉舆服志载之陈藏器云一名鳆按鳆音雹出山东大不数指与鲛无异李时珍言本作□譌鲛腹有两洞贮水养子叚成式曰海鱼千嵗为剑鱼一名琵琶鱼喜鸣即大鯋也
　　鲿鯋
　　朱传鲿也今黄颊鱼是也似燕头鱼身形厚而长大颊骨正黄鱼之大而有力解飞者陆疏鲿一名黄颊鱼徐州人谓之黄颊通语也释文江东呼黄鲿鱼尾防黄大者长七八寸许埤雅性浮而善飞跃故一曰掦也一名黄旧説鱼胆春夏近上秋冬近下诗长笺引诗改鲿鯋为鯋窜易经文又引説苑阳鱎作乔谓乔即阳鱎不知鲿训与鱎类逈别
　　鯋朱传鯋鮀也鱼狭而小尝张口吹沙故又名吹沙尔雅鯋鮀注今吹沙小鱼体圆而有防文鯋即鮀也异物志吹沙长三寸许背上有刺螫人海物异名记鯋似鲫而狭小广志吹沙鱼大如指沙中行埤雅鯋性善沈大如指狭圆而长有黒防文沙中行亦于沙中乳子故张衡云县渊沈之鯋鰡也鲿鲂鲤其性浮鯋鳢鰋其性沈字指云鰡鯋属雅翼鯋非特吹沙亦止食细沙味甚美大者不过二觔然不若小者之佳今人呼为重唇唇厚特甚有若鼃龟故名今江东小谿中每春甚多土人珍之夏则随水下是后罕矣春来复来大抵正月先至鱼之最先至者次则鲤至次则鳜至桃花水至而鳜肥则三月矣又海鯋青目赤颊背上有鬛腹下有翅味肥美与此殊类宁波志皮上有沙故名其类甚多鸟兽考鯋有二种鱼丽之鯋葢闽广江汉之常产海鯋虎头鯋体黒文鳖足巨者余二百觔常以春晦陟于海上之麓旬日化为虎惟四足难化经月乃成矣濮氏曰鯋鱼多种极大者皮如沙可为刀剑鞘吹沙小鱼耳説文鯋鱼出乐浪番国从魦省旧注分魦鯋为二石皷文作鯋通雅鯋黄皮黒斑正月先至前濶而扁后方而狭陆氏以为狭小非六书故海中所产其皮如沙哆口无鳞胎生其类尤多大者盈舟本草曰鲛与鯋一类而数种大者尾长数尺能伤人皮皆有沙如珍珠斑其背有珠文如鹿而坚强者曰鹿沙亦曰白沙能变鹿背有斑文如虎而坚强者曰虎沙亦曰胡沙虎鱼所化鼻前有骨如斧能击物壊舟者曰锯沙又曰挺额鱼曰鱕防谓鼻骨如鐇斧也然罗愿苏颂皆云大而长喙如锯者曰胡沙性善肉美小而皮粗者曰白沙肉强有小毒似锯沙即胡沙非别有锯沙之名矣时珍所言不知何据
　　鲂鳢
　　朱传鳢鲖也又曰鲩也毛传鳢鲖也尔雅鳢鲩舍人曰鳢一名鲩郭璞曰鳢鲖也鲩今鯶鱼似鳟而大邢疏今防鱼也鲖与防音义同小雅鲂鳢是也郑笺云今只谓之鳢多在泥水中服食家忌食陆疏鳢鲩也似鲤颊狭而厚许慎以为鲤鱼本草蠡鱼味甘寒一名铜鱼生九江池泽味甘无毒主除水气面大肿及五痔陶隠居云今皆作鳢字旧言是公蛎虵所变然亦有相生者至难死虽死犹有虵性日华子诸鱼中惟此胆甘可食衍义云今人谓之黒鲤鱼邢疏即鳢也尔雅翼鳢鱼圆长而斑头有七防作北斗之象夜则仰首向北而拱焉有自然之礼故从礼胆独甘也故徔醴今道家忌之以其首戴斗也又指为厌故有天厌雁地厌犬水厌鳢之説皆禁不食尔雅又云鲣大鲖小者鮵疏此即上文鳢也六书故鱼之摰者鳞黒驳首左右各有窍如七星雌雄相随将子啖食众鱼埤雅今鳢是也有舌鳞细有花文一名文鱼与虵通气其首戴星夜则北向葢北方之鱼也鲿鯋之美不若鲂鳢鲂鳢之美不若鰋鲤故诗序如此郭氏解释鱼称为鲖然今鲖又别一种广要释鱼篇首列鲤鳣鰋鮎鳢鲩六种俱无释文郑渔仲曰六者之名显而易识故但载之而已不复释也可见鳢鲩明是二种毛郭俱云鳢鲖也山阴陆氏徔之陆疏朱传曰鲖又曰鲩则两岐矣若许慎以为鲤鱼罗氏以鲖又别一种不解所自出雨航襍録阑胡如小鳅而短大者如人指长三五寸头有斑防如七星潮退跳掷泥中土人取之以盂覆于地旦视之皆骈首拱北唐制卖鲤及蠡者皆杖六十葢鲤朝日蠡朝斗阑胡亦蠡类也张尔公云郑注鲩今鯶鱼性健急俗呼草鱼与鳢逈别旧注又曰鲩也则是以鳢为鲩矣鳢□字别音义同説文训□鲖也鳢鳠也分为二物亦非
　　鰋鲤
　　朱传鰋鮎也尔雅鰋鮎孙炎曰鰋一名鮎郭璞曰鰋今偃额白鱼鮎别名鳀江东通呼鮎为鮧本草鮧鱼味甘主百病陶隠居云此鳀也即是鮎图经大首方口背青黒无鳞多涎又有鳠鱼相似而大鮠鱼亦相似色黄而美衍义云鮧鱼形少类獭有四足腹重坠如囊身防紫色无鳞与鮎鮠相类埤雅今偃额白鱼也一名鮎鰋鱼偃鲤鱼俯鳢鱼圆鲂鱼方又曰鲿鱼黄鲂鱼青鳢鱼鰋鱼白鲤鱼赤则五色之鱼皆备雅翼鮧鱼两目上陈头大尾小善登竹有水堰处輙自下腾上或曰口腹俱大者名鳠背青口小者名鮎梁寅云鮎腹平着地故得鰋名诗缉毛以鮎释鰋郭云各自一鱼只当言似鮎耳一説鳗也哆口豕颊长须多次按孙炎以鰋鮎为一鱼郭璞以为二鱼埤雅两徔之其説尤混如陶贞白之説鮎即是鮧与郭説合葢鮎鮧为一鱼以其身滑无鳞故谓之鮎鮠鱼似鮎而大色黄白背有肉鬐秦人谓其发癞呼为癞鱼皆无鳞鳠即鮠之大者家语大鳀鱼鳀音夷即鳠也鰋身圆白额性好偃腹着平地当别为一种六书故曰尔雅鲤鳣鰋鮎鯋鮀各举六物读者以鳣释鲤鮎释鰋鮀释鯋毛氏亦蹈此误説文又并以鮀为鮎其谬滋甚
　　南有嘉鱼
　　朱传南谓江汉之间嘉鱼鲤质鳟鲫肌出沔南之丙穴水经注褎水又东南得丙水口水上承丙穴穴出嘉鱼常以三月出十月入穴口广五六尺去平地七八尺泉源县注鱼自穴下透入水穴口向丙故曰丙穴下注褎水故左思称嘉鱼出于丙穴任豫益州记嘉鱼似鳟蜀中谓之拙鱼蜀郡山处处有之徔石孔出大者五六尺类要丙水出丙穴在兴州顺政县今沔州又大景山在兴州南七十里与小景山对北有穴本作丙以避讳改云南记雅州丙穴出嘉鱼似鲤鳞细岭表録异嘉鱼形如鰽出梧州戎城县江水口甚肥美最宜为鯅每炙以芭蕉叶隔火虑脂滴火灭耳本草嘉鱼味甘温食之令人肥健悦泽此乳穴中小鱼常食乳水所以益人方舆胜览首有黒防谓照映星象相感而成长身细鳞肉白如玉其味自咸虞衡志嘉鱼出梧州火山下丙穴如小鲥鱼多脂煎不假油蜀中丙穴亦出肥美相似埤雅鲤质鳟鳞肌肉甚美食乳泉出于丙穴先儒言丙穴在汉中沔南县北有乳穴二常以三月取之旧説尾象篆文丙字故曰丙穴尔雅鱼尾谓之丙则鱼尾象丙岂特嘉鱼而已李善注左思赋鱼以丙日出穴蜀人呼为拙河阳呼为鮇山海经钩诸山寐鱼郭璞云即鮇鱼范成大言桂林出竹鱼形味似之则竹鱼即嘉鱼也
　　炰鼈脍鲤
　　尔雅鼈三足曰能説文介虫也周礼鼈人掌凡邦之簎事掌取互物注有甲物也以时簎鱼鼈龟蜃凡貍物注含刀之属也春献鼈蜃秋献龟鱼又濡鼈醢酱实蓼注濡烹也又鼈人以时簎鱼鼈注簎谓以扠刺泥中搏取之礼记水潦降不献鱼鼈又云鱼鼈不中杀不鬻于市又云水烦则鱼鼈不大又云居山以鱼鼈为礼君子谓之不知礼又云鼈去丑国语不食雏鼈注伏乳也春秋外传公父文伯饮南宫敬叔羞鼈焉路谙父怒鼈小遂出文伯母曰吾闻祭养尸享养宾鼈于何有而使夫人怒淮南子鼈无耳而目不可以瞥精于明也又曰青埿杀鼈得苋复生又曰烧鼋致鼈又曰鼈无耳而守神博物志九窍者胎化八窍者卵生龟鼈鼋此诸类皆卵生而影伏庄子阅休冬则擉鼈于江刺取之古今注鼈一名河伯徔事食物本草无帬而头足不缩者名纳鼈大如钱腹赤如血者名朱鼈生南海口中吐珠者名珠鼈山海经葛山澧水有珠鼈状如肺有目六足有珠又徔山多三足鼈大若山郭璞江赋鼈有三足龟有六眸左思蜀都赋白鼋命龟獭上祭埤雅云鼈以眼聼穹脊连胁甲虫也水居陆生养鱼经鱼满三百六十则蛟为之长引飞出水纳鼈则鱼不复去故鼈一名神守天地之性细腰纯雄大腰纯雌大腰龟鼈之属以虵为雄鼈珠在足在山上者名旱鼈有毒能杀人叚成式云甲虫影伏羽虫体伏今鼈伏于渊而卵剖于陵此思化也内典曰鹤影生鼈思生是则思生与影伏异矣今□□乳卵大如弹丸亦望卵而防一如龟鼈呼为防卵世云鼈伏随日谓随日光所转朝首东向夕首西向也又鼈之所在其上必有浮沫谓之鼈津捕鱼者以此占之韦氏燕録曰煮羊以防煮鼈以蚊物之相感虽有明知弗能推也雅翼易离为鼈为蟹为龟以其骨在外肉在内也考工记以外骨为龟属内骨为鼈属以鼈外有肉縁比龟为内骨耳鼋鼈之大者濶或至一二丈左传尧殛鲧于羽山其神化为黄能入于羽渊能三足鼈也荀子跬步不休跛鼈千里酉阳襍爼鼈目白腹下王字者不可食养生襍纂鼈六甲日不可食有四目者独目者赤足三足者领下软骨如角者头足不能缩者皆不可食方书鼈甲味咸性寒入肝九肋者良三元参赞云鼈居水底性冷能补隂乂益气不可合鸡子苋菜食之搜神记蛇之为鼈也鹤之为麞也蛬之为虾也不失其血气而形性变矣应变而动是谓顺常茍错其方则为妖
　　我龟既厌
　　朱卜筮数则渎而龟厌之孔疏礼龟曰卜蓍曰筮今笺并言卜筮以协句耳尔雅龟三足贲俯者灵仰者谢前弇诸果后弇诸猎左倪不类右倪不若一神龟注龟之最神明者二灵龟注涪陵郡出可以卜即今觜蠵龟一名灵其縁甲文似瑇瑁能鸣三摄龟注腹甲曲折解能自张闭好食蛇四寳龟注书曰遗我大寳龟是也五文龟注甲有文采河图云灵龟负书丹甲青文六筮龟注在蓍下潜伏七山龟八泽龟九水龟十火龟注生于火者犹火山出火防易天生神物圣人则之又或益之十朋之龟离为龟易纬灵蓍四十九茎下有千嵗龟守之书昆命于元龟又九江纳锡大龟雒书灵龟王者不偏党尊耆老则出逸周书伊尹请正西以神龟为献周礼鼈人秋献龟鱼龟人掌六龟之属天龟曰灵属地龟曰绎属东龟曰果属西龟曰靁属南龟曰腊属北龟曰若属各以其方之色与其体辨之凡取龟用秋时攻龟用春时各以其物入于龟室上春衅龟大戴礼甲虫三百六十而龟为之长礼记季秋登龟取鼋季冬命太史衅龟防以牲又祠龟防以牲血涂之又龟以为畜故人情不失又龟为前列先知也又青墨丝者天子之寳龟也左传臧武仲自邾使告臧贾且致大龟焉逸礼天子龟尺二寸诸侯八寸大夫六寸民士四寸龟者阴虫之老也龟三千嵗防于卷耳上老者先知故君子举事必攷之古今注龟一名衣督邮一名元绪六韬龟百嵗一尾千嵗十尾褚先生云一曰北斗龟二曰南辰龟三曰五星龟四曰八风龟五曰二十八宿龟六曰日月龟七曰九州龟八曰王龟凡八名龟各有文在腹下此龟不必满尺二寸民人得长七八寸可寳矣论衡孔子云龙食于清逰于清龟食于清逰于浊鱼食于浊逰于清説苑龟千嵗能与人言灵龟文五色似玉似金背阴向阳上隆象天下平法地槃衍象山四趾转运应四时文着象二十八宿虵头龙翅左精象日右精象月千嵗之化下气上通能知存亡吉凶之变史氏龟经龟生百嵗居鹊尾之上千嵗巢蓬叶上一千二百嵗可卜天地之终始又云龟甲黄足赤眼白尾青腹黒者禀受乎五行之粹也埤雅龟旧也外骨内肉肠属于首广肩无雄故龟与虵合谓之武化书龟龟相顾神交也易曰定天下之吉凶成天下之亹亹者莫大于蓍三礼图龟以上春灼后左夏灼前左秋灼前右冬灼后右庄子神龟能见梦于元君而不能避余且之网知能七十二钻无遗防而不能免刳肠之患又龟曵尾泥涂中管子伏闇能存而能亡者蓍龟与龙是也龟生于水发之于火为万物先为祸福正白虎通曰龟象也天产也蓍数也地产也占人曰凡卜筮君占体大夫占色史占墨卜人占色説文曰兆龟坼也龟灼之而后坼坼而后墨与色可知卜人先占坼史占墨次之大夫占色又次之众备焉而后占体以断吉凶之序也玉藻云卜人定龟史定墨君定体墨谓以墨画龟占其食否洛诰所谓我卜涧水东瀍水西惟洛食传曰卜必先墨画龟然后灼之兆顺食墨故卜师云火以作龟致其墨也书曰三龟一习吉言龟徔也启籥见书乃并吉则蓍徔焉而筮书与龟又并吉也公曰体王其无害则言卜筮之体并吉故王其无害矣明堂位曰周以黄目葢以龟目饰尊龟黄目也而许慎解字説罍亦曰龟目酒尊是也古者簠簋皆为龟形大臣有以贪墨废者曰簠簋不饰以龟不嗜食也家语臧文仲有守龟名蔡注龟出于蔡故名汉书注蔡龟名误矣汉食货志古者货贝寳龟有元龟公龟侯龟子龟为大贝壮贝幺贝之别史记南方老人用龟支牀畜龟饮食之以为能导引致气有益于助衰养老易曰舍尔灵龟葢龟有灵徳伏匿而噎善潜而不志于养类徔龟不咽粟葢龟善蔵能行气导引其背防伛韩子谓之穹龟相法强脊如龟有后之人也又龟背防坼如瓠故庄子云宋有善为不龟手之药是也龟音均山海经杻阳山多龟鸟首虺尾名旋龟音如刋木佩之不聋又宻山洛水亦有旋龟伊水多三足龟食之已肿朝野佥载伪周武姓武龟也故以铜为龟符考蔡邕让表云退省金龟紫绂之饰非臣容体所宜佩服曹植王粲诔金龟紫绶以彰勲则谢灵运诗牵丝及元兴解龟在景平则龟符不自武氏始又畜背隆处曰龟左传射麋丽龟注背之髙当心者説文龟鼈之类无雄以它为雄李杲云龟鼈皆有雌雄以尾交野人亲见其然非以虵为雄也许説不足据述异记龟肠属首猿臂通肩象口隠頥虎肾悬腹龟甲褁肉鼈肉褁甲岣嵝神书言龟溺磨瓷器能软研墨书石入数分方书雄龟以镜照之即失溺滴耳可治聋格物考龟聴雷声口中所含以蛰者吐出而昂首无虫可食既死败液渗入下甲故龟以自败者良汉书应劭注灵蠵大龟也雌曰蟕蠵雄曰瑇瑁时珍曰秦龟山龟也蟕蠵泽龟也岭表异録蟕蠵俗谓之兹彛人以木楔其肉吼如牛乃煮拍之如瑇瑁吴都赋巨鼇赑防音避戏一作赑屭
　　成是贝锦
　　朱传贝水中介虫也有文彩似锦説文贝海介虫古者货贝而寳龟至周有泉至秦废贝行泉尔雅贝陆居□在水者蜬郭注水陆异名也贝中肉如科斗但有头尾耳又大者魧注引书大传曰大贝如车渠谓车辋也即魧属又小者鰿注今细贝亦有紫色者出日南又贝贻贝注黒色贝也又余貾黄白文注黄为质白文为防又余泉白黄文注白为质黄文为防今紫贝以紫为质黒文为防又蚆博而頩注頩者中央广两头鋭又蜠大而险注险者谓汚薄又小而椭注即上小贝椭谓狭而长邢疏云此辨贝水陆大小文彩之不同也书大西伯既戡黎纣囚之羑里散宜生之江淮之浦取大贝如大车之渠以赎辠李廵曰书文贝仍几诗成是贝锦其曰椭者诗嶞山乔岳楚词南北顺椭其椭防何皆狭长之名也郑注贝文瑇瑁葢龟属其甲人之所寳古今以为泉货今出南番海中书掦州厥篚织贝顾命大贝鼖皷在西房诗义疏贝龟鼈之属余蚳黄为质白为文余泉白为质黄为文又有紫贝白质如玉紫防为文皆行列相当大者至尺六七寸今九真交趾以为杯盘寳物运斗枢瑶光星得江吐大贝山海经阳山浊洛之水注于番之泽中多文贝阴山渔水中多文贝邽山蒙水多黄贝苍梧之野爰有文贝相贝经朱仲学仙于琴髙髙乗鱼浮河海水产必究其言曰贝盈尺如赤电黒云谓之紫贝素质红黒谓之珠贝青地緑文谓之绶贝黒文黄画谓之霞贝紫愈疾珠明目绶消气障霞伏蛆虫贝大者如轮浮贝使人寡濯贝使人善惊虽贝使病疟皭贝使胎消惠贝使善忘醟贝使童愚女淫碧贝使人盗委贝使志强又有鹰啄蝉脊以逐温去水南州异物志交趾北南海中有大文贝质白而文紫天姿自然不假雕琢磨莹而光色焕烂交州记大贝出日南如酒杯小贝贝齿也善治毒俱有紫色埤雅兽二为友贝二为朋贝者海之介虫也贝中肉如科斗而有首尾以其背用故谓之贝本草惟载紫贝唐本注云形似贝大二三寸出东海南海上紫斑而骨白图经云紫贝即砑螺也儋振夷黎采以为货市北人惟画家用砑物贝之类极多古人用为寳货而紫贝尤为世所贵重汉文帝时南越献紫贝五百是也又车螯之紫者海人亦谓之紫贝盐铁论教与俗改弊与世易夏后以贝周人以紫贝尔雅翼古者货贝而寳龟夏后以贝殷人以紫石周则有泉贝至秦废贝而行钱故释鱼于贝之形色尤详而古者货赂贡赋赏赐之属于货者字皆徔贝也至王莽反汉犹以贝四寸八分以上至寸二分为五品故有大贝壮贝幺贝小贝之名不盈六分不得为货今大贝出日南涨海中可为酒杯盖贝之在水者即蠃之小者也今贝既不复为货晋宋间犹以饰军容服物葢鲁颂所称贝胄朱綅其来旧矣东方朔曰齿如编贝葢用以为饰必编之也乐书有梵贝大可容数斗乃蠡之大者南蛮吹之以节乐禹贡织贝郑注云贝锦名先染丝而后织之即成文也诗成是贝锦言谗人文致人罪犹因萋菲之形文致之成贝锦也诗锡我百朋注五贝曰朋即汉书五种贝也朋则二贝为朋岭南新语云有客尝至吴川见海浪至如万条白练诸蠃殻随浪去来往复日久光彩陆离可鉴麋湏不减水碧金膏也又黒夜海中生火蠃蜬之属一一负火以行葢离为蚌为蠃文为蛤为虈音鸮皆火徳也姚寛云蛤蜊文蛤皆一潮生一晕葢潮水咸属火晕生于潮亦生于火阴火生于海为鳞介之文阳火生于山为鸟兽之文
　　鼍鼔逢逢
　　朱传鼍似蜥蜴长丈余皮可冒鼔毛传鱼属月令季夏之月命渔师伐蛟取鼍注鼍皮可以冒鼔周书王防曰防稽以鼍陆疏鼍形似水蜥蜴四足长丈余卵大如鹅卵甲如铠甲今合药鼍鱼甲是也本草图经鼍水族蛇鱼肉至美口内涎有毒长一丈者吐气成雾致雨力猛能攻防江岸性嗜睡目精常闭形如龙长者自囓其尾极难死声甚可畏人于穴掘之百人掘湏百人牵一人掘湏一人牵不然终不可出赵辟公襍説鼍闻鼔声则鸣晋安海物记鼍宵鸣如桴鼔江淮间谓之鼍鼔亦谓之鼍更续博物志一名土龙鳞甲黒色能横飞不能上腾埤雅鼍具十二肉蛇肉在尾最毒其枕莹净鱼枕弗如象龙形一名鱓夜鸣应更初更一鸣而止二即再鸣今鲀将风则踊鼍欲雨则鸣故里俗以鲀防风以鼍防雨取以冐鼔其声逢逢然象鼍之鸣也尔雅翼鼍状如守宫而大长一二丈五色背尾皆有鳞甲如铠夜则出江岸人甚畏之老者能为鬽梁周兴嗣常食鼍肉后为所喷便成恶疮诗云鼍鼔逢逢李斯云树灵鼍之鼔是周秦皆以冒鼔也吕氏春秋颛顼令飞龙作鼔效八风之音命之曰承云乃令鱓先为乐倡鱓乃偃浸以其尾鼓其腹其音英马融广成颂左挈夔龙右提蛟鼍本草作鮀生南海池泽取无时陶隠居云鮀即今鼍也甲可疗疾皮可冒鼔肉至补益于物难死沸汤沃以入腹良久乃割老者多变化为邪魅陈蔵器云俗音鱓鱼音善字或作鱓诸书皆以鳣为鱓本草经以鳣为鼍仍足鱼字殊为误也广要云鱓字本音鮀埤雅云一名鱓吴越谓之鱓更与吕氏春秋合其音上演切乃似鳗鲡鱼而细长者罗氏所云似蛇无鳞体有涎沬之鱼即俗书鳝字也张尔公曰六书故云它鼍实一字説文以它为蛇观其文絶不相类而龟则徔它鱼部又有鱓字鱼名也皮可为鼔即鼍之衍文按此説非是説文它象夗曲类虵即虵之省未可以它同鼍鱓皮不可冒鼔亦非鼍説文必合而一之误也韵防通作鮀亦误
　　黄耉台背
　　朱传台鲐也人老则背有台文郑笺台之言鲐也人老则背鲐文释诂鲐背耉老夀人也舍人注老人气衰皮肤消瘠背若鲐鱼吴都赋王鲔鯸鲐刘逵注鯸鲐状如科斗大者长尺余腹下白背上青黒有黄文性有毒虽小獭及大鱼不敢餤之烝煮肥美本草鯸鮧鱼肝毒杀人腹无胆头无腮子大如粟浸之经宿如弹丸其毒尤甚一名鹕夷鱼以物触之即嗔腹如气毬亦名嗔鱼腹白背有赤道日华子云又名吹肚鱼刘熈释名九十曰鲐背尔雅翼云防即今之河鲀也叚成式作鲑晋庾杲每食三韮任昉戏之曰谁谓庾郎贫每食鲑菜常有二十七种晋人以鱼为鲑菜今吴语犹然乂名鯸鲐所谓黄耉台背或谓为鯸鲐鱼或谓之鹕夷鱼与鰋鱼相乱葢鰋鱼之鮧亦有题夷二音也又云防鱼肝子有大毒河鲀无毒葢北人不食河鲀故不能的指为何物耳韵防小补鲑与膎通名物疏广志鮠鱼一名河鲀陈蔵器罗愿亦云然本草图经独以为秦之防鱼又未知与河鲀为同为异吴中食河鲀以为常味惟忌肝入水沈者未闻毒皆杀人如本草所言也河鲀皮有刺触人手老人皮肤粗硬有似此皮故谓之台背非如台之文也但河鲀非西北所产未知诗人何以入咏或者台别一鱼雨航襍録黄驹即防俗所谓河鲀也一名鮠一名鸱夷一名鯸鲐其肝最毒独眼者尤甚海上人去其头尾用橄防甘蔗煮之然初出可食久则毒尤甚谚曰青芦长一尺不与河鲀作主客或曰煮熟则无患然多食亦发海邉人呼为乌狼膏俗云河鲀知风葢风将南北先涌不爽故云梅圣俞河鲀诗有杨花荻芽之语注河鲀食栁絮而肥南人合荻芽为脍噉之其腹中腴目为西施乳物类志胡夷鱼即河鲀博物志防鱼心肝头毒司马公潜虚用鯸防之浮必是河鲀误以鲑为防耳辍耕録中河鲀毒者槐花防炒与干胭脂等分捣粉水同灌之良又龙脑亦可解通雅鯸防防鲐鲑皆今之河豚亦曰乌狼亦曰探鱼黄者曰黄防大观本草列河豚鯸鲐为两种非也
　　鲦鲿鰋鲤
　　朱传鲦白鲦也尔雅鮂黒鰦郭云即白鯈江东呼为防者埤雅鲦鱼形狭而长若条然故曰鲦也今江淮之间谓之□鱼性浮似鲿而白雅翼鲦形纎长而白故曰白鲦又谓白鯈释鱼鮂黒鰦是也此鱼好逰水上荀子曰鯈防者浮阳之鱼胠于水而思水则无逮矣注浮水上就阳也胠去也一名阳鱎防音叨又音乔庄子鯈鱼出逰徔容以为鱼乐明遂其性也淮南子不得其道若观鯈鱼望之可见即之不可得説苑子贱为单父宰将行王昼谓曰吾少贱不知理民之术然有钓道焉夫投纶下饵迎而吸之者阳鱎也肉薄而不美若存若亡若食若不食者鲂也其为鱼也肉厚而味羙子贱曰善及至单父见有车葢逺迎者曰此阳鱎鱼也驱之而已郭璞鯈鱼赞涸和损平莫惨于忧诗咏萱草带山则鯈壑焉遗岱聊以盘逰此山海经所载带山芘湖之鯈状如鸡赤毛三尾六足四目音如鹊食之已忧者其説近恠非庄子淮南所云也通雅鯈李氏音由白鱼也徐氏音条类篇合鲦鯈为一鲰亦浮阳小鱼也故士自称曰鲰生鰦或作鲻郭注白鱼也江东呼为黒鮂葢鰦类而色不白者今海味重鰦鱼子其白者北方以寳坻为羙福州水晶鱼最妙亦其类也




　　诗传名物集览卷六
<经部,诗类,诗传名物集览>
　　钦定四库全书
　　诗传名物集览卷七　　　庶吉士陈大章撰草
　　叅差荇菜
　　朱传荇接余也根生水底茎如钗股上靑下白叶紫赤圆径寸余浮在水面尔雅莕接佘其叶苻郭璞注丛生水中叶圆在茎端长短随水深浅江东人食取茎以苦酒浸之脆美毛传后妃供荇菜以事宗庙疏周礼四豆之实无荇陆疏根在水底与水深浅等大如钗股鬻其白茎以苦酒浸之脆美可按酒鬻即煑罗氏云荇菜叶卷渐开圆而稍羡不若之极圆也皆随水高低平浮水上花黄色六出今宛陵陂湖中弥覆顷亩日出照之如金俗名金莲子严氏诗缉云参差训不齐今池洲人称莕公须葢细荇乱生若须然诗人之辞不茍矣埤雅三相参为参两相差为差参差言其出之无类也左右言其求之无方也荇之言行也苹言宾藻言澡繁言盛故敎成之际芼用苹藻以成妇顺顔氏家训荇菜是水悉有黄花叶似莼可为祭祀之菹河北人不识荇博士皆以参差者是苋菜名物解荇菜谓之茆芥顺阳而长本系阴有洁不可陷溺之德故以况淑女本草凫葵味甘冷即莕菜别本注云生水中似莼茎涩根极长江南人多食之云是猪误也猪莼与莼丝各一种张七泽云荇菜首见三百篇江南陂泽中有之农田余话谓熟煑其味如蜜名莕酥然知者絶少诗记芼熟而荐之也芼以姜桂诗缉芼之谓为羹内则芼羮注云菜
　　菜尔雅菜谓之蔬説文蔬菜也凡草可食者皆名蔬月令仲秋命有司趋民务畜菜注菜所以助谷之不及故收之为备古者入学以菜贽释菜于先师重蔬也毛传云后妃能共荇菜备庻物以事宗庙也祭统水草之葅陆产之醢小物备矣三牲之俎八簋之实美物备矣昆虫之异草木之实阴阳之物备矣凡天之所生地之所长茍可荐者莫不咸在示尽物也説原曰蔬植三百六十葵为之长凡草木之苖皆可茹种类最繁华夷花木考言防苍山有高河菜莱州有龙防菜广州有鸡侯菜稽含所言绰菜优殿菜苏轼所言藤叶菜食物本草所载蕺菜醍醐菜茅膏菜孟娘菜刘隐菜其诸蒿诸根诸树头诸花瓣诸药草苖皆可为菜在辨其味而已张华曰瓮菜蔓生花白中空而脆自番舶以瓮盛来故名能解野葛毒魏武噉野葛尺许应食是菜刘安世曰啖野葛饮鸩酒操此声诳人欲其无害己耳非实事也又魏武遣人觇刘备方闭门种菜东方朔七谏云桂蠧不知所淹留兮蓼虫不知徙乎葵菜注喻众人嗜进已守正终困也
　　葛之覃兮
　　朱传葛草名蔓生可絺绤者毛传葛所以为絺绤女功之事烦辱者罗氏曰葛生山泽间其蔓延盛者牵其首以至根可二十步禹贡卉服注云草服葛也葛花藤皆可醒酒又鸡齐一名鹿藿一名黄斤其生延蔓生食甜脆亦可烝食有粉今之食葛非为絺绤者也周礼地官掌葛征絺绤之材于山农凡葛征徴草贡之材于泽农注征葛不止为絺绤用草贡苎属也周书葛人得其叶以为羮君子得其材以为絺绤以为君子朝廷夏服礼后织紞今乃亲葛事如此葢亲蚕以劝女工之正事亲葛以劝女工之余事也埤雅葛性柔韧蔓生可为布瓜葛皆延蔓相及故属之蔓延者取譬瓜葛又曰葛性柔韧蔓生可衣故引以为赋葢知稼穑之艰难则可以为王矣知女工之勤劳则可以为后矣苏恭曰葛虽除毒根入土五六寸名葛脰脰颈也服之令人吐有防毒本经葛谷即其实也又就葛亦葛类叶黄而圆故曰黄环实名狼跋子治痰消肿野葛本作冶葛论衡云冶地名在东南广人谓之胡蔓草一名断肠岳州谓之黄藤即钩吻大毒尔雅有龙葛注似葛蔓生江东呼龙尾亦曰虎葛一名乌蔹一名五叶苺治痈神药也
　　采采卷耳
　　朱传卷耳枲耳叶如防耳丛生如盘尔雅卷耳苓耳郭云广雅枲耳亦云胡枲江东呼常枲或曰苓耳形如防耳故有耳之号丛生似盘陆疏叶靑白色似胡荽白叶细茎蔓生可煑为茹滑而少味四月中生子如妇人耳中珰今或谓之耳珰幽州人谓爵耳罗愿云幽冀谓之防菜其实如防耳而苍色上多刺好着人衣一名葹离骚以喻小人所谓薋菉葹以盈室是也一名羊负来博物志洛中有人入蜀胡枲着羊毛洛人种之据此物既称胡枲必是胡物但国风尔雅所载其来已久非始于近世也本草经枲耳实味苦甘温叶味苦辛久服益气耳目聪明强志轻身一名地葵一名葹生安陆川谷六安田野实熟时采陶隐居曰此是常思菜伧人昔食之以叶覆麦作黄衣者方用甚稀诗纪据本草卷耳即苍耳今麴蘖多用之崔实四民月令伏后廿日为麹至七月七日干之覆以胡枲故古人采之淮南子瞽师庻女位贱尚葈权轻飞羽许重叔曰尚主也葈者葈耳菜名也言主是官者至防贱也瞽师庻女尤贱于此官故曰权轻飞羽据此则采采卷耳贱者之役矣名物疏古释卷耳者皆以为即苍耳惟郑夹漈云诗云采采卷耳以其可茹也即今卷菜如连钱者是若苍耳但堪入药不可食南越志宁越乡多葹卷江淮谓之宿莽郭璞赞葹卷之草拔心不死屈平嘉之讽咏以比取类虽迩兴有逺防广要云王逸曰葹枲耳也或因尔雅卷葹草谓即是葹郭氏以为宿莽引离骚夕搴中洲之宿莽第宿莽过冬不死枲耳至秋早凋确是二物荆楚嵗时记卷耳一名珰草丛生如盘旧説千嵗龟巢于莲叶游于卷耳之上本草卷耳一名葹离骚菉葹王逸及朱子皆以葹为枲耳旧注豆属非
　　葛藟累之
　　朱传藟葛类累犹系也尔雅诸虑山櫐郭注今江东呼櫐为藤似葛而麄大陆疏一名巨苽似燕薁亦延蔓生叶艾白色其子赤可食酢而不美幽州谓之推藟本草千嵗櫐一名蔂芜陶隐居云树如葡萄叶如鬼桃陈藏器云似葛蔓叶小白子赤条中有白汁图经蔂生泰山川谷作藤生蔓延木上叶如葡萄而小四月摘其茎汁白而甘五月开花七月结实八月采子青黑防赤冬凋叶即诗云葛藟者也苏恭谓是蘡薁藤深为谬妄左传云葛藟犹能庇其本根广要云藟必与葛同咏如此诗与绵绵葛藟莫莫葛藟诸什是也尔雅入释木后人以木解之恐误正字通説文草部藟草也一曰秬鬯又入木部曰蔂木也尔雅释木有山櫐郭注今江东呼櫐为藤似葛而麄大韵会云藤大如盌故从木其形似草故从草集韵藟或作蘽据此则藟与蘽通説文分部训木非藟与秬鬯巨瓜无涉旧注并失之又杨慎引韵英葛藟作葛蕌不知蕌即藟之譌省也
　　采采芣苢
　　朱传芣苢车前也尔雅芣苢马舄马舄车前疏药草也别三名郭云今车前草大叶长穗好生道边江东呼为虾蟆衣本草车前子强阴益精令人有子一名当道一名牛遗一名胜舄生真定平泽丘陵阪道中陶隠居云子性冷利仙经亦服饵之令人身轻不老韩诗乃言芣苢是木似李食其实宜子孙是为谬矣图经云春初生苖叶布地如匙面累年者长及尺余如防尾花甚细青色防赤结实如葶苈赤黑色今人五月采苗七月八月采实陆疏马舄喜在牛迹中生故云车前当道幽州人谓之牛舌草可煑作茹大滑其子治妇人产难王肃引周书王会云芣苢实大如李生西戎王基驳云王会所记襍物竒兽皆四夷逺国各赍土地异物以为贡贽非周南妇人所得采是芣苢为马舄之草非西戎之木也王旻山居録有种车前剪苖食法昔人多以为蔬今野人犹采食之埤雅列子曰若防为鹑得水为防得水土之际为防蠙之衣生于陵屯为陵舄陵舄车前也或谓之嘏蟆衣韩诗外传直曰车前瞿芣苢葢生于两旁谓之瞿按草最易生他草所在或无唯车前苍耳所至有之故芣苢卷耳之诗正言此二物葢不如是不足以着志不在焉与乐有子也神仙服食经车前实雷之精也服之形化八月采地衣地衣者车前实也或因本草车前一名胜舄误指芣苢即泽舄非是郭璞赞车前之草别名芣苢王会之名其实如李名之相乱在乎疑似
　　言刈其楚
　　朱传蒌蒌蒿也叶似艾靑白色长数寸生水泽中许东阳云疏云长数寸高丈余长言其叶高言其茎故可刈为薪传恐脱高丈余三字释草□蔏蒌郭云蔏蒌蒌蒿也生下田湖地在水曰游湖即尔雅之繁由湖初生可啖江东用羮鱼陆疏蒌蒿正月根芽生旁茎正白生食之香而脆美其叶又可烝为茹管子叶下于下于苋苋下于蒲蒲下于苇苇下于雚雚下于蒌蒌下于荓荓下于萧萧下于薜薜下于萑萑下于茅凡彼草物有二十衰蔬谱蒌一名白蒿一名蘩一名蔏有水陆二种形状相似水生者辛香而美二月发苖叶似嫩艾而岐细面靑背白茎或赤或白根白脆葢嘉蔬也尔雅翼蒌蒌蒿説文曰可以烹鱼古今以为珍菜大招吴酸蒿不沾薄只王逸注蒿蘩草也蒌香草也蒿一作芼芼菜也言吴人善为羮甘菜若蒌味无沾薄言其调也又曰沾多汁也薄无味也言吴人工调酸咸瀹蒿蒌以为虀不浓不薄适其美也葢蒌多生于吴吴人犹能调和之如后世千里羹未下盐豉之比
　　于以采蘩
　　朱传蘩白蒿也或曰蘩所以生蚕葢古者后夫人有亲蚕之礼此诗犹周南之有葛覃也左传涧溪沼沚之毛苹蘩蕰藻之菜可荐于鬼神可羞于王公毛传夫人执蘩菜以助祭神享德与信不求备焉郑笺执蘩菜者以豆荐蘩葅尔雅蘩皤蒿孙炎云白蒿陆疏凡艾白色为皤蒿今白蒿春始生及秋香美可生食又可烝一名游湖北海人谓之滂渤又曰蘩之丑秋为蒿谓春时各有种名至秋老通呼为蒿也夏小正传曰蘩游湖游湖滂渤也本草注生中山川泽二月采此蒿麄于靑蒿从初生至枯白于众蒿叶似艾叶上有白毛麄涩俗呼为蓬蒿孟诜云此蒿春初先诸草生其叶生挼醋淹之为菹甚益人今人但食蒌蒿不复食此或疑此即蒌蒿而孟诜又别着蒌蒿所説不同明是二物陆佃云蒿青而高蘩白而繁诗曰采蘩祁祁今覆蚕种尚用蒿罗愿云莪即古之蘩生泽田渐洳之处诗云采蘩于沼沚涧中明是水草説者乃云蘩皤蒿皤蒿陆草不妨亦谓之蘩顾非夫人所采耳邠风春日迟迟采蘩祁祁葢农工有早晚蚕事有先后言采桑于前以着蚕之早者言采蘩于后以着蚕之晚者今覆蚕种尚用蒿仙经云白蒿白兔食之仙尔雅蘩菟蒵郭璞云未详岂谓是欤又駏驉亦食庵防子而仙駏驉马类物各有所宜本草又称食茵陈而仙葢茵陈似青蒿而背白故説者误以白蒿説之其苖细经冬不死更因陈根而生故名凡蘩之丑艾可炙蓍可占萧可燎蒌莪蒿蘩通可茹啖当别而论之朱子语録问采蘩诗若作祭祀説自晓然若作蚕事説虽与葛覃同类而恐实非也葛覃是女工采蘩是妇职以为同类亦无不可何必蚕事而后同耶曰此説亦姑存之而已诗名物疏按本草注生中山川泽则皤蒿不妨为水物也但所在有之多生陆地耳罗氏背尔雅而自为説非也
　　言采其蕨
　　朱传蕨也初生无叶时可食尔雅蕨注广雅云紫藄非也初生无叶可食江西谓之邢疏云可食之菜也陆疏蕨山菜也周秦曰蕨齐鲁曰初生似蒜茎紫黑色可食如葵陆佃云状如大萑拳足又如其足之蹷故谓之蕨名物解曰言其始生未有放叶始蕨之时俗云初生亦类鳖脚故曰也罗愿云蕨生如小儿拳紫色而肥野人令嵗焚山则来嵗蕨菜繁生其旧生蕨之处蕨叶老硬敷披人志之谓蕨基今道路负荷转移者皆不肯食云令人脚弱薇犹礼家用之蕨不复用可知贱也通志蕨一名莽牙也四皓食之而寿夷齐食之而夭此物不可生食捣汁取粉凶年以御饥又有一种大蕨亦可食谓之藄蕨尔雅云藄月尔蕨与藄为二种花繁月尔蕨无花陈藏器云今永康道江居民多以醋淹而食之山谷诗蕨芽初长小儿拳酷似其状又一种水蕨生水中似蕨吕览谓之防一名防宋史范仲淹安抚江淮进民间所食乌昩草乞宣示六宫以抑奢侈乌昩即蕨搜神记郄鉴镇丹徒出猎军士有食生蕨者得疾后吐一小蛇悬之渐干乃蕨也故蕨不可生食按蕨与藄皆可作粉非有二种郭注云似蕨误葢藄即蕨之下体也广要谓大蕨名藄即尔雅之月尔亦属臆説
　　言采其薇
　　朱传薇似蕨而差大有芒而味苦山间人食之谓之迷蕨陆蔬山菜也茎叶皆似小豆蔓生其味亦如小豆藿可作羮亦可生食今官园种之以供宗庙祭祀埤雅尔雅薇垂水好生水边故尔雅曰乘水似藿菜之微者也故仪礼公食大夫礼铏芼豕以薇记曰铏芼牛藿羊苦豕薇是也雅翼文王之时歌采薇以遣戍役一章作止二章柔止三章刚止故先儒以为所遣有先中后辈首章则二月中旬遣之次章三月上旬遣之三章则三月中旬遣之通志白薇曰白幕曰薇草曰春草曰骨美又云薇生水旁叶如萍三秦记夷齐食之三年顔色不变其歌曰登彼西山兮采其薇矣武王戒之不食而死程子曰夷齐不食周粟者不食周禄而已采薇饿死言食菜以没世也饿死之説未足深信胡明仲云荆楚之间有草丛生修条四时发頴春夏之交花亦繁丽条之腴者大如巨擘剥而食之甘美野人呼为迷阳疑庄子所谓迷阳迷阳无伤吾行即此本草薇有二种生平原川谷似柳叶者白薇也生水旁叶似萍者薇也诗云陟山采薇又云山有蕨薇则是山菜非尔雅所云垂水者也埤雅混而一之误矣然陆玑称茎叶如小豆蔓生玑亲见官园所种所言必审复非似柳之白薇郑渔仲谓是金樱芽不知何据朱子胡氏皆以为迷阳而一云味苦一云甘美又自不同惟项安世以为今之野豌豆蜀人谓之巢菜有合陆疏蔬谱薇一名野豌豆一名大巢菜生麦田及原隰中茎叶气味皆似豌豆巢菜有大小二种大者即薇无实小者则东坡所谓元修菜也
　　于以采苹
　　朱传苹水上浮萍也江东人谓之防尔雅苹萍其大者苹郭注水中浮萍江东谓之薸陆疏水上浮萍麄大者谓之苹小者曰蓱季春始生可糁烝为茹又可苦酒淹以就酒周书谷雨前一日水萍始生萍不生阳气愤盈夏小正七月湟潦生萍本草水萍一名水花一名水白一名水苏唐本注水萍有三种大者名苹中者曰荇菜亦相似而叶圆小者水上浮萍吴氏本草水萍一名水亷生池泽水上叶圆小一茎一叶根入水五月华白本草经水萍一名水华久服身轻陈藏器云苹叶圆濶寸许叶下有一防如水沫一名芣菜诗缉苹可茹萍不可茹郭氏以小萍为大萍误岂有不可食之萍而以之供祭祀乎雅翼云苹叶正方中拆如十字根生水底叶敷水上不若小浮萍之无根而漂浮也故韩诗云沈者曰苹浮者曰薸薸音瓢即小萍也苹亦不沈但比萍则有根不浮游耳五月有华白色故谓之白苹吕氏春秋菜之美者昆仑之苹萍焉楚王渡江得萍实天问曰靡萍九衢言其枝叶分为衢道犹今言花五出六出也九衢异方之物今萍三衢苹虽大四衢而已本草称水萍皆得萍名而实苹也葢实非无根者所能生枝叶九道尤大于苹矣陶隐居云水萍非今浮萍子説文云萍无根但有小须垂水中楚辞曰窃伤兮浮萍无根然淮南子云萍植根于水木植根于地则萍以水为地所垂者乃是根今或反根于上为日所防即死是与失土同矣二家释萍极明又与苹有别但谓食野之苹即此恐未必然名物疏云周处风土记萍苹芹菜之别名此説非是芹别一物矣苹又有水陆之异柳恽所谓汀洲采白苹水生而似萍者也宋玉所谓起于青苹之末陆生而似莎者也通雅云苹萍一类也靡苹田字草也邓元锡函史谓其有根而大葢有二种生湖中者大生田中者小所谓青苹也水中破铜钱曰白苹李时珍専以叶合成如田字者为苹殆泥破铜钱名四叶菜又名田字草湖塘田中皆有之能疗鸡朦眼非苹也陈藏器所云芣菜即杨慎巵言所谓田字草时珍又以黄花白叶如小荷结实如小角黍为萍蓬草即楚王蓱实亦意揣之词鹿食之苹即蒿也非萍属陆佃指为此萍尤误陆疏广要郑樵云萍属不可食此必莼类叶亦圆浮水上如萍也然未详其状不免传譌按陆疏云小者萍原未相溷埤雅苹与藻互发终多糢糊又释苹云无根而浮常如水平故曰苹也一谓之薸言无定性漂流随风也周官萍氏掌水禁郑氏曰以不沈溺取名葢使几酒谨酒也月令季春谷雨之日萍始生旧説萍善滋生一夜七子一曰萍生于止水不生于流水一夕九子故曰九子萍也世説杨花入水为浮萍尔雅翼云水上小浮萍江东曰薸高诱曰苹大萍水漂也字并同音箪瓢之瓢字似藻説者遂以相紊葢非其类也卉木谱苹类极多难辨其叶径三寸有一缺而形圆如马蹄者也似莼而少尖长者防也其花并有黄白二色叶径四五寸如小荷叶而黄花结实如小角黍者萍蓬草也四叶合成一叶如田字形者苹也以此分别必无错误矣
　　于以采藻
　　朱传藻聚藻也生水底茎如钗股叶似蓬蒿传云藻聚藻笺云古者妇人先嫁三月祖庙未毁敎于公宫祖庙既毁敎于宗室敎以妇德妇言妇容妇功敎成之祭牲用鱼芼用苹藻所以成妇顺也苹之为言宾也藻之为言澡也妇人之行尚柔顺以自洁淸故取名以为戒春秋传曰济泽之阿行潦之苹藻置诸宗室季兰尸之敬也説者以为季兰季女佩兰者也大夫之妻敎成之祭共苹藻焉于是使女之季者佩兰主而奉之故传以为季女防主也尔雅莙牛薻疏莙一名牛薻藻之叶大者也江东呼为马薻细叶蓬茸如丝可爱一节长数寸长者二三十节左传苹蘩蕰藻之菜以此草好聚生故言蕰藻蕰聚也博雅云夌菜藻也陆疏藻生水底有二种一种叶如鸡苏茎大如箸长四五尺一种茎大如钗股叶如蓬蒿谓之聚藻聚生故也又云扶风人谓之藻聚为发声此二藻皆可食煑熟挼去腥气米面糁烝为茹嘉美州饥荒以当谷食埤雅韩诗曰沈者曰苹浮者曰藻葢藻萍类也似槐叶而连生生道旁浅水中与萍襍至秋则紫今俗谓之马薸亦呼紫薸故曰于以采藻于彼行潦草木疏以为叶似蓬蒿茎如钗股而大谓之聚藻类矣雅翼藻横陈于水如自澡濯若流水之中随波衍漾茎叶条畅尤为可喜故采藻于行潦也有自然之文古者象服有藻火之属又画于棁以为饰亦以厌火今屋上覆橑谓之藻井取象于此亦曰绮井又谓之覆海亦谓之罳顶凡鳬雁之属亦乐于藻故又曰鳬藻楚辞鳬雁皆唼夫梁藻是也卉谱藻有二种水藻叶长二三寸两两相对生即马藻也聚藻叶细如丝节节连生即水蕰也俗名鳃草又名牛尾蕰本草海藻生海岛上如乱髪有二种生浅水如短马尾生深水叶如水藻而大名大叶藻可入药为菹南越志有品藻品如藻也书藻火以五彩彰施于五色作服注水藻取其洁又文辞曰藻言文彩如藻之布列汉杜诗传士卒鳬藻注和睦如鳬之戏水草间也广要按陆玑谓藻出水下罗氏亦云横被水下则藻非浮者明矣或因韩氏浮者为薸误刻作藻遂谓藻亦出水上谬甚埤雅引吕览菜之美者昆仑之萍藻又引淮南子容华生蔈蔈生萍藻遂疑萍即藻又云非蒲藻之藻又云蒲藻之藻沈萍藻之藻浮总惑于沈浮之説遂认为一物耳
　　白茅包之
　　尔雅藗牡茅也郭郑俱云白茅属邢云茅之不实者陆疏白茅包之茅之白者古用包褁礼物以充祭祀周易拔茅茹以其彚征吉陆佃云茅之为物拔其根而牵茹者君子以类出处之象又云借用白茅无咎象曰借用白茅柔在下也孔子曰茅之为物薄而用可重也禹贡荆州厥贡包匦菁茅郑注菁茅有毛刺者礼记缩酒用茅明酌也茅明也故缩酌用茅谓之明酌甸师祭祀共萧茅吴録地理志桂阳郴县有青茅可染青零陵有香茅古贡之缩酒左传尔贡包茅不入王祭不供无以缩酒雅翼茅类甚多惟白茅擅名苗出地曰茅鍼花曰莠叶曰菅根曰茹左传前茅虑无注茅明也或曰时楚以茅为旌识括地志辰州有包茅山武阳记山出包茅有刺三脊今讹为巴茅湖南交广皆生之有刺其生江右江东者小而无刺伹叶边毛能割手耳合璧事类茅丛生荒间野人刈以覆屋江淮间生者一茎三脊曰菁茅埤雅管子曰农趋时就功首戴蒲茅身衣袯襫蒲茅簦笠也葢尊者草服台笠卑者蒲茅诗昼尔于茅言谷人日力不足取茅于昼而夜以继之也列子曰因以为茅靡因以为波流茅靡一作弟靡弟读如稊茅之始生也诗曰手如柔荑荑稊一也相经曰筋不束体血不华色手无春荑之柔发有寒蓬之悴葢形之下也小雅露彼菅茅叶下尤韵离骚时缤纷其变易兮又何可以淹留兰芷变而不芳兮荃蕙化而为茅按礼祭束茅加于裸圭灌鬯酒其上谓之莤左传无以莤酒莤所六切音缩今作缩义通
　　彼茁者葭
　　朱传茁生出壮盛之貌葭芦也亦名苇尔雅苇丑防葭华葭芦其萌虇夏小正七月秀萑苇未秀则不为萑苇秀然后为萑苇萑未秀为菼苇未秀为芦郭注即今芦郑注亦谓之芦花陆疏葭一名芦菼一名薍薍或谓之荻至秋坚成则谓之萑其初生三月中心挺出其下本大如箸上鋭而细州人谓之马尾埤雅苇丑防言其华皆有防秀经风辄吹如雪其聚于地如絮淮南子蔏苗类絮而不可以为絮苇即今之芦一名葭葭苇之未秀者也萑即今之荻一名蒹蒹萑之未秀者也葭一名华蒹一名薕至秋坚成谓之萑苇诗八月萑苇是也庄子曰欲恶之孽为性萑苇蒹葭始萌以扶吾形寻擢吾性明此则幼曰蒹葭长曰萑苇矣先儒以为萑如苇而细按礼土鼔篑桴苇籥伊祁氏之乐也苇管中籥则萑小而苇大矣其字从韦则韦缓故也荀子曰柔从若蒲苇非怯慑也苇可纬为簿席萑亦可纬唯完而用之不如芦之或析也严粲云葭芦苇又名华一物四名葭苇之初生者淮南子季夏令滂人入材苇名物解芦谓之葭其小曰萑生宜下可织为簿席卉谱葭花名蓬蕽笋名虇长丈许中虚皮薄老则白茎中有白肤薄如竹纸身有节如竹叶随节生如箬叶下半褁其茎无旁枝花作穂若茅花根若竹根而节疎取水底味甘辛者堪入药史记田单灌脂束苇于牛尾牛热怒奔燕军三国魏伐吴徐盛植木衣苇为疑城假楼数百里时江水盛长魏师还荆楚嵗时记正旦悬索苇于门苇并葭也又豳风八月萑苇蚕簿也方言宋魏之间谓簟为籧防通作曲礼月令季春具曲植籧筐汉周勃傅织薄曲为生名物疏字説云芦谓之葭其小曰萑荻谓之蒹其小曰苇与夏小正埤雅之言相反释尔雅者孙炎郭璞以芦薍为二草李巡樊光以芦薍为一草自古有此纷纷矣汉书非有葭莩之亲注葭中白皮曰莩杜诗吹葭六管动灰飞葭灰厯候气用之
　　彼茁者蓬
　　朱传蓬草名尔雅齧雕蓬荐黍蓬疏别蓬种类説文蓬蒿也草之不理者也埤雅其叶散生末大于本故遇风辄拔而旋虽转徙无常其相遇往往而有故其字从逢曾子曰蓬生麻中不扶自直礼内则世子生桑弧蓬矢以射四方疏蓬御薍之草又蓬华如柳絮飞如薍髪卫风首如飞蓬商子曰飞蓬遇飘风而行千里者乘风之势説苑秋蓬恶于根本而美于枝叶秋风一起根且拔矣是以君子务本也通志菰曰蓬今人谓之茭尔雅雕蓬者米茭也其米谓之雕胡可作饭故曰齧黍蓬者野茭也不能结实惟堪荐借故曰荐蓬陆草葭泽草故诗以言庶类蕃殖庄子曰夫子犹有蓬之心也又秋水篇蛇谓风曰今子蓬蓬然起于北海入于南海注蓬蓬风起貌读书通作芃芃义问东方朔七谏灭规矩而不用兮背绳墨之正方离忧患而乃寤兮若纵大火于秋蓬夫蓬善转旋非直达者有利转之象故古者观蓬知为车观浮木知为舟东观汉记曰栗骇蓬转因遇际会管子无仪法程式蜚摇而无所定谓之蜚蓬之间蜚蓬之间明主不听也名物疏按蓬是蒿类与茭自别郑渔仲所云葢本孙炎尔雅注非也
　　匏有苦叶
　　朱匏瓠也匏之苦者不可食特可佩以渡水而已然今尚有叶则亦未可用之时也説文匏瓠也从包从夸声包取其可包藏物也郊特牲器用陶匏以象天地之性葢取其质古今注匏瓠也壶芦瓠之无柄者瓠有柄者悬瓠可以为笙曲沃者尤善秋乃可用之则漆其里瓢亦匏也瓠其总瓢其别也广要云壶即匏也其性浮得之可以免沈溺此如天竺涉水带浮囊之类尔雅翼河汾之宝有曲沃之悬匏焉良工取以为笙通典匏在八音之一今之笙竽以木代匏而漆殊愈于匏荆梁之南尚存古制南蛮笙则是匏其声甚劣后世不复用矣洪氏曰天官星占匏瓜一名天鸡在河鼓东系而不食犹南箕不可以簸北斗不可以挹酒浆也大象赋匏瓜荐果于震注五星在离珠北天子之果园占大光润则嵗丰否则瓜果之实不登王褒九懐曰援瓟瓜兮接粮曹植洛神赋叹匏瓜之无匹兮咏牵牛之独处阮瑀止欲赋伤匏瓜之无偶悲织女之独勤则古所称匏瓜皆谓星尔埤雅长而瘦上曰瓠短颈大腹曰匏传云匏谓之瓠误矣葢匏苦瓠甘复有长短之殊定非一物也子曰吾岂匏瓜也哉焉能系而不食系而不食以苦故也国语穆子曰豹之业及匏有苦叶矣叔向曰苦匏不材于人共济而已鲁叔孙赋匏有苦叶必将涉矣诗言匏有苦叶则济有深涉矣记时也庄子秋水时至百川灌河之时也又诗曰酌之用匏言其质也郊特牲曰器用陶匏以象天地之性葢取其质陆疏匏瓠也叶小时可为羮又可淹煑极美故诗曰幡幡瓠叶采之烹之今河南及州人恒食之八月中坚强不可食故云苦叶诗缉云匏经霜其叶枯落然后干之腰以渡水蔬谱匏一名藈姑蔓生茎长须架起则结实圆正亦可就地生大小数种有大如盆盎者小如拳者有柄长数尺者有中作亚腰者茎韧有丝如筋叶圆有小白毛面青背白白花有甘苦二种名物疏按广雅説文古今注陆玑疏通云匏瓠也惟陆农师云长而瘦上曰瓠短颈大腹曰匏其两形之别出于农师创见考诸书惟瓠甘匏苦为可明耳然本草有苦瓠唐本注谓之苦瓠复非瓠中之苦者瓠中之苦者疑是匏矣陆疏似以甘瓠为匏非也葢瓠为总名甘者可食嘉鱼称甘瓠累之是也苦者佩以渡水此诗匏有苦叶是也入药者名苦瓠夏末始实秋中方熟取以为器经霜乃堪无柄者名壶芦七月称八月断壶是也有柄者悬瓠潘岳云河汾之宝是也小者名瓢食之胜瓠陶贞白所言是也细腰者名蒲卢淮南子云百人抗浮是也匏亦可通名壶庄子瓠樽司马彪曰若今所谓腰舟前人方言有腰舟之语鹖冠子中流失船一壶千金是也字通匏瓠二物后人误合为一孙愐唐韵一音壶一音防义同　叶草木叶也尔雅蒤委叶郭注引诗以茠蒤蓼今诗作荼疏蒤秽草一名委叶一统志木叶城在蓟州沈佺期诗九月寒砧催木叶又奕叶中叶后叶取相承覆之义
　　采葑采菲
　　朱传葑蔓菁也菲似葍茎麄叶厚而长有毛葑菲根茎皆可食而其根则有时而美恶毛传葑须也尔雅须葑苁郭注未详郑云菰葑也积旧茭头而成葑者又云须薞芜郭注薞芜似羊蹄叶细味酢可食坊记注葑蔓菁也陈宋之间谓之葑陆玑云葑蔓菁一作芜菁幽州人或谓之芥吕氏春秋菜之美者有具区之菁方言蘴荛芜菁也陈楚谓之蘴齐鲁谓之荛闗之东西谓之芜菁赵魏之交谓之大芥其小者谓之辛芥其紫华者谓之芦菔尚书荆州厥贡包匦菁茅孔氏曰菁以为葅茅以缩酒周礼醢人菁菹鹿臡注菁蔓菁也急就篇老菁蘘荷冬日藏或曰此韭花也今蔓菁园中无蜘蛛是所畏也南都赋秋韭冬菁注韭其华谓之菁本草芜菁味苦子明目图经芜菁四时仍有春食苖夏食心亦谓之薹子秋食茎冬食根河朔尤多可备饥嵗刘禹锡嘉话録诸葛亮所止令兵士独种蔓菁取其才出甲可生啖一也叶舒可煑食二也久居则随以滋长三也弃不令惜四也回则易寻采五也冬有根可劚食六也三蜀之人今呼蔓菁为诸葛菜江陵亦然又蔓菁亦呼五美菜一可生食二叶可为菹三根可食四食之消积五多食无厌严氏云江南有菘江北有蔓菁相似而异日华子云蔓菁梗短叶大连地上生濶叶红色者是埤雅菘性凌冬不凋四时常见有松之操故本草以为耐霜雪也旧説以菘菜北种初年半为芜菁二年菘种都絶芜菁南种亦然葢菘之不生北土犹橘柚之变于淮北矣芜菁似菘而小有台一名葑一名须尔雅须薞芜也今俗谓之台菜尔雅翼蔓菁南北通有之北土尤多皆烧食其根呼为芜根犹是芜菁之号汉桓帝永兴中令灾伤郡国皆种蔓菁以助民食刘备归曹公公使人觇之闭门将人种蔓菁蔓菁根叶及子皆是菘类与芦菔迥别陶隐居言其子与芦菔似兼言小荤説者疑江表不产故注失其宜耳大率菘子黑蔓菁子赤大小相似芦菔子黄赤而大又不圆也亦梗长叶瘦高者为菘叶濶短厚者为芜菁名物解葑者封也封之土而后盛者也苖及下体皆可食而无弃蔬必食苖而葑菲以下体为美故曰无以下体也坊记注云葑今蔓菁通志云北地一名九英钱氏解下体为凡菜近地之茎叶多黄腐不可食葢以郑义根有时美恶为未安而易之矣李时珍曰别録以芜菁芦服同条致诸説纷纷或以为一种或疑二物全别或谓在南为芦服在北为芜菁今按二物根叶花子俱别非一类蔓菁是芥属根长而白花黄四出如芥子均员如芥子紫赤色芦服是菘属根员亦有长者开淡紫花子黄赤色蔓菁六月种者根大而叶粗八月种者茎美而根小惟七月种者根叶俱良今北人以瓮瓶腌藏谓之闭瓮菜按莱菔与芜菁为二説者皆谓因方言闗东西谓之芜菁而譌不知方言本云紫花者谓之芦菔明与芜菁根叶有别犹郭注以芦菔为芜菁属也淮南子大旱苽封熯苽即菰蒋封即葑草旱甚故葑亦熯也其非莱菔明甚韵书葑训蔓菁者平声训菰蒋者去声分东送二韵
　　菲毛传芴也尔雅菲芴郭注即土也孙炎曰葍类也又云菲蒠菜郭注菲草生下湿地似芜菁花紫赤色可食广雅土瓜芴也崔实四民月令二月尽三月可采土根陆疏菲似葍茎麄叶厚而长有毛三月中烝防为茹甘美可作羮幽州人谓之芴尔雅又谓之蒠菜今河内人谓之宿菜名物疏尔雅两释菲一以为芴一以为蒠郭璞分为二物张揖陆玑合为一然郭所云土絶无形种可的指本草有土瓜乃是月令之王瓜尔雅之钩□姑非此菲也通雅诸儒皆以菲为土瓜或以为黄独葢土中块生者多以瓜名古瓜姑通声如苽音菰以瓜谐声也
　　谁谓荼苦
　　朱传荼苦菜蓼属也详见良耜尔雅荼苦菜郑注生山谷味苦今人呼苦益邢疏此味苦可食之菜月令孟夏苦菜秀时训解小满之日苦菜秀苦菜不秀贤人潜伏陆疏苦菜生山田及泽中得霜甜脆而美所谓菫荼如饴内则濡豚包苦用苦菜是也仪礼铏芼羊苦本草苦菜味苦一名荼草一名选一名游冬凌冬不死又一种紫堇名赤芹蜀芹苔菜亦名楚葵寳藏论赤芹生水滨叶形似赤芍药上有黄斑汁可制汞伏硃砂顔之推云按易通卦验图苦菜生于寒秋更冬历春得夏乃成今中原苦菜则如此也一名游冬叶似苦苣而细摘断有白汁花黄似菊江南别有苦菜叶似酸浆其花或紫或白子大如珠熟时或赤或黑此菜可以释劳按郭璞注尔雅此乃蘵黄蒢也今河北谓之龙葵梁世讲礼者以此当苦菜既无宿根至春子方生耳亦大误也蜀本图经春花夏实至秋复生花不实经冬不凋衍义云苦菜四方皆有叶如苦苣狭而緑色者差淡味苦花与野菊似春夏秋皆旋开花埤雅月令孟夏苦菜秀此草凌冬不凋故一名游冬合四时以制名也诗曰出其闉阇有女如荼葢言繁也传曰秦网密如秋荼诗曰菫荼如饴菫毒荼苦故言如饴以着风土之善也诗缉经有三荼一曰苦菜二曰委叶三曰英荼此诗谁谓荼苦及唐采苓云采苦采苦绵菫荼如饴之荼皆苦菜也良耜以薅荼蓼之荼委叶也郑出其东门有女如荼英荼也鸱鸮予所捋荼传曰菼苕疏云薍之莠穗亦英荼之类蔬谱苦菜一名苦苣一名苦荬一名褊苣一名游冬一名天香菜叶狭而緑带碧茎空断之有白汁花黄如野菊初绽结子一丛如茼蒿子花罢则蕚敛子上有毛茸随风飘落处即生处处有之但在北方至冬即凋在南方者冬夏长青为小异耳尔雅有五荼释草荼苦菜蒤虎杖蒤委叶蔈荂荼释木槚苦荼诗中有三焉严坦叔论之备矣陶隐居以荼茗为苦菜陆农师以苦菜茅秀是一物俱失考详顔之推以江南之苦菜为蘵云即龙葵然龙葵子无殻苦蘵子有殻又相似而不同广要按朱传云蓼属谓此荼与良耜以薅荼蓼之荼同似不可从诗缉辨之甚详但以捋荼为英荼之类恐未必然陶景曰荼即茗一名荼或荼古茶字古不食茶故茶字不立诸经无茶字凡茶皆苦荼也苏恭辨之曰茗木类尔雅释草荼苦菜释木槚苦荼音迟遐切二物全别不得比例字通云苏氏以荼与茶为二又引尔雅槚苦荼迟遐切音同茶按荼无茶音或尔雅讹荼为茶后世遂因之相溷耳要之茶与荼本非一类有茶茗不必别借荼有槚不必别出梌
　　其甘如荠
　　朱传荠甘菜尔雅蒫荠实本草经荠味甘温主利肝气和中陶隐居注荠类多此是今人可食者叶作菹羮亦佳荠一名防生草大小数种小荠花叶茎扁味美最细者名莎荠科叶皆大而味不及小荠茎硬有毛者名菥防欠佳冬至后苖生二三月起茎五六寸开细白花结荚如小萍有三角荚内细子名蒫四月收师旷所谓甘草即此又本草正二月开花名蜗螺荠俗呼地英礼孟夏之月靡草死郑注荠苨亭苈之属春秋繁露荠以冬美冬水气也荠甘味也乘于水气而美者甘胜寒也荠之为言济与济大水也淮南子荠麦冬生而夏死注言冬水王而生夏土王而死也师旷占嵗欲丰甘草先生甘草荠也雅翼云荠亦应阴之物其枝细靡谓之靡草通志荠之菜甚小自生园圃或以为荠苨思邈云荠苨取解毒之功尔雅又云菥蓂大荠本草菥蓂在草部味辛非可食之荠也陈藏器以大荠为葶苈然则菥蓂葶苈总之皆荠类也东坡与人书云今日食荠极美天然之珍不甘于五味而有味外之美天生此物以为幽人山居之禄不可忽也本草纲目桔梗荠苨一类有甘苦二种今俗呼荠苨为甜桔梗一名杏参一名杏叶沙薓言其叶似杏防尖背白根如沙薓也其性味功用皆不相同説文荠蒺藜也引诗墙有茨按诗本作茨尔雅茨蒺藜不作茨又今人以荠作葧□亦误
　　隰有苓
　　朱传苓一名大苦叶似地黄即今甘草也尔雅蘦大苦郭云今甘草也蔓延生叶似荷叶青黄茎赤有节节有枝相当或云蘦似地黄疏唐风采苓首阳之巅是也蘦苓字异音义同本草云解百药毒为九土之精一名蜜甘一名美草一名蜜草一名蕗草图经云甘草河西川谷积沙山及上郡今陜西河东州郡皆有之春生青苖高一二尺叶如槐叶七月开紫花似柰冬结实作角子如毕豆根长者三四尺麄细不定皮赤上有横梁梁下皆细根也有数种以坚实断理者为佳诗采苓首阳首阳山在河东蒲坂县今甘草所生处相近而先儒説苖叶与今全别岂种类有不同者乎名物解苓所以和百药之性使之相为用者故苓从令埤雅苓一名国老如宾师之称药有一君二臣三佐四使苓者又其宾师也其性能缓能急协和诸药使之不争故药罕不用者虽非其君而君实宗焉其性喜生下湿诗曰隰有苓是也晋风曰采苓采苓首阳之巅采苦采苦首阳之下采葑采葑首阳之东苓甘者苦苦者甘言防人无所不至其害人也必因其似而防焉采苓则因人之所甘而谮之之况也采苦则因人之所苦而谮之之况也葑有时而甘有时而苦又因人之所甘所苦而谮之之况也尔雅卷耳苓耳郭注广雅曰枲耳也亦云胡枲形似防首丛生如盘诗邶风隰有苓是也后山丛谈谚曰甘草生则麦熟苦草生则蒿黄笔谈曰尔雅云蘦大苦注甘草按其所述枝叶茎节乃黄药耳其味极苦故谓之大苦非甘草也甘草一名蕗草枝叶悉如槐高五六尺但叶端防尖而糙涩有白毛实作角生如小匾豆极坚开寳曰黄药子一曰红药其根赤干则黄今人以入染中易变色
　　自牧归荑
　　朱传荑茅之始生者埤雅列子曰因以为弟靡弟读如稊稊茅之始生也今人食之谓之茅揠孟子不如荑稗诗曰手如柔荑一也毛传荑茅始生者郑笺茅洁白之物可以供祭祀孔疏茅以缩酒左传曰尔贡包茅不入是也读诗记大过九二枯杨生稊郑康成注作荑尔雅翼梯有尖而细古荑稊字通集韵作穉荑又作□然则所谓稊者凡草木根芽皆是非独茅也大鮎本作鮷故子路称鳀説文作鮧可知古人从弟从夷之通旧注引周礼稲人以木殄草而芟荑之训荑为芟刈按古本周礼作夷譌作荑未可谓夷荑古通也又説文蕛苵也荑草也分为二亦泥
　　墙有茨
　　朱传茨蒺藜也蔓生细叶子有三角刺人毛传茨蒺藜也陶隐居云多生道上其叶布地子有刺状如菱而小长安最饶人行多着木履易云据于蒺藜言其凶伤非所据而据也诗云墙有茨不可埽也以刺梗秽也本草茨一名推升一名旁通一名屈人一名止行一名休羽状如菱而小今兵家铸铁为之以梗敌路亦呼蒺藜凡草木有针者俗谓茨刘传人掘凫芘而食即凫茨汉书譌作符訾本草衍义云蒺藜有二等一等杜蒺藜即今之道旁布地而生或生墙上有小黄花结芒刺此正是墙有茨者又有一种白蒺藜出同州沙苑牧马处黄紫花作荚结子如羊内肾埤雅可以茨墙故谓之茨师旷占云歳欲旱旱草先生旱草蒺藜也韩诗外传云春植桃李夏得荫其下秋得食其实春植蒺藜夏不得采其叶秋得其刺焉故君子慎所立也
　　爰采唐矣
　　朱传唐蒙菜也一名丝尔雅云唐蒙女罗菟丝孙炎曰别三名郭璞云别四名又云蒙玉女郭云蒙即唐也女萝别名又名松萝通为六名博雅女萝松萝也丘丝也本草经菟丝子一名菟芦一名菟缕一名唐蒙一名玉女一名赤纲一名菟累生朝鲜川泽田野蔓延草木之上色黄而细为赤纲色浅而大为菟累陆玑疏菟丝蔓连草上生黄赤如金陶隐居云田野墟落中甚多皆浮生蓝纻麻蒿上日华子云苖茎似黄麻线无根苖多附田中草被纒死或生一丛如席濶开花结子不分明如碎黍米粒八月九月已前采吕氏春秋或谓丝无根非无根也其根不属地茯苓是也龟防传下有茯苓上有菟丝卉谱丝又名丘火焰草野狐丝金线草蔓生处处有之生懐孟及黑豆上者尤良夏生苖色红黄如金细丝遍地不能自起得草梗则纒绕而上其子入地初生有根及长延于草物其根自断无叶有花白色防红香气袭人结实如粃豆而细色黄生于梗上味辛苦甘平无毒淮南子丝无根而生蛇无足而行鱼无耳而听蝉无口而鸣皆自然者也又曰茯苓抽丝死抱朴子丝之草下有伏之根无此在下则丝不得生于上然实不属也又内篇云丝初生之根其形似掘取剖其血以和丹服之立变化任意所作名物解玉女松枝化而生女萝之生依乎松故又谓之蒙蒙蔽也桑中之期于幽逺志在乎依所蔽者也许东阳曰唐尔雅注别为四名又曰蒙玉女注云即唐尤见唐蒙之别传菜也葢从毛注但唐非可食之物不知毛何据以为菜名名物疏本草草部有丝木部有松萝松萝一名女萝性味及所生全别尔雅云女萝丝故毛公有頍者弁传云女萝丝松萝也陆玑驳之以为二物殊异予谓此非雅之误乃毛公之误也草木多有名同实异者丝名女萝松萝亦名女萝小雅所称之女萝正是松萝非丝也书言丝根不属地是也旧云上有茯苓下有丝郑渔仲云茯苓生山谷丝生人间清浊异趣何由同居抱朴子言菟丝初生根似菟今亦未有见者故图经疑为别种唐一作蓎尔雅本作唐六书统菪或从唐声唐与菪同茛菪别名行唐菪一作
　　爰采麦矣
　　朱传麦谷名秋种夏熟者説文麦芒谷秋种厚薶故谓之麦麦金也金王而生火王而死春秋説题辞麦之为言殖也寝生触冻而不息精射刺直故麦含芒事且立也礼记月令孟夏之月农乃登麦天子乃以彘尝麦先荐寝庙是月也麦秋至仲秋之月乃劝种麦无或失时又孟夏之月天子食麦与羊注麦以金生兊为羊属金五行之气以相生而生相克而成二者皆金克木故食之其尝麦以彘者坎为豕属水故于孟夏亦取水克火也夏小正三月祈麦实麦实者五谷之先见者故急祈之九月鞠荣鞠草也鞠荣而树麦时之急也尚书大传秋昏虚星中可以种麦援神契黑坟宜黍麦吕氏春秋孟夏之山百谷三叶而获大麦得时之麦秱长而颈黑二七以为行而服薄防而赤色称之重食之致香以息使人肌泽且有力先时者胕动蚼蛆而多病后时者弱苖而穗苍狼薄色而美芒又云孟夏之昔杀三叶而获大麦注昔终也三叶荠苨葶苈菥蓂也又稀首生而麦无叶而从事于蓄藏汉书董仲舒説上曰春秋他谷不书至于麦禾不成则书之以此见圣人于五谷最重宿麦管子夏至而麦熟天子祀大宗其盛以麦谷之始也蔡邕月令章句麦以秋种故谓之首种百谷各以其初生为春熟为秋故麦以孟夏为秋广雅大麦麰也小麦麳也汜胜之书凡田六道种麦为首子欲富黄金覆谓曳柴壅麦根也夏至后七十日寒地可种宿麦又云麦早种穗强而有节晚种穂小而少实陶隐居云麦有大小穬穬即宿麦亦谓种麦本草图经麦有大麦小麦穬麦荞麦穬麦有二种一种类小麦一种类大麦博物志啖麦令人多力广志穬麦似大麦出凉州旋麦三月种八月熟出西方赤麦小而肥出郑县有半夏小麦有秀芒大麦有黑穬麦史记箕子过殷墟作麦秀之诗其诗曰麦秀渐渐兮禾黍油油谷谱麦为五谷之贵秋种夏熟具四时之气亦可春种至夏便収然不及秋种者性有北南之异北地燥冬多雪春少雨麦昼花薄皮多面食之宜人南方旱湿冬无雪春多雨麦受旱湿之气又夜花食之生热难消鱼稲宜江淮羊面宜河洛亦地气使然他如燕麦蘥麦雀麦皆殊形异性矣又南方四月尚有余寒土人谓之麦秀寒雨谓之麦雨又徐陵集有麦冷之语雅翼麦者接絶续乏之谷夏之时旧谷已絶新谷未登民于此时乏食而麦最先熟故以为重比他谷独隔嵗种故号宿麦亦或以为首种秋种冬长春秀夏实备有四时之气而説文以麦为金者特以其金王而生遇火而死郑注月令则云麦实有孚甲属木黍秀舒防属火麻实有文理属金菽实孚甲坚合属水稷五谷之长属土此据明堂月令四时与中央所食为説古者朝事之豆有防蕡先儒以防为熬麦左夏四月郑祭足帅师取温之麦又晋侯梦大厉公觉召桑田巫巫曰不食新矣六月晋侯欲麦召巫至杀之将食张如厠陷而卒家语宓子贱为单父宰齐人攻鲁道由单父父老请曰麦已熟矣齐冦且至请放民皆使出获麦可以益粮且不资冦三请而宓子不听俄而齐寇逮乎麦季孙闻之怒宓子曰今之无麦明年可树若使不耕得获是使民乐有冦也且单父得一嵗之麦于鲁不加强丧之不加弱使民有自取之心其创必数世不息季孙闻之赧然曰地若可入吾岂忍见宓子哉类篇稲下种麦曰穱楚词稲粢穱麦左思南都赋夏穱冬稌一作□或曰麦之先熟者名物疏麦同乎阳者也至子而苗至午而成阳多则浮阴多则沈阴阳不相胜然后能善养人者故麦可以为美而不可为加膳也正字通云燕麦野麦也草似麦亦曰雀麦尔雅蘥雀麦郭注似葵叶小状如藜有毛杨慎不察引范仲淹所进乌昩草当之不知乌昩乃蕨也食物本草収麦以蚕沙和之不蠧又秋前莝苍耳贮之亦同
　　言采其蝱
　　朱传蝱贝母也主疗郁结之疾尔雅莔贝母郭云根如小贝员而白华叶似韭陆疏蝱今药草贝母也其叶似括楼而细小子在根下正白四方连累相着有分解也疏云药草贝母一名莔今常用之出近道形似聚贝一名空心草一名药实一名苦花一名商草一名勤母本草图经根有瓣子黄白色如聚贝子故名贝母二月生茎细青色叶亦青似荞麦叶随苗出七月开花碧緑色形如鼓子花八月采根晒干又云四月蒜熟时采之良此有数种陆疏云云今近道出者正类此如郭注者罕复见之日华子云消痰润心肺别説能防心胸郁结之气殊有功
　　緑竹猗猗
　　朱传淇上多竹汉世犹然所谓淇园之竹是也猗猗始生柔弱而美盛也汉志武帝塞瓠子伐淇园之竹以为楗又冦恂传伐淇园之竹为矢百余万竹谱淇园卫地殷纣竹箭园也见班彪志淮南子乌号之弓贯淇卫之箭毛诗緑竹猗猗是也又云植物之中有物曰竹不刚不柔非草非木或茂沙水或挺嵓陆又云竹之别类六十有一又云竹六十年一易根辄结实而枯死其实落地复生六年遂成町稽圣赋曰竹布实而根枯蕉舒花而根槁是也五月十三日谓之竹醉日栽竹多茂盛其性恶寒好温故曰九河鲜育五岭实繁周礼大司乐孤竹之管注特生者又孙竹之管注根枝未生者又阴竹之管注生于北山者吕氏春秋黄帝令伶伦自夏之西阮隃山之阴取嶰谷之竹断两节间长六寸九分吹为黄钟之宫律之本也孝经河图少室之山大竹堪为釡甑山海经衞丘山帝俊竹林在焉大可为舟郭璞注俊舜字假借音博物志洞庭山帝二女以涕挥竹竹尽斑今下隽有斑皮竹易震为苍筤竹尚书震东方故为苍筤竹苍筤幼竹也州簜既敷注水去布生也荆州厥贡箘簵州厥贡簜孔安国曰竹箭簜大竹箘簵美竹出云梦之泽礼记礼之于人如松柏之有心竹箭之有筠故贯四时而不改柯易叶尔雅簜竹□数节桃枝四寸有节坚中簢筡中仲无笐防箭萌又东南之美者有会稽之竹箭焉説文竹冬生草也象形凡竹之属皆从竹家语南山之竹不搏自直斩而为箭射达犀革齐民要术竹性爱向西南引故园东北角种之数嵗之后自当满园其居东北角者老竹种不生亦不能滋茂故须取西南引少根也语曰西家种竹东家治地言其滋引来生花木考竹之滋泽春发于枝叶夏藏于榦冬归于根竹谱旧传种竹多用辰日山谷诗竹须辰日斫笋看上番成是也又用腊日杜陵东轩竹影薄腊月更须栽是也然晏元献诗如能乐封殖何必醉中移谚云栽竹无时雨过便移多留宿土记取南枝试之良验则固不必尽拘矣仇池墨记云竹有雌防自根而上至生梢一节发者为雄二节发者为雌雌者多笋故种竹须种笋也埤雅竹物之有筋节者故苍史制字筋节皆以竹传曰淇衞箘簵又淇园竹叠见汉史葢土地所宜故风人以美武公之德也竹之初生其色緑长则緑转而青矣其卒章曰如箦言盛也是故大备国语及其没也谓之睿圣武公至是武公其殆圣矣乎尔雅竹箭曰苞松柏曰茂苞言其本茂言其末竹性丛生行鞭深逺故考室之首章曰如竹苞矣如松茂矣尔雅簜竹孙炎以为濶节按仪礼簜在建鼓之间葢箫属礼斩衰杖竹齐衰杖桐竹圆效天桐方法地也檀弓曰竹不成用瓦不成味木不成斲荀子曰木器不成斲陶器不成物薄器不成内变味言物变用言内其义一也按竹从倒草与草木别一类尔雅释簜□附草属萹蓄虽有竹名与竹箭之竹异种诗衞风緑竹朱传指今竹言淮南子及汉书皆以为淇园之竹其説甚明自郦道元水经注云淇园无竹惟王刍萹草尔雅萹郭注似小藜孙炎引诗作菉竹説文菉王刍引诗亦作菉韩诗作緑陆德明云萹竹也后遂误以菉为王刍以竹为萹茿陆玑又误以菉竹为草名当从朱传为正
　　齿如瓠犀
　　朱传瓠犀瓠中之子方正洁白而比次整齐也尔雅瓠犀瓣疏瓣瓠中瓣也一名瓠栖人之齿美者似之衞风云齿如瓠栖是也今诗文作犀相法齿瓣白如瓠犀青如榴子者贵故诗主之埤雅瓠状要类于首尾类于要防鋭縁蔓而生甘瓠累之以贵下贱之况也幡幡瓠叶以质明敬之义也菜无防于瓠叶肉无薄于首古人不以防薄废礼如此风俗通八月秋穰可以杀瓠取其色泽而坚今俗畜瓠之家不烧穰种瓜之家不焚漆物类相感志云牛踏蔓上则苦以瓠盛酒冬即暖夏即冷雅翼瓠匏之甘者古者王政瓜瓠果蓏殖于疆埸正月可种瓠六月可畜瓠作菑诗云断壶瓠巾白肤所谓张苍肥白如瓠者可以饲豕致肥其瓣可以作烛致明其叶又可为菜诗所谓幡幡瓠叶也与匏以小大长短甘苦为间然古今亦通言惠子称魏王贻我大瓠之种树之成而实五石以盛水浆其坚不能自举也剖之为瓢瓠落无所容蔬谱一名扁蒲就地蔓生叶花俱如葫芦结子长一二尺夏熟有短者粗如人肘中有瓤两头相似味淡可煑食苦者有毒陶景曰瓠或有苦者味如胆不可食非别生一种也





　　诗传名物集览卷七
<经部,诗类,诗传名物集览>
　　钦定四库全书
　　诗传名物集览卷八　　　庻吉士陈大章撰草
　　葭菼掲掲
　　朱传菼薍也亦谓之荻尔雅蒹薕菼薍其萌虇又云菼骓也注菼草色如骓在青白之间广雅藡萑也説文蒹萑之未秀者萑之初生一曰薍一曰鵻薍菼也夏小正萑未秀为菼苇未秀为芦尔雅疏葭一名芦菼一名薍李巡曰分别苇类之异名郭云芦苇也菼似苇而小实中江东呼为乌蓲如李巡云芦薍共一草如郭云则芦薍别草按诗大车传菼鵻也芦之初生则毛意以葭菼为一草衞风硕人云葭菼揭揭陆玑疏云云则芦薍别草也埤雅荻之初生为菼蒹其未秀者也诗曰葭菼揭揭又曰毳衣如菼説文曰骓帛也引此毳衣如菼葢其青如菼故谓之菼一曰菼色传曰菼鵻也芦之初生芦黑也骓在青黑间按郭璞以为蒹似萑而细又曰似苇而小实中为菼则菼又芦之一种也葢蒹萑之小者菼苇之小者淮南子荻苖类絮晋童谣官家养芦化成荻芦为卢循也荻犹敌也言养虎遗患也宋武帝诏少府前嵗所封诸州芦荻可开以利民晋郭璞奏曰不宜禁荻谓名山大川不以封欲与民通财共利也孔平仲谈苑曰江东芦贱而荻贵退滩之地先一年生者芦也明年生者荻也字説芦谓之葭其小曰萑荻谓之蒹其小曰苇其始生曰菼又谓之薍荻强而葭弱荻高而葭下故谓之荻菼中赤始生末黑黑已而赤故谓之菼其根旁行牵揉盘互其行无辨矣而又强焉故谓之薍薍之始生常以无辨惟其强也乃能为乱按戴氏曰菼薍萑荻蒹一物五名今人特谓之荻茎短小而实末曲如钩类马鞭节其叶狭长色重于芦有白脊其花先紫后白如防丝今人以为帘箔者是也孔氏曰初生为葭长为芦成为苇一物三名今人特谓之芦榦大而中虚叶濶而色浅其花褐色穗如狐尾今人以覆屋织壁编防作笔管箱筥绞绳皆芦也孙炎郭璞以芦薍为二李巡樊光以芦为一夏小正埤雅及纲目本草丹铅録皆纷纷牵引名愈多而实愈混矣
　　芄兰之支
　　朱传芄兰草一名萝摩蔓生断之有白汁可啖支枝同尔雅雚芄兰邢氏云雚一名芄兰郭云蔓生断之有白汁可啖陆疏一名萝藦菜幽州人谓之雀瓢蔓生叶青緑色而厚摘之白汁出食之甜脆防为茹滑美其子长数寸似瓠子毛传性柔弱阿傩笺云艽兰柔弱恒蔓延于地有所依縁孔疏雚所以名兰者以丛生水中似兰而茎圆故字从丸又呼之以兰也质轻善泛故取以为幼弱不能自立之比沈括云芄兰之支支荚也芄兰生荚支出于叶间垂之如觹状其叶如佩韘之状支石经作枝説文木别生条也本草萝藦似女青苏恭曰大如枣一説萝藦即羊婆奶白环藤与莞异六书故曰萑与莞皆泽草尔雅误以雚为芄説文遂以芄为莞按此説最确雚无兰名芄兰非雚属也
　　一苇杭之
　　朱传苇蒹葭之属埤雅苇即今之芦其管中籥详见召南葭
　　焉得谖草
　　朱谖忘也谖草合欢食之令人忘忧者説文藼令人忘忧草也又作蕿及萱郑注萱儿女花也本草注一名鹿葱花名宜男妇人懐胎佩其花生男味甘令人好欢乐忘忧图经萱味甘无毒主安五脏利心志五月采花八月采根用今人多采其嫩苖及花跗作葅云利胷膈古今注欲忘人之忧则赠以丹棘一名忘忧欲蠲人之忿赠以青裳一名合欢其树枝叶繁弱互相交加每风来辄自相解不相牵缀青裳一作青堂博物志农经曰中药养性谓合欢萱草风土记宜男姙妇佩之必生男稽含宜男序可以荐俎世人多女求男服之尤良述异记萱草一名紫萱吴中书生呼疗愁花雅翼此草有名鹿葱食之味有葱气晏元献谓鹿葱花中有鹿斑文与萱大同小异开花亦不并时束晳发蒙记甘草令人不惑萱草可以忘忧徐勉萱赋信兹华之独茂挺金质于炎辰既耀色以袪痗亦含香而可珍其叶四垂其跗六出亦曰宜男嘉名斯吉王朗与魏太子书虽复萱草忘忧臯苏释劳无以过也曹植宜男颂草号宜男既晔且贞厥贞伊何惟干之嘉其晔伊何緑叶丹花壶子云鹿性警烈多别良草常食九物鹿葱其一也饵药之人不可食鹿以鹿多食解毒之草能制防诸药内则辨鹿之不可食者一曰鹿胃以其尤受食之府也九草者葛花叶鹿葱鹿药白蒿水芹甘草齐头蒿山苍耳荠苨是也花谱萱通作谖蘐蕿萲本作藼苞生茎无附枝繁蕚攅连叶四垂花初发如黄鹄嘴开则六出有春花夏花秋花花色有黄白红紫麝香重叶单叶数种苖花跗皆可食性冷能下气味胜黄花菜葢彼山萱也鹿葱似萱无香各自一种萱緑叶尖长鹿葱叶圑而翠萱花叶俱茂鹿葱叶枯而后花萱一茎实心鹿葱一茎虚心而花并开于顶萱六瓣鹿葱七八瓣本草谓萱即今之鹿葱误矣又萱亦与黄花菜相似而味胜彼山萱也今人多譌为一物又萱有三种单瓣者可食千叶者食之杀人按古今注合欢树似梧桐与萱全别又博物志合驩蠲忿萱草忘忧所谓中药养性也明是二物或疑朱传谖草合欢之误不知朱子因谖草连引合欢作一句读非以合欢解谖草也玩本文语气自见
　　彼黍离离
　　朱传黍谷名苗似芦高丈余穗黑色实圆重説文禾属而黏者也大暑而种暑尽而获故谓之黍孔子曰黍可为酒禾入水也箕子曰麦秀渐渐兮禾黍油油亦与黍离之诗同意六书精蕴黍禾下从氽象细粒防垂之形尔雅众秫疏众一名秫谓黏粟也与谷相似北人用之酿酒其茎秆似禾而麄大又秬黑黍一稃二米所以酿鬯本草黍米味甘温无毒主益气补中陶隐居云其苖如芦而异于粟粒亦大于粟而多于秫今人呼秫粟为黍非也北人作黍饭方药酿黍米酒则皆用秫也唐本注黍有数种亦不似芦似粟而非粟图经云有二种米粘者为秫可以酿酒不粘者为黍可食如稲之有粳糯夏小正五月初昏大火中大火者心星也心中种黍菽穈时也周书凡禾黍居南方月令仲夏农乃登黍是月也天子乃以雏尝黍疏云仲夏黍新熟今蝉鸣黍是也又云孟秋农乃登谷注黍稷之属于是始熟曲礼云黍曰芗合内则云羊宜黍豕宜稷淮南子渭水多力宜黍管仲曰古之封禅鄗上之黍所以为盛广志有燕颔黍驴皮黍牛黍南尾黍成赤黍马草大黑黍□黍温毛黄黍白黍物理论粱者黍稷之总名有具粱解粱辽东赤粱白粱襄阳竹根者最佳黄粱出青冀又蜀黍一名高粱一名蜀秫一名芦穄一名木稷穗大如帚粒大如菽红黑色性坚实亦有粘糯二种古今注稲之粘者为秫禾之粘者为黍亦谓之穄亦曰黄黍春秋説题辞精移火转生黍黍者绪也故其立字禾入水为黍酒以防老家语哀公欲以黍雪桃孔子对曰夫黍者五谷之长祭先王以为上盛果有六桃为下丘闻之君子以贱雪贵不以贵雪贱王制庻人春荐韭夏荐麦秋荐黍冬荐稲以其所居贱顺时而已吕氏春秋饭之美者南海之秬又得时之黍芒茎而徼下穗芒以长搏米而薄糠舂之易而食之不噮而香如此者不饴先时者大本而华茎杀而不遂叶藳短穗后时者小茎而麻长短穗而厚糠小米钳而不香汜胜之书黍者暑也种必待暑先夏至二十日此时有雨强土可种黍黍欲疏于禾白虎通清明风至则黍稷滋阊阖风至则种宿麦黍左思魏都赋雍丘之粱崔骃七依山之粱谷谱黍属火南方之谷性温益气补中久食令人热雅翼黍之秀特舒散故説者以其象火为南方之谷大体似稷故古人并言黍稷有赤黍白黍其类有黏不黏黏者别名秫月令造酒命大酋秫稲必齐葢以此秫与稲之糯为酒北人谓秫为黄米亦谓之黄糯酿酒比糯稲差劣本草注黍有数种又有丹黑黑黍谓之秬丹黍皮赤米黄粱寅云或黏或不黏或高而实黑或低而实黄皆谓之黍名物解黍丹谷也仲夏乃登气浮而味甘馨香而滑故宜酿神阳物也非有馨香上达之气不足以降之故用为酒醴凡言黍稷者皆有冀祖考怀祭祀念父母之意齐民要术夏种黍稷与植谷同时非夏者大率以葚赤为候谚云葚离离种黍时下种以树介日为宜树介者凝霜封着木条也十月树介宜早黍十一月树介宜中黍十二月树介宜晚黍许东阳云黍似粱稷今之穄也二物相类但黍黄稷黑黍大稷小耳朱子解二物似差互葢古之粱即今之粟古之粟即今之谷谷粟实之总名今以传文两易之曰黍谷名似稷而小穗黄色稷亦谷名一名穄苖似芦高丈余穗黑色实圆或曰粟也恐得其实
　　彼稷之苗
　　朱传稷亦谷也一名穄似黍而小或曰粟也尔雅粢稷注今江东人呼粟为粢左传粢食不凿注黍稷曰粢月令孟春行冬令首种不入注稷嵗初先种孟夏先熟故云首种不入谓极寒种不入土也稷有黄白紫黑北人呼乌禾不甚珍惟祠事用之玉藻云子卯稷食而菜羮又云沐稷而靧粱祭法厉山氏之有天下其子曰农能殖百谷夏之衰也周弃继之故祀以为稷本草稷米味甘无毒主益气补不足图经稷贵为五谷之长尊属大社之神茎叶似粱而庳穗散如稲粒如粱而扁大稃外莹滑米正黄吕氏春秋饭之美者有阳山之穄高诱云闗西谓之冀州谓之防皆一物也广雅云如黍黑色考灵耀云日中星鸟可以种稷戴氏曰尔雅云粢稷説文云稷齐也齐稷也穄也穄也不知稷穄同声实一字説文本之尔雅尔雅本之礼记记曰稷曰明粢祭祀之米黍稷稲粱通谓粢盛而各为之嘉号故稷曰明粢粱曰芗萁谓稷为粢亦可谓粱为萁乎固哉尔雅之説也名物解稷祭也所以祭故谓之穄杜预言黍稷曰粢降食以为酒贵食次之故穄者粱也所以祭明尊矣故五谷之官而稷官名之季夏之月中央土天子食稷与牛葢五行土为尊故稷为长也名物疏稷有四名曰稷曰粢曰曰防尔雅注稷粟也郭璞云今江东人呼粟为粢二説非是本草粟米在中部味咸稷米在下部味甘其治疗亦全别谷谱稷苖似芦茎高三四尺有毛结子成枝而疎散外有薄殻粒如粟而光滑色红黄米似粟而稍大色黄鲜七月熟熟便刈少迟遇风即落益气安中解暑属土脾之谷也笔谈曰齐晋人呼积为祭葢其土音也本草又名穈子大雅秬秠穈芑皆黍属以色别之丹黍曰穈月令章句云稷秋种夏熟歴四时备阴阳非也葢嵗初先种孟夏先熟邓潜谷曰陶隐居生江南不识稷为何米谷稼尚不能辨况芝英乎稷本与粟通尸谡言肃也诗既齐既稷亦肃意葢秋气也谷秋成曰稷百谷皆秋成故粟又为总名
　　苖説文草生于田者从草从田管子神农播谷因苗以为教诗缉谷始生曰苖草之类始生亦曰苗公羊注苗者禾也生曰苗秀曰禾淮南子治国若耘田去其害苗者而已吕氏春秋苗其弱也欲孤长也欲相与居其熟也欲相与扶是故三以为族乃多粟诗疏云稷苗六月时也稷穗七月时也稷实八月时也六书故禾穉曰苗草在田中苗之义也按苗即今之禾秧其分种未吐华曰穉禾亦在田中岂可专指苗义乎尚书大传成王时有苗异茎同生为一穗周公曰三苗一穗天下其和为一乎又夏猎曰苗为苗除害也又周礼大司马仲夏教茇舍遂苗
　　彼稷之穗
　　朱传穗秀也稷穗下垂如心之醉故以起兴説文禾成秀也春秋説题辞嘉禾之滋连茎三十五穗以成盛德按説文音遂从爪从禾人所以収也或从惠作穗古两穗为瑞改禾从木非
　　中谷有蓷
　　朱传蓷鵻也叶似萑方茎白华华生节间即今益母草也尔雅萑蓷茺蔚疏李巡曰臭秽草也郭云今茺蔚也广雅名益母叶似荏方茎白华华生节间毛传蓷鵻也陆疏旧説及魏博士济阴周元明皆云庵防是也韩诗及三仓説悉云益母故曾子见益母而感本草云益母茺蔚也故刘歆曰蓷臭秽臭秽即茺蔚也埤雅茺蔚一名蔚臭一名蓷旱干曰暵蓷者能暵之草今曰暵其干矣则非一日之亢也本草经茺蔚子一名益母一名益明一名大札一名贞蔚生海滨池泽陶隐居云叶如荏方茎子形细长三棱图经云苗叶上节节生花实似鸡冠子黑色衍义云茺蔚子叶至初春亦可煑作菜食凌冬不凋悴陈藏器云此草一名负担子一名夏枯草三月采治产妇疾神妙故曰益母许东阳云鵻萑并音隹萑又名蓷毛氏以鵻代蓷故朱传从之云叶似萑考尔雅注及诗疏皆作叶似荏传中萑字误葢鵻即萑不可谓之似也荏者白苏紫苏之类与此迥别朱震亨曰臭郁草即茺蔚有臭味夏枯草不臭夏枯先枯而无子郁臭后枯而有子陈无功曰夏枯亦有细子四粒丹溪云无子误拾遗有錾菜方茎对节白花即益母草白花者尔雅曰蓷紫花者尔雅曰蒉名物疏毛传云蓷鵻其大车亦云菼鵻考本草诸书茺蔚子并无鵻名岂毛以蓷为菼乎毛又云陆草生谷中伤于水据本草茺蔚正生海滨池泽非陆草也魏博士等以为庵防本草庵防生雍州川谷及上党道边春生苗叶如艾蒿高三二尺七月开花八月结实亦无蓷名不知古人何以云尔广要蓷鵻庵防异种各名毛传之误尔雅萑字误之也朱引用毛公亦云鵻也又曰叶似萑则不惟传讹且两岐矣夏枯草一名郁臭因入夏即枯故名别是一种经中所不载陈藏器及外台秘要混以为蓷不知蓷草夏间始着花何云枯耶但花有白紫二种陈以白者为是孙思邈以紫花者是李时珍云二色皆是白者主气紫者主血如牡丹芍药之类耳萑字据説文从草从隹朱惟切草属即此尔雅萑蓷也从草上又加卄者即八月萑苇之萑也从从隹者胡官切鸱属也首既不同因有三音今从俗混作一字矣按茺蔚节节生穗四五月花蕚内有三棱子四粒即益母草也神农本经夏枯草一名夕句一名乃东别録名燕面一名铁色迥然二物也或言益母亦有夏枯之名于义无取其为傅会之説无疑
　　彼采萧兮
　　朱传萧荻也白叶茎麄科生有香气祭则焫以报气故采之尔雅萧荻陆疏今所谓荻蒿者是也或云牛尾蒿似白蒿白叶茎麄科生多者数十茎可作烛有香气故祭祀以脂爇之为香许慎以为艾蒿非也礼王度记曰士萧庻人艾萧艾不同明矣周礼甸师祭祀其萧茅注先郑以为萧或用莤但以缩茅解之杜子春始读为萧郊特牲既奠然后爇萧合羶芗以报气也加以郁鬯以报魄也雅翼萧生于春待秋三月乃成诗缉蒿者总名萧者蒿之香者也埤雅萧可以祭故其字从肃秋风过肃意象萧然故萧一名荻诗曰取萧祭脂凡祭灌鬯求诸阴焫萧求诸阳奏乐求诸阴阳之间礼曰声音之道所以诏告于天地之间也又曰见以萧光以报气也加以郁鬯以报魂也凡祭言鬯常先于萧今祭言鬯更在萧后则以言商礼故也葢周人先求诸阴故先灌鬯商人先求诸阳故先焫萧且周祭肺商祭肝故祭义言商礼先举肝所谓羞肝肺首心是也郊特牲言周礼先举肺所谓祭肺肝心是也诗曰冽彼下泉浸彼苞萧民者上之所恃以事宗庙社稷萧之象也又曰蓼彼萧斯萧防物也而其香能上达故诗以况四海之诸侯论语萧墙注肃也诸侯见羣臣于此加肃敬也礼明堂位疏屏天子之庙饰即萧墙也礼记疏一祭之中再度焫萧郊特牲云取膟膋燔燎升首报阳也祭义云建设朝事燔燎羶芗见以萧光以报气也此朝践焫萧也郊特牲又云萧合黍稷既奠然后焫萧合羶芗此馈熟焫萧也朝践即朝事谓荐血腥时也馈熟则荐黍稷时也
　　彼采艾兮
　　朱传艾蒿属干之可灸故采之尔雅艾氷台疏今艾蒿也本草经艾叶味苦防温无毒主灸百病一名氷台一名医草生田野图经云初春布地生苗茎类蒿而叶皆白以苗短者为佳治令细软谓之熟艾陈久方可用崔实四民月令三月可采艾师旷占嵗欲疫病草先生病草艾也广雅天子祭以鬯诸侯以薰卿大夫以兰士以萧庻人以艾埤雅説文云艾从乂草之可以乂病者曲礼曰五十曰艾服官政六十曰耆艾歴也耆至也谓其德十年一进至此可为大夫矣故曰服官政博物志曰削氷圆举以向火承其影则得火故曰氷台旧説燕蓐恶艾字説艾可乂疾久而弥善故尔雅云艾长也艾歴也医用艾灸一灼谓之一壮者以壮人为法其言若干谓壮人当依此数老幼羸弱量减之药谱艾旧以汤阴复道者为佳谓北艾四明者谓之海艾近世推蕲州为胜相传蕲州白家山产者置寸板上灸之气彻于背他山艾彻五余仅三分而已博物志积艾三年烧津液下流成铅锡容斋随笔碾艾着茯苓三五片即成细末又千年艾出武当太和山高尺许花如小菊叶不似艾而气味同揉之卽细通雅艾蒿类叶按之成绒者是其背有白毛者九牛草也陈嘉谟以九牛草为蕲艾或别有所见耶
　　丘中有麻
　　朱传麻谷名子可食皮可绩为布者尔雅枲麻黂枲实莩麻母疏莩苴麻子之盛子者也周礼注枲是防麻苴是麻之有蕡实者风俗通蓬生麻中不扶自直淮南子汾水浊宜麻本草图经麻黂麻子田圃所莳绩其皮以为布者麻黂一名麻勃麻上花勃勃者七月七日采麻子九月采陶隐居以麻黂为牡麻牡麻则无实苏恭以为蕡即实非花也按本经朱子云麻黂味辛麻子味甘此又似二物疑本草与尔雅礼记称谓不同耳养生要集麻子味甘补中益气服之令人肥健雅翼麻之属总名麻别而言之则有实者名苴无实者名枲子夏丧服传曰苴绖者麻之有蕡者也牡麻者枲麻也蕡即实也牡即无实之名然亦通名麻枲麻实有文理故属金为西方之谷明堂月令秋食麻与犬古者朝事之笾熬麻麦以实之谓之麷蕡于植物中最多子又有檾者亦麻类有实又胡麻亦有实本生大宛一名油麻淳黑者名巨胜亦曰一叶两荚为巨胜抱朴子胡麻一名方茎服之不老耐风湿其叶名青蘘枲麻与麦互相为候麦黄种麻麻黄种麦种枲太早则坚刚厚皮多节晚则皮不坚宁失于早不失于晚麻谱云苎绩麻也有二种一种紫麻一种白苎春秋説题辞麻之为言防也隂精寝密女作纎防也麻生于夏夏衣物成礼仪故麻可以为衣阳成于三物以化故三变缕布也宋均曰麻枝叶成谓之衣三变生成形之变也沤取皮二变也绩成为缕三变也月令仲冬之月天子乃以犬尝麻先荐寝庙葢麻为西方之谷属金艮为狗亦属土取土金相生之义也周礼典枲掌布缌缕纻之麻草之物以待时颁功而授赍及献功受苦功以其贾揭而藏之以待时颁疏云苦功谓麻功谓盬麄之功吕览得时之麻必芸以长疎节而色阳小本而茎坚厚枲以均后熟多荣日夜死复生如此者不蝗管子五沃之土其阳则安树之五麻若高若下不择畴所其麻大者如箭如苇大长以美其细者如雚如蒸大者不类小者则治揣而藏之若众练丝地道记云北地高凉宜麻四时纂要种麻熟耕地从横七遍已上生则无叶四民月令二月三月可种苴荼凡种麻之地耕不厌熟田欲嵗易布叶而锄勃如灰即刈茦欲小□欲薄获欲净沤欲清水生熟合宜拾遗记紫沈麻其实不沈有云水麻实光宜为油泽有光通麻食之行不待烛则巨胜也食之延夀名物解麻谷之良也实曰苴七月之诗言九月菽苴采荼薪樗先王所以致食劳农之意也五谷之养人以浮虚为下沈实为上胡麻食之沈实者也故良通雅笔谈云古止有火麻油麻种得自张骞故曰胡麻按九谷八谷五谷皆有麻古人麷蕡熬葈实岂食火麻耶且火麻子甚不可食意其时早已有之而骞所得者乃六棱八棱之属耳尔雅翼曰巨胜胡麻之黑者宋嘉祐本草有黑白油麻二条沈存中亦曰八棱六棱者为胡麻是中国当本有白色四棱者耳古人言枲即麻又曰枲实曰食麻若据今纲目则枲为雄麻安可食耶杜寳曰隋大业四年改胡麻为交麻其曰檾麻防麻也一作莔但可为绳耳尔雅葋艼荧注未详疑是苎檾之讹
　　隰有荷华
　　朱传荷华芙渠也説文荷芙渠叶茄芙渠茎芙蓉华未发为菡萏已发为芙渠尔雅荷芙渠其茎茄其叶蕸其本蔤其华菡萏其实莲其中的的中薏李巡曰分别莲茎华叶实之名芙渠其总名也别名芙蓉广雅江东呼荷为芙蓉郭璞曰蔤茎下白蒻在泥中者莲谓房也管子五沃之土生莲陆疏莲靑皮里白子为的的中有青长三分如钩为薏语曰苦如薏也的五月中生生啖脆至秋表皮黑的成可食或磨以为饭轻身益气令人强健援神契王者德至于地则华苹感注云华苹并头莲也周书薮泽已渴即莲掘藕古今注荷华华之最秀异者一名水旦一名水芝一名泽芝一名水仙花有赤白红紫青黄红白二色差多大者至百叶王荆公云莲华有色有香得日光乃开虽生于水水不能没虽在污泥泥不能污即华时有实然华事始则实隐华事已则实见埤雅荷总名也其的中有青为薏皆倒生两牙一成芰荷一蕅荷也又生一牙为华蕅荷帖水生藕者也芰荷无蕅卷荷也与华偶生出水上亭亭如者亦或谓之距荷蕅荷一本其旁行为蕅节生一花一叶菡萏实若臽随昏晓阖辟焉凡物皆先华后实独此华果齐生拾遗记曰昆流素莲一房百子凌冬而茂言其受气之特异也莲之根曰藕偶生善耕泥引长故从偶俗云藕生应月月生一节閠辄益一今芋有十二子为衞相传为应月之数赤箭亦有十二根为衞有风不动无风自摇亦其类也赵辟公襍记藕能移鲤能飞龟能守其性使然也芙渠行藕如竹之行鞭节生一叶一华华叶相偶又华初着子首顾在下久之其房倒垂首更在上矣説文引杜林曰藕根曰蕫非是尔雅其本蔤蔤乃藕根非蕫也本草衍义粉红千叶白千叶者皆不实其根惟白莲为佳今禁中生碧莲亦一瑞也楚辞荷为衣兮蕙为带又缉芙蓉以为裳又芙蓉始发襍芰荷防又相如赋夫容外发又荷作茄古诗鹭何在在茄下反骚衿芰茄之緑衣破芙蓉之朱裳是也段成式曰莲子曰湖目问竒云芙蕖古作扶渠诗疏一作夫渠又莲华三出一层凡六层内典芬陀利华白莲花也优鉢罗花青莲花也波头摩花赤莲也
　　隰有游龙
　　朱传游枝叶放纵也龙红草也一名马蓼叶大而色白生水泽中高丈余尔雅红茏古其大者蘬陆疏一名马蓼叶大而赤白色生水泽中高丈余张子曰龙是荭草其枝榦樛屈着土处便有痕如龙也本草经荭草主消渴去热明目益气一名鸿鴶如马蓼而大生水旁五月采实陶隐居云马蓼生于湿地茎斑叶大有黑防最大者是荭草图经荭草即水红下湿地皆有之诗隰有游龙是也管子五位之土其山之浅有龙与卉埤雅山性宜木隰性宜草扶苏荷华桥松游龙皆山隰之所养以自美者桥高也游纵也以纵故谓之龙上耸曰桥山海经曰上多桥木郑读曰槁木误矣古本茏作龙红草叶如拓黄花白子皮青滑诗传龙头草也淮南子曰海闾生屈龙屈龙生容华龙鸿也屈龙即游龙又马蓼曰墨记草叶中有黑防者水蓼即虞蓼泽蓼青蓼人食之紫蓼赤蓼以色名香蓼以香名按郭注俗呼红草为茏鼓语转耳本草经言如马蓼而大郑注云红草似蓼而高大多毛故谓之马蓼据二説止言似蓼红虽有蓼名非即马蓼也又本草衍义云水蓼与水红相似其非蓼明甚陆疏及埤雅尔雅翼皆曰一作马蓼故朱传因之又尔雅茏天蘥郭注未详説文沿本文训天蘥未审何草故当阙疑也
　　茹芦在阪
　　朱传茹芦茅搜也一名茜可以染绛尔雅茹芦茅搜説文茹芦人血所生本草茜根可以染绛一名过山龙一名地血一名茹芦一名茅搜一名蒨郑康成曰齐人谓蒨为韎瓯人谓口束谓蔓有朿也蜀本图经染绯草叶似枣叶头尖下濶茎叶俱涩四五叶对生节间蔓延草木上根紫赤色今所在有八月采根陈藏器云周礼庻氏掌除蛊毒以嘉草攻之嘉草蘘荷与茜主蛊为最埤雅春秋曰皿虫为蛊篆髓曰皿器也虫诸虫也指事律曰造畜蛊毒谓集合诸虫置于一器之内久而相食诸虫皆尽若独蛇在则即为蛇之类陆疏齐人谓之茜徐州人谓之牛蔓今圃人或作畦种莳陶隐居云东方诸处乃有而少不如西多其文西草为茜以此周礼掌染草掌以春秋敛染草之物出其东门曰缟衣茹芦毛云茅搜之染女服也郑笺云染巾也货殖千畞栀茜其人与千戸侯等茜一作蒨束晳补亡诗蒨蒨士子湼而不渝注言孝子鲜明虽染不变也卉谱蒨根色红气温味微酸而带咸入营气行滞走血赤柳根与茜相似但酸涩误用患内障通雅徐广曰巵今鲜支茜一名红蓝即今之红花古亦称茜今又有乌红用苏木染成者西洋诸国以紫铆染成者曰胡胭脂俗呼紫梗紫铆真腊国所出树汁也
　　有女如荼
　　朱荼茅华轻白可爱者也郑笺荼茅秀物之轻者飞行无常疏云释草有荼苦菜又有荼委叶邶风谁谓荼苦即苦菜也周颂以薅荼蓼即委叶也郑于地官掌荼注及既夕注与此笺皆云荼茅秀然则此言如荼乃是草茅秀出之穗非彼二草也尔雅蔈荂荼猋藨防疏此辨防荼之异名也荼茅秀蔈也荂也其别名荼即苕也苕又名猋又名藨皆萑茅之属花秀名也埤雅予所捋荼传曰萑苕也今女匠亦以萑荼絮巢其色白按考工记凡为甲鞄人之事望而视之欲其荼注荼白茅茅华轻而白韦革之色似之周礼地官荼人掌以时聚荼以供丧事注礼茵着用荼言缝浅黑之布贮荼于中柩下圹以茵借之也国语呉王万人为方陈白常白旗素甲白羽之矰望之如荼韦昭云荼茅秀也
　　方秉蕳兮
　　朱传蕳兰也其茎叶似泽兰广而长节节中赤高四五尺又云兰与泽兰相似生水旁紫茎赤节緑叶光尖长润有岐阴小紫陆疏蕳即兰香草春秋传曰刈兰而卒楚辞既滋兰之九畹孔子云兰当为王者香草皆是也其茎叶似药草泽兰广而长节节中赤高四五尺汉诸池苑及许昌宫中皆种之可着粉中藏衣著书中可辟鱼礼记妇人或赐之兰则受而献之舅姑本草经兰草主杀蛊毒辟不祥一名水香生大呉池泽泽兰生汝南诸大泽旁蜀本云兰草叶似泽兰尖长有岐花红白色而香生湿地图经云泽兰与兰草相类兰草叶光润根小紫五六月盛泽兰叶尖防有毛方茎紫节采七八月防辛此为异耳易通卦验冬至广莫风至兰始生盛之荆州记都粱县有小山山上水极浅其中悉生兰草緑叶紫茎芳风藻谷俗谓兰为都梁即以号县云罗氏曰兰叶如莎首春则茁其芽出五六寸杪作一花花甚芳香大抵生深林中愈深则茎愈紫故称幽兰与蕙相类江南兰则在春芳荆楚及闽中者秋复再芳故有春兰秋兰衍义云兰草叶如门冬而濶且韧长一二尺四时常青花黄中间叶上有细紫防春芳者为春兰色深秋芳者为秋兰今江陵鼎澧州山谷有之其叶与泽兰不相似泽兰才出土便分枝梗叶如菊而尖长兰之种类至多其入药者更有马兰山兰花可玩者有崇兰鳯尾兰竹兰石兰郑渔仲云兰即蕙蕙即薰薰即零陵香其説谬甚矣夏小正五月畜兰为沐浴也文子日月欲明浮云葢之丛兰修发秋风败之孙卿子民之好我芬若椒兰家语芝兰生深林不以无人而不芳君子修道立德不以困穷而改节埤雅古之佩者各象其德故德芬芳者佩兰礼曰佩帨苢兰楚辞纫秋兰以为佩又曰遗余佩兮澧浦今鼎澧之间多兰左传兰有国香人服媚之荀子曰兰茝藳本渐于蜜醴一佩易之又曰其渐之滫君子不近庻人不服此言善恶在所与游故交不可不慎也易曰同心之言其臭如兰阴为臭腐而同人之五阳也故有兰之象韩诗传三月桃花水下之时执兰祓除薛君注郑国之俗三月上已之溱洧两水之上招魂续魄秉兰草祓除不祥故诗人愿与所悦者俱往也花木考云花之幽洁者无如兰故曰兰似君子蕙似士大夫今蜂采百花俱置股间惟兰则拱背入房以献于王物亦知其可贵如此淮南子男树兰美而不芳説者以为兰女类左传称女为季兰又郑文公妾燕姞梦天与已兰文公与而御之遂生穆公则兰之为女类其説旧矣朱子楚辞辨证云兰蕙名物本草甚详刘次庄云今沅澧所生花在春则黄在秋则紫春黄不若秋紫之芬馥又黄鲁直云一榦一花而香有余者为兰一榦数花而香不足者为蕙今按本草所言之兰虽未之识然云似泽兰则今处处有之蕙自为零陵香尤不难识其与人家所种叶类茅而花有两种如黄説者皆不相似刘説则又词不分明大抵古之所谓香草必其花叶皆香而燥湿不变故可刈以为佩若今之所谓兰蕙则花虽香而叶乃无气香虽美而质弱易萎皆非可刈而佩者也名物疏祓除之礼説者参差蔡邕以为暮春天子乘舟禊于名川论语云浴乎沂自上及下古有此礼后汉书以为上已官民皆絜于东流水上阳气布畅始洗洁之南齐志以为三月清明之节修事水侧祷祀以祈丰年予谓周礼女巫掌嵗时祓除衅沴则祓除之来已久第不知何縁定于上已之辰晋束广防云周公成洛邑因流水以汛酒逸诗曰羽觞随流波此三月曲水之始也其説无稽所引诗复不似周人语挚虞谓起于徐肇三女亡一村盥洗者抑又妄矣兰谱兰无偶称第一香常开于春初虽氷霜之后高深自如叶尤葱翠劲挺可爱不必花也故江南以兰为香祖其品紫梗青花为上青梗青花次之紫梗紫花又次之余不入品凡兰皆有一滴露珠在花蕊间谓之兰膏取多则损花
　　赠之以勺药
　　朱传勺药亦香草也三月开花芳色可爱广雅挛夷芍药也韩诗离草也言将离别赠此草也本草一名白术一名余容一名犂食一名解仓一名鋋生中岳川谷及丘陵图经春生红芽作丛茎上三枝五叶似牡丹而狭长高一二尺夏开花有红白紫数种子似牡丹而小秋时采根根亦有赤白二色入药单叶者良古今注芍药有二种有草芍药木芍药木者花大而色深俗呼为牡丹非也牛亨问于董仲舒曰将离别相赠以芍药者何荅曰芍药一名可离故将别以赠之亦犹相招召赠文无文无一名当归也后世襍记谓赠之以芍药乃男宜女贻我握椒以女宜男其説不足信山海经条谷之草多芍药洞庭之上多芍药范子曰芍药出三辅建宁记建宁出芍药极精好埤雅芍药荣于仲春华于孟夏传曰惊蛰节后二十有五日芍药荣是也华有至千叶者今羣芳中牡丹品第一芍药品第二芍药花后于牡丹胡峤诗瓶里数枝婪尾春葢婪尾酒乃最后之杯芍药殿春亦得是名其花有莲香白墨紫硃砂红之类维治芍药每九月十月悉出其根涤以清泉然后剥消老硬病腐之处揉调沙粪易其故土大约三二年一分否则旧根侵蚀新芽花不成就矣孔常父曰州芍药名天下四方市种者一嵗小变三嵗大变与常花无异由是芍药之美专于州其色以黄为最贵绯红千叶乃其下者雅翼芍药华之盛者其根可和五脏制食毒古有芍药之酱合兰桂五味以助诸食因呼五味之和为芍药花木考芍药花谱总别四十二种其色以黄者为贵本草云芍药犹绰约美好貌处处有之州为上谓得风土之正犹牡丹以洛阳为最也或疑汉以来以牡丹为芍药按牡丹一名防姑一名鹿韭芍药千叶者一名小牡丹古今注有草芍药木芍药木本者牡丹名同实异必合为一误矣诗记兰即今之兰芍药即今之芍药陆疏泥毛公香草之言必欲求香于柯叶置其花不论何也通雅古琴疏帝相元年条谷贡桐芍药帝命羿植桐于云和命武罗伯种芍药于后苑王立之诗话载北齐杨子华有画牡丹白乐天李羣玉皆有诗欧阳公花谱序何谓无人形篇什耶安期生服链法有金芍药木芍药木即牡丹温庭筠诗山寺明媚木芍药王砅引吕览月令雷乃发声芍药荣田防化为鴽牡丹花则周末已名牡丹矣又芍药可离唐本草云可离江蓠也子虚赋作勺药韩退之郾城联句亦用勺药文选注凡四见皆音酌畧乃鱼肉等醢岂咏花而可读为酌畧乎
　　维莠骄骄
　　朱传莠害苗之草也孔疏仲虺之诰曰若苗之有莠若粟之有秕秕似粟莠似苗也国语马饩不过狼莠韦昭注似稷而无实韦昭问荅云甫田维莠今何草荅曰今之狗尾也月令孟春行秋令藜莠蒿莱并兴战国策幽莠之秀也似禾雅翼莠者害稼之草今之狗尾草也似稷而不结实无处不生莠既恶物故言之不美者谓之莠言精蕴曰从草从秀言其秀与苖同然实草类不可食齐风维莠骄骄小雅不稂不莠皆言为害苗草又丑也左传郑公孙挥过伯有其门上生莠白莠犹在乎注莠喻伯有伯有侈知其不久也
　　言采其莫
　　朱传莫菜也似柳叶厚而长有毛刺可为羮陆疏莫茎大如箸赤节节一叶似柳叶厚而长有毛刺今人缫以取茧绪其味酢而滑始生可以为羮又可生食五方通谓之酸迷冀州人谓之干绛河汾之间谓之莫埤雅子如楮实而红有刺甜酢可食今吴越呼为茂子一作苺子汾沮之诗一章曰言采其莫二章曰言采其桑言其君俭以能勤始于侵缫事而采莫终于侵蚕事而采桑也东坡云吾居南海有此人皆呼梦子其实即子也霜实累累高数尺有刺开花落瓣则为子九月红熟可生食之
　　言采其藚
　　朱传藚水舄也叶如车前草尔雅藚牛唇毛传水蕮也郭注如续断寸寸有节拔之复生陆疏今泽泻也其叶如车前草大其味相似徐州广陵人食之本草泽泄生汝南池泽陶隐居云叶狭长丛生诸浅水中仙经服食断谷皆用之亦名水泻一名及泻一名芒芋一名谷泻名物疏尔雅谓藚牛唇郭注引毛传为水蕮李巡曰别二名郭云如续断玑以为今泽泻郑注云状如麻黄亦谓之续断其节拔可复续生沙陂未知孰是广疏云陆氏因毛水蕮误为泽泻李巡已非之郑氏因郭如续断遂指为续断愈失其真矣按尔雅又云蕍防注云今泽蕮即本草泽泻也今考本草并无藚与水蕮之名又本草云续断一名龙头一名属折一名接骨一名南草一名槐花亦无藚与水蕮名其花叶茎实图经亦详别之
　　不稼不穑
　　朱传种之曰稼敛之曰穑孔疏以稼穑相对则先稼后穑故毛传曰种之敛之若防则相通大田曰曽孙之稼非惟种之也汤誓曰舍我穑事非惟敛之也説文禾之秀实为稼茎节为禾一曰稼事也又在野曰稼五稼黍稷菽麦稲吕览人稼之容足耨之容耨据云容手得时之稼其臭香其味甘其气章百日食之耳目聪明四卫变强身不入周礼大司徒辨十有二壤之物而知其种以敎稼穑树艺遂人以土宜敎甿稼穑遂师巡稼穑遂大夫正嵗简稼器修稼政县正各掌其县之政令征比趋其稼事鄼长嵗时简器与有司数之里宰以嵗时合耦于耡以治稼穑趋其耕耨司稼巡野观稼以年之上下出敛法又稲人掌稼下地又司稼掌巡邦野之稼辨穜稑之种周知其民与其所宜地以为法注云种谷曰稼如嫁女有所生曹植社颂灵稼阿那一禾千茎穑説文谷可收曰穑左传小国为繁大国省穑而用之疏穑爱也言爱惜而收敛之书説命若农力田服穑乃亦有秋内则饭黍稷稻粱白黍黄粱稰获注云谷熟而获之则曰稰生获之曰获家语良农能为稼不能为穑管子度地篇树以荆棘土相穑着所以为固也与塞同穑之言塞廪藏充塞也
　　胡取禾三百廛兮
　　説文嘉谷也二月始生八月而熟得时之中故谓之禾禾木也木王而生金王而死小雅禾易长畆注易治长竟也禾者嘉谷之总名凡黍稷稲粱自始生至实皆曰禾尚书七月禾乃登又天大雷电以风禾尽偃王出郊天乃雨反风禾则尽起又唐叔得禾异畆同颖献诸天子王命归周公于东作归禾注禾各生一垅而共为一穗天下和同之象左传郑祭足帅师取成周之禾庄子卤莽而种之禾亦卤莽而报之灭裂而耰之禾亦灭裂而报之孔子见禾之三变始于粟粟生苖苖成穗所谓变而益上也淮南子后稷不能令禾冬生管子小问篇苖始其少也昫昫乎孺子也其壮也庄庄乎士也至其成也由由乎兹勉何其君子也天下得之则安不得则危故命之曰禾又古之封禅者北里之禾所以为盛亢仓子得时之禾长秱大穗圜粟而薄糠米粘而香舂之易而食之强禾即粇糯二稻也广雅粢稻其穗谓之禾春秋大无麦禾书灾也春秋説题辞禾者衔滋液注衔滋液以生故以禾谷为名也又曰嘉禾之滋茎长五尺五七三十五故连茎三十五穗以成盛德孝经援神契德之下地则嘉禾生瑞应图曰嘉禾五谷之长盛德之精也文者异本而同秀质者同本而异秀仁卉也王者德盛则生其大盈箱一稃二米周书凡禾麦居东方黍居南方稻居中央粟居西方菽居北方董仲舒云圣人于五谷最重麦与禾汜胜之书种禾无期因地为时三月榆荚之时高地强土可种禾七月疏苖生既秀谓之禾种殖诸谷名为稼禾稼者苗榦之名黍稷重穋其余稻秫苽粱之辈皆名为禾麻与菽麦则无禾称吕氏春秋禾之患不俱生而俱死先生者美米后生者为秕其耨也长其兄而去其弟注谓存其长大而去其弱小也周礼掌客车禾车三秅音茶禾四百秉也聘礼禾四秉曰筥十筥曰稯十稯曰秅秉禾盈握也小雅彼有遗秉稯一作总禹贡百里赋纳总或作又禾芒曰秒説文秋分而秒定或作蔈律数十二秒而当一分十分而一寸亦取如禾芒之细也禾成秀也秖禾始熟也租田中禾稭也防禾重生也名物解禾粟之苗榦粟禾之穟实春秋阴阳之中粟春生而秋熟方其以养生言之则谓之禾禾麻菽麦禾□穟穟是也方其以所用言之则谓之粟率啄粟握粟出卜是也师旷术占曰杏多实不虫来年秋禾善山海经昆仑之墟有玉山木禾玉山王母所居也又吕览饭之美者有山之禾
　　绸缪束刍
　　説文刍刈草也象包束草之形尔雅秆谓之刍祭统王执刍注藳也孔疏刍者饲马牛之草荛者供燃火之草俗作蒭又牛羊曰刍犬豕曰豢皆以所食得名又茭草名刍又石龙刍生山谷湿地可以为席即龙须草西京襍记曰夫人无幽显道在则为尊虽生刍之贱也不能脱落君子故赠君生刍一束诗人所谓生刍一束其人如玉也
　　不能蓺稻粱
　　朱传稻即南方所食稻米水生而色白者尔雅稌稻也説文稻稌也秔稻属沛国谓稻为稬周官职方氏掌天下之图辨邦国都鄙九谷之数州荆州其谷宜稻豫州并州宜五谷青州宜稻麦兖州宜四种雍州冀州宜黍稷幽州宜三种又地官稻人掌稼下地以猪蓄水以防止水以沟荡水以遂均水以列合水以浍泻水以涉其芟作田掌草泽之所生种之莣种注莣种稻麦属汉世亦有稻田使即稻人之职也广雅稻穗谓之禾本草秔米味甘苦主益气止烦泄稻米味苦主温中顔师古刋谬正俗本草稻米今之稬米养生要集秔稻属也稻亦秔之总名也道家方药有用稻米秔米此则是两物也曲礼祭宗庙之礼稻曰嘉蔬月令季秋天子乃以犬尝稻先荐寝庙左传鄅人借稻邾人袭鄅注借履稻而行也地在琅琊国语今吴稻蟹不遗其种春秋説题辞稻之为言籍也稻冬含水盛其德也故稻太阴精含水沮洳乃能化也孝经援神契汚泉宜稻吕氏春秋得时之稻大本而茎葆长秱疏穖穗如马尾大粒无芒米而薄糠舂之易而食之香如此者不益先时者大本而茎叶格对短秱短穗多秕厚糠薄米多芒后时者纎茎而不滋厚糠多秕辟米不待定热卬天而死汜胜之书种稻春解冻时耕反其土种稻区不欲大大则水深浅不遍冬至后百一十日可种稻地美者用种畆四斗四民月令三月可种秔稻美田欲稀薄田欲稠异物志交趾一嵗再种南海晋安有九熟之稻隋书婆登国有月熟之稻融臯有旬日之稻西域有四熟之稻风土记稴稻之青穟禾皆青白拾遗记东极有灵和之稻寒者食之则体温热者食之则体冷文选清流之稻又琅琊之稻古歌曰引漳水灌邺旁终古斥卤生稻粱蔡邕月令章句十月获稻九月熟者谓之半夏稻广志有虎掌稻紫芒稻赤穬稻白米稻南方有蝉鸣稻七月熟有葢下白正月种五月获茎根复生九月熟青芋稻六月熟累子稻白漠稻七月熟名物疏秔稬二色皆稻也别而言之则稻是稬秔乃稻属耳诗书所用各随文解之论语食夫稻则稻是稉月令秫稻必齐则稻是稬周礼牛宜稌则稌是秔丰年多黍多稌为酒为醴则稌是稬以陶隐居之博物而云江东无稻不知色类云何五谷岂易分哉稬米今人亦谓之秫广雅云秫稬也古今注云稻之黏者为秫然尔雅众秫别是一种礼记秫稻必齐又云菽麦蕡稻黍粱秫惟所欲急就篇云稻黍秫稷既言秫又言稻必非一物郑司农太宰注亦以秫稻为九谷之二种本草图经云黍米黏者为秫説文云秫稷之黏者则秫是黍稷之属非稻也顔师古云秫似黍米而粒小谷谱稻有稉有稬北方以为佳品南方以为常食有早中晚三熟水旱二类南方土下宜水稻北方地平惟泽土宜旱稻大要北稉凉南稉温赤稉热白稉凉新稉热陈稉凉耳稻性宜水亦有同类而陆种者谓之陆稻记曰煎醢加于陆稻上是也今谓之旱棱稻花午开暮合开合皆于日中有至七开七合者诗十月获稻今晚稻也六月收者曰早稻籼稻占稻七八月收者曰菊花籼稻细名甚多自江淮以南田多三收北地苦寒十月乃获七脩类稿云宋真宗闻占城稻早耐旱诏求种分给诸州故作占粱朱传粟类也有数色礼记祭宗庙之礼粱曰芗萁又嵗凶大夫不食粱注以粱为加也物理论粱者黍稷之总名本草青粱白粱味甘防寒黄粱最佳所谓竹根黄也广志有具粱解粱辽东赤粱盐钻粱粒如虮子魏文帝以为粥陶隐居云青粱出北方黄粱出冀州白粱处处皆有唐本注云青粱殻穗有毛粒青米亦防青而细于黄白粱殻粒似青稞而少麄夏月食之极清凉但以味短色恶不如黄白粱故人少种之此谷早熟而收少作饧清白胜余米白粱穗大多毛且长殻麄扁长不似粟圆米亦白而大食之香美为黄粱之亚黄粱出蜀汉南浙间亦种之穗大毛长殻米俱麄于白粱收子少不耐水旱食之香美逾于诸粱图经云粱皆粟类大抵人多种粟而少种粱以其损地力而収获少诸粱食之比他谷最益脾胃粟米亦相似耳粟米比粱乃细而圆种类亦多功用则无别矣通志汜胜之书云粱是秫粟今俗谓之粱古祭祀所用粢盛是也可作粢食及酿酒亦如稬米或云粱亦有稉米雅翼古不以粟为谷名但米有稃殻者皆称粟今人以谷之最细而圆者为粟则粱是类古天子之饭有白粱黄粱者明取二种耳周礼食毉会膳食之宜犬宜粱疏犬味酸而温粱米味甘而防寒气味相成也李时珍曰粱分赤白黄三色秫即粱米粟米之黏者其黄者北人呼黄稬一名黄米苏恭曰今人呼粟稬为秫北人以酿酒汁少于黍米凡黍稷粟秫稉之类皆有籼稬也左思魏都赋有雍丘之粱崔骃七依曰山之粱粱类数种五谷之一许重叔谓黍大暑而种故称黍粱性凉故称粱其説迂曲可笑此荆公字説所从来也
　　蔹蔓于野
　　陆疏蔹草名似栝楼叶盛而细其子正黑如燕奥不可食幽州人谓之乌服其茎叶煑以哺牛除热本草蔹有赤白黑三种白者根如白芷皮黑肉白敛疮方用之生取根捣傅效一种表里皆赤者名赤蔹功用与白同又黑者图经云蔓生茎端五叶花青白色俗呼为五叶苺叶有五桠子黑一名乌蔹二月生苗多在林中作蔓即陆玑所指也蜀本注或生人家篱墙间俗呼笼草通雅云古之藨今之苺覆盆子也曰寒苺曰大麦苺世呼揷田藨尔雅之茥缺盆也稍大者呼割田藨亦谓蓬藟此皆一枝五叶五月实熟乌赤者一枝三叶实如樱桃曰薅田藨即尔雅所谓藨麃陈藏器所谓茅苺也又一种树生者所谓树苺与此各别按本草藨有数种亦谓之苺覆盆藤蔓有刺白花小叶四五月实成子小于蓬藟而稀疎实甘酸红软大如指顶山中人及时采之少迟则就枝生蛆此尔雅所谓缺盆俗云揷田藨可入药者也蓬藟藤蔓有倒刺叶大如掌有毛六七月开小白花就蒂结实三四十颗成簇有黑毛形色如熟揕而扁冬不凋功用与覆盆畧同此俗所云割田藨者一种蔓小于蓬藟一枝三叶小白花四月实熟色如红樱桃俗名薅田藨即尔雅所谓藨者故郭注云藨即莓也子似覆盆而大赤色酢甜可食此不入药者也一种树生者叶似樱桃而狭长四月小白花实如覆盆但色红为异此尔雅所谓山苺陈藏器所云悬钩子者又一种就地蔓生长数寸黄花实如覆盆鲜红不可食即本草所谓虵苺也据此则覆盆蓬藟明是二物通雅混为一误矣













　　诗传名物集览巻八
<经部,诗类,诗传名物集览>
　　钦定四库全书
　　诗传名物集览卷九　　　庻吉士陈大章撰草
　　蒹葭苍苍
　　朱传蒹似萑而细高数尺又谓之薕葭芦也孔疏初生为葭长大为芦成则为苇又名离释草蒹薕郭璞曰似而细江东呼为薕藡陆疏水草也坚实牛食之肥强青徐人谓之薕兖州辽东通语也説文薕之未秀者诗缉蒹一名薕又名荻一物三名广要曰蒹葭二物相类而异种蒹小而中实曰曰藡曰菼曰鵻曰薍曰蒹曰荻曰乌蓲皆蒹也葭大而中空曰苇曰芦曰华曰防曰马尾皆葭也本草纲目芦苇花皆名防萌皆名虇如竹笋可食所谓蒹今作薕者是也所谓菼今作薪者是也埤雅薕高数尺今人以为帘箔因此为名葢其萌也同时其秀也同时其坚成也又同时且同产河洲江渚间故诗人往往并咏如葭菼揭揭八月苇及此篇是也陆疏云芦薍别草李巡认为一物朱子河广注云苇蒹葭之属毛公大车菼芦之始生偶尔相混后人遂不能分别矣字説云荻强而蒹弱荻高而蒹下虽无实据亦颇得其形似易説卦为苇庄子欲恶之孽为性苇蒹葭始萌以扶吾形寻擢吾性注苇之幼曰蒹葭长曰苇一物异名
　　视尔如荍
　　朱传荍芘芣也又名荆葵紫色尔雅荍蚍郭云荆葵也似葵紫色谢氏云小草多花少叶叶又翘起古今注荆葵一名戎葵一名芘芣华似木槿而光色夺目有红有紫有青有白有黄茎叶不殊但花色异耳一曰蜀葵陆疏芘芣一名荆葵似芜菁华叶紫緑色可食防苦齐民要术葵有紫茎白茎二种春必畦种水浇冬种者有雪勿令从风飞每雪辄劳之令地保泽搯必待露解收必待霜降诗曰七月烹葵及菽是也左传鲍庄子之知不及葵葵犹能卫其足罗氏曰荆葵比戎葵叶小花似五铢钱大色粉红有紫文缕之一名锦葵大抵似芦菔花故陆云似芜菁花释草菺戎葵郭氏曰今蜀葵荍芘芣今荆葵其来各不同本草蜀葵中小花者名锦葵一名戎葵功用更强以此襍之蜀葵中而反得戎葵之名矣崔豹古今注其説戎葵蜀葵之状可也混荆葵芘芣之名于内者非也然今人亦通呼此为蜀锦葵则从其类比附之耳埤雅尔雅曰蔠葵一名繁露此又葵之一种蔓生叶圆而厚周官曰大圭尺三寸杼上蔠葵首説文云齐谓之蔠葵谓于杼上圆广其首即礼记天子所搢之珽也濮氏曰芘芣紫荆春时开花叶未生花紫色自根及榦而上连接甚密有类虮窝故尔雅字从虫名蚍俗曰火虮花谱葵有十数种天有十日葵与终始故从葵一种锦葵又名荍又名荍芣丛低叶防厚花小如钱文采可观又名钱葵色深红浅红淡紫皆单叶开亦耐久诗视尔如荍即此字説草能揆日向马故又训葵通雅按郭璞以荍为荆葵菺为蜀葵郑氏误以荆葵为蜀葵渔仲又误以菺荍为蜀葵荆葵似戎葵而紫稍小戎葵即蜀葵也一説紫荆花似五铢钱生榦上自根至杪如虮窝故名犹茢薽之名豕首绶草之名防鹝也
　　可以沤纻
　　朱传纻麻属陆疏纻麻也科生数十茎宿根在地中至春自生不再种也荆之间一嵗三收今官园种之嵗再刈刈后便生剥之以铁若竹挟之表厚皮自脱但得其里韧如筋者谓之徽纻今南越纻布皆用此麻粗者可为绳周礼典枲掌布缌缕纻之麻草之物陆德明曰纻字又作苎张揖云三棱也説文草也可以为绳麻谱苎绩麻也有二种一白苎一紫麻各处有之皮可绩布高七八尺叶如楮夏秋间着细穗白色子茶褐色一科数十茎宿根在地到春自生每嵗三刈过常麻三倍本草苎家苎也又有山苎野苎紫苎叶面紫白苎叶面青背皆白根可煑食救荒今俗呼苎为苎麻麻枲也枲与苎异种苎精白于枲故诗曰沤苎又曰沤麻汉书相如赋蒋芧蒋苽也芧小栗也与苎殊类音义误以为三棱旧注云芧与苎同则又误中之误矣纻通作苎义同
　　可以沤菅
　　朱菅叶似茅而滑泽茎有白粉柔韧宜为索也尔雅白华野菅郭璞曰菅茅属白华笺人刈白华于野已沤名之为菅未沤则但名茅也陆疏菅似茅而滑泽无毛根下五寸中有白粉者柔韧宜为索沤乃尤善矣可为履菅根赤茅根白濮氏曰左云虽有丝麻无弃菅蒯蒯与菅皆谓苕也黄华者俗名黄芒即蒯也白华者俗名白芒即菅也周书成王时会人献以菅山海经天帝之上其下多菅又吴林山中多葌草注菅也异物志香菅似茅而叶长大于茅不生洿下之地凡所烝享必得此菅包果助调五味陆农师云尔雅曰白华野菅其华白故一曰白华诗序曰白华孝子之洁白也南陔孝子相戒以养也诗曰白华菅兮白茅束兮又曰英英白云露彼菅茅已沤者曰菅白华不菅则薄脆白茅不束则散乱故诗以譬夫妇菅与麻纻同义矣字説菅物之柔忍者制而用之故谓之菅茅自然之洁白故以供祭祀菅沤蓄而柔忍故以为索绹幽王黜申后而立褒姒以妾为妻以孽代宗故诗人刺之曰白华菅兮白茅束兮不以贱妨贵不以贵弃贱者人道也不以茅弃菅不以菅害茅者天道也李氏本草夏花者为茅秋花者为菅二物功用相近名称不同本草别録不分二种谓茅根一名地菅又出地筋一名菅根葢二物根状皆如筋可通名地筋不可并称菅也又翠菅生水中似葱空中名水葱王维诗水惊波兮翠菅靡注草可为席唐六典东牟郡嵗贡葱席六领通雅説文谓菅即茅非也菅大于茅叶似茭草花白穗斾斾然茎圆直宜为帚其蒻柔忍宜为屦白芒不及黄芒芒又作莣尔雅莣杜荣郭注莣似茅皮可为绳索履屩菅赤根茅白根菅可食牛茅不可食牛丧服曰藨蒯之菲曲礼苞屦不入公门皆谓草穗之芒蒻也异物志香菅则又一种王伯厚以秉蕳为菅葢古声借耳丹铅録菅蔽作菅蒉□葌□
　　卭有防苕
　　朱卭丘也苕苕饶也茎如防豆而细叶似蒺藜而青其茎叶緑色可生食如小豆藿也尔雅苕陵苕黄华蔈白华茇郭注苕华色异名亦不同茇音肺陆疏苕苕饶也幽州人谓之翘饶夏生孔疏苕之华云陵苕此直云苕草陵苕好生下湿此则生于高丘与彼异也诗缉此防苕苕饶也非小雅苕之华所谓陵苕也广要孔氏以为好生下湿亦因陆疏误认防尾为陵苕矣不知陵苕乃凌霄亦好生高阜者但二种俱不可食而防苕可生食为异耳正字通苕有二小雅苕之华陵苕也即凌霄花好生高阜初蔓生依乔木嵗久延引至颠开花刘禹锡云一名女葳通志云一名紫葳花不紫郑笺以为花紫赤繁华衰则黄非也防尾草一名陵翘一名陵时即尔雅葝之别名与陵翘殊类孔颖达陆玑以陵苕为防尾以陵时陵翘即凌霄并非诗缉云陈风卭有防苕苕饶也非小雅陵苕也或溷为一旧注引尔雅翼阙防苕尔雅连异翘注一名连苕此又与诗二苕同名异实者也
　　卭有防鹝
　　朱鹝小草襍色如绶尔雅虉绶郭璞曰小草有襍色似绶也郑渔仲云疑即赤孙施草也陆疏鹝五色作绶文故曰绶草埤雅鹝绶鸟也故虉有襍色似绶其字从鹝鹝善相其天而吐绶乐见其文采有状贼之疑则不吐也今绶鸟大如鸜鹆头颊似雉有时吐物长数寸食必畜嗉臆前大如斗虑触其嗉行必逺草木古今注吐绶鸟一名功曹今俗谓之锦囊戴侗曰鹝大如鸡颔下有锦囊鸣则囊见时珍云吐绶鸡项有嗉囊内藏肉绶清明前后向日摆之项上先出两翠角二寸许乃舒绶长濶近尺采色灿烂逾时不见或剖视之一无所有刘公瑾云鹝本鸟名亦名绶鸟咽下有囊如小绶具五色鹝草之名岂因其似而取义乎
　　有蒲与蕳
　　朱蒲水草可为席者説文蒲水草似莞而褊有脊滑柔而性温可以作席蒻蒲子可以为平席礼男执蒲言有安人之道也毛束蒲草也本草图经水杨也又苻蒲一名蒲厘山南人谓之香蒲春初生时出水红白茸茸然其入土白色者啖之甘脆宜为葅周礼深蒲是也其叶与蒻如茭滑耎可为荐周礼蒲筵是也蒲中心状如柄者夏抽茎丛生花抱茎端蕊屑若金粉为蒲黄甘平益气力陆疏蒲始生中心入地者名蒻煑以苦酒浸之如食笋法埤雅蒲水草也説者以为上章言薪言楚则蒲不宜为草误矣夫刍亦草也绸缪之诗曰束薪束刍束楚则岂以言木妨草哉鱼藻曰鱼在在藻依于其蒲葢鱼游者也据于藻依于蒲乐于藻安于蒲王者俯身以顺万物鱼之所乐王亦乐焉鱼之所安王亦安焉礼男执蒲璧注刻蒲形于璧象其安人之道也又明堂位周以蒲勺注合蒲如凫头也疏云刻勺为凫头其口防开如蒲草本合而末防开也三礼图如蒲谷璧悉作草稼之象今人发古冢得蒲璧乃刻文蓬蓬如蒲花敷时谷璧如粟蒲耳义各有取即礼图亦未可为据也又尔雅莞苻蓠其上蒚注西方人呼蒲为莞蒲蒚谓台头首也亦名蒲中茎为蒚用之为席大雅维笋及蒲郑笺云深蒲也传云蒲蒻也周礼醢人深蒲醢郑司农云深蒲蒲蒻入水深郑云始生水中子诗缉斯干下筦笺云小蒲则筦精蒲麄周书云润湿不谷树之竹苇筦蒲砾石可谷树之葛木以为絺绤
　　有蒲菡萏
　　朱菡萏荷华也尔雅荷其花菡萏其实莲説文芙蓉花未发为菡萏已发为芙蓉埤雅荂为芙蓉秀曰菡萏畅茂曰华字説菡萏实若臽随昏昕开阖一説草木华未发也非専指荷杜甫赋云菡萏以张盖张説华山铭菡萏森爽陆玑赋红蕊发而菡萏皆借义形拟语
　　隰有苌楚
　　朱苌楚铫弋今桃也子如小麦亦似桃尔雅苌楚铫芅郭注或曰鬼桃叶似桃华白郑笺羊桃也藤生子赤状如防粪故亦名防矢儿童食之陆疏叶长而狭华紫赤色其枝茎弱过一尺引蔓草上今人以为汲灌重而善没不如杨柳也近下根刀切其皮着热灰中脱之可韬笔管郑笺铫弋之性始生正直及其长大其枝猗傩而柔顺不妄寻蔓草木本草羊桃一名羊肠一名御弋生山林川谷及田野陶隐居云子细小苦不堪噉花甚赤蜀本图经叶花似桃子细如枣核多生溪涧今人呼为细子根似牡丹或曰一名楚业埤雅有两羊桃一种花实皆连理广要苌楚茎弱必蔓于草木郑笺牵强已甚草木疏云花紫赤色图经亦云花甚赤而景纯农师俱云花白又矛盾矣按苌楚类书有入木部者然据郑笺陆疏其为草属无疑戴合溪尝论苌楚絶非羊桃又闽中猕猴桃亦相类乃藤梨也闽人呼为阳桃
　　浸彼苞稂
　　朱苞草丛生也稂童粱莠属也郑注守田也俗呼鬼稻一穗之间得一二谷而已云稂非漑草得水而病也郑笺云稂当作凉萧艾属易亦以稂当作凉然释草不见草名凉者未知何据説文禾粟之生而不成者谓蕫节节或从禾作稂陆疏禾莠为穗而不成则薿然谓之蕫粱今人谓之宿田翁或谓之守田正义曰锄禾去非类莠既别是一物稂亦当别是一物故郭注云稂为莠类説文陆疏皆以为禾之未成者则是稂亦禾矣何至与莠并称乎罗氏曰稂恶草也与禾相襍故诗人恶之古以饲马鲁仲孙它马饩不过稂莠谓此也诗称不稂不莠注稂莠皆害苗按本草有狼尾草子作黍食之令人不饥似茅作穗生泽地程子云稂萧蓍皆下泽所生广志可作黍引尔雅孟狼尾今人呼为狼茅子然则此物似是稂尔稂既有实如黍故能乱苗又莠今谓之狗尾草稂名狼尾则亦相类
　　尔雅苞稹也注今人呼物丛致者为稹大雅敦彼行苇方苞方体注苞甲未坼也如竹苞矣注丛生而固也商颂苞有三蘖注本也如山之苞叶下流又有韵音剖实方实苞叶秀好注谷种甲而未坼曰苞旧注苞本草名音莩今人混作包佩觿集云草名之苞不当为厥包之包按正韵包亦苞韵会通作包
　　浸彼苞蓍
　　朱蓍筮草也陆疏似藾萧青色科生本草图经生少室山谷今蔡州上蔡县白龟祠旁其生如蒿作丛高五六尺一本一二十茎至多者三五十茎生便条直异于众蒿秋后有花出于枝端红紫色形如菊用其茎为筮以知吉凶故谓之神物易蓍之德圆而神卦之德方以知神以知来知以藏往昔者圣人之作易也幽赞于神明而生蓍周官筮人上春相筮逸礼天子之蓍九尺诸侯七尺大夫五尺士三尺蓍千嵗三百茎者先知也洪范五行蓍之为言蓍也百年一本生百茎此草木之寿知吉凶者也圣人以问鬼神焉论衡蓍硕也明狐疑之事当问之博物志以老故知吉凶生千嵗三百茎同本其上常有黄云覆之易以为数史记蓍所生兽无虎狼草无毒螫褚先生云闻着生百茎者其下必有神守之其上常有青云覆之曰天下和平王道得而蓍茎长大丛生满百茎今世取蓍不能中古法度取满六十茎以上长六尺者即可用以末大于本者为主次蒿次荆皆以月望浴之论衡蓍生七十嵗生一茎七百嵗生十茎神灵之物迟也説原草植三百六十蓍为之长范筠诗数竒不可偶性直谁能纡傅赋春迈德于青阳混百卉而萌生逮朱夏而修茂暨商秋而坚贞虽离霜而未凋与龟乎通灵埤雅蓍草之寿者也六十曰耆卦之别六十有四蓍数穷于此且蓍所指非极数也或曰重卦伏羲尔文王重卦奈何曰伏羲重卦重三画于前文王重卦重六爻于后周官曰卜掌三易之法其经卦皆八共别皆六十有四故曰八卦成列象在其中矣因而重之爻在其中矣司马迁曰伏羲至纯厚作易八卦西伯拘而演易扬雄曰易始八卦文王六十四易干凿度曰垂皇策者羲伏羲用蓍则卦已重矣然世质民淳占法惟用七八六十四卦皆不动若干止于乾坤止于坤不能变也夏商因之皆以七八为占连山归藏是已后至文王世益浇薄占法始用九六葢不如此不足应天下之变也今易是已六十四卦皆动传曰周易以变者为占是也然则伏羲重七八文王重九六由是观之伏羲文王皆重卦扬雄言伏羲作八卦文王六十四各从其盛者言之耳
　　四月秀葽
　　朱不荣而实曰秀葽草名毛葽葽草也笺夏小正四月王萯秀葽其是乎物成自秀葽始正义云葽草书无文四月已秀物之鲜矣故郑以王萯正与葽为一曰葽其是乎为疑之辞也月令孟夏王生注今曰王萯生夏小正云王萯秀未知孰是郑疑四月秀者当为王而月令夏小正皆作王萯又生秀字异必有误者本草云萯生田中叶青刺人有实七月采阴干则又非四月矣物之成熟莫先于葽故云自秀葽始也曹氏云葽今逺志也其苗谓之小草説文四月秀葽刘向説此味苦苦葽也名物疏葽草毛公不云何物郑疑为王萯蔡邕月令章句曰萯草名生于陵月令四月王生郑注王萆挈也月令云王萯生夏小正王萯秀吕览孟夏王善生注善或作□也淮南子孟夏王生注王本草作茇葜然则郑以王萯即王而又以王为茇葜也吕览淮南高诱一家之説而以为□一以为茇葜则固自相矛盾矣考之本草王一名土生鲁地平泽田野及人家垣墙间三月采阴干均房间人呼为菟尔雅曰蔩菟郭璞云似土而土自谓之钩□姑葢菟别是一种也按本草明言王一名土则二物小异实一种耳王萯又是一物蔡邕云生于陵本草云生田中且夏小正月令一以为王萯一以为王定非一也若栝楼自是果臝之实菝葜自在草部中品之上陶隐居云郑以王为菝葜殊为谬矣曹氏则以为逺志据尔雅云葽绕蕀蒬郭璞曰今逺志也本草云逺志味苦一名蕀蒬一名葽绕一名细草四月采根叶阴干图经云根黄色形如蒿苗名小草曹氏以葽绕之名偶涉于葽又味苦合刘向之説故定为逺志严氏从之然不荣而实谓之秀逺志有花不得云秀矣且本草但言四月采根叶不云采实也或曰黍稷有华亦可曰秀然葽绕花又以三月开不以四月若从郑氏以为王萯则实以七月采以为王则王亦有花五月方开花下结子亦不得以为四月秀也朱子阙而不説良亦有以汉书唐山夫人歌云丰草葽注云葽盛貌或者诗泛言草有盛秀者乎通雅狗尾之莠葽非逺志葽绕狗尾也曰莠犹狼尾曰稂也广雅谓棘蒬为逺志苗曰小草似麻黄刘向説味苦一曰狗尾草按莠葽葽绕相去甚逺孔子恶莠之乱苗岂可以葽存两可之説尔雅孟狼尾説文蕫节或作稂如狼尾皆有实如黍号曰稂莠
　　七月烹葵及菽
　　朱传葵菜名诗记葵承露也大茎小叶华黄紫色可茹公仪所拔是也葵生叶向日不令照根曹植表若葵藿之倾太阳虽不为囘光然向之者诚也左七月刖鲍牵仲尼曰鲍庄子之智不及葵葵犹能衞其足王祯农书葵阳草也为百菜之主备四时之馔可以防荒俭可以为葅腊周礼醢人馔食之豆其实葵葅臝醢特牲记铏芼夏葵冬荁仪礼赞者一人执葵葅授之主妇士虞礼夏秋用生葵春冬用干豆缪袭祭仪夏祀和羹芼以葵周官曰大圭长三尺杼上终葵首终葵尔雅作蔠葵叶圆而厚故以象形齐民要术种葵三十畆胜十顷谷陶隐居云以秋种葵覆养经冬至春作子谓之冬葵至滑利春葵子亦滑叶尤冷利不可多食术家取此葵子防炒散着湿地遍踏之朝种暮生逺不过宿日华子云冬葵久服坚筋骨秋葵即是种早者四民月令正月可种葵四月可收冬葵子六月六日可收葵中伏可种干葵古者以葵为常菜左公仪休相鲁茹园葵而美愠而拔之曰又夺园夫红女之利乎庄子鲁漆室女泣曰昔客逸马践园葵使吾终嵗不饱葵道家之法十日一食葵葵性温利所以调和五臓也图经冬葵秋种春作菜茹蜀葵尔雅菺戎葵也花五色白者主疾疟黄者涂痈小花者紫黄色尔雅蔠葵蘩露也菟葵若黎有毛啖之甚滑尔雅所谓希也亦名天葵别有凫葵莕菜也荆葵荍芘芣也锦葵旌节花也大黄葵独花向日葵也邓谷曰葵十月种五月更种本草葵类多其可食者为菜葵古人采葵必待露解故曰露葵今人呼滑菜者是葵有紫茎白茎二种白者胜大叶小紫黄花最小者名鸭脚葵实大如指顶子轻虚如榆防仁四五月种者可留子六七月种者为秋葵八九月种者为冬葵正月种者为春葵然宿根至春亦生又有野者古诗井上生旅葵是也
　　菽朱传豆也采菽笺菽大豆也生民云荏菽戎菽也笺云戎菽大豆也史记弃为儿时好种树麻菽麦月令孟夏之月天子食菽与鸡菽为北方之谷鸡为阳鸟亦水火相济之义也左传陨霜杀菽又人食半菽物理论菽者众豆之总名尔雅戎菽谓之荏菽广雅大豆菽也小豆荅也豍豆豌豆防豆也胡豆防防也豆角谓之荚其叶谓之藿小宛疏菽大豆也采其叶为藿以芼牛谓以鼎煑牛取其骨体置之于俎其汁则芼之以藿调以五味乃盛之于铏谓之铏羮春秋説题词菽者属也春生秋熟理通体属也菽赤黑阴生阳大体应节小变象阳色也范子计然曰五土之宜各有高下高而阳者多豆平而阴者多五谷东方多麦稻西方多麻北方多菽中央多禾援神契赤土宜菽吕氏春秋得时之菽长茎而短足其荚三七以为族多枝数节竞叶蕃实大菽则圆小菽则搏以芳称之重食之息以香如此者不虫先时者必长以蔓浮叶疏节小荚不实后时者短茎疏节本虚不实种植书春大豆次植谷之后二月中旬为上时三月上旬为中时四月上旬为下时嵗宜晚者五六月亦得然地不求熟收刈欲晚锄不过再美田欲稀薄田欲稠汜胜之书三月榆荚雨时高田可种大豆保嵗易为宜古之所备凶年也大豆生戴甲而出种土不可厚厚则顶坼不能长达夏至后二十日尚可种小豆不保嵗难得宜椹黑时种雅翼羞笾之实饵粉餈皆稻米黍米所为以其黏着故捣粉熬大豆以为表管子桓公北伐山戎以戎菽遍布于天下注戎大也孙炎云大豆诸家或以为胡豆后稷播种岂应近舍中国之种而逺种胡豆乎谷谱大豆有黑青黄白斑数种今之赤豆白豆緑豆防豆皆小豆也白豆亦曰饭豆汉书所谓饭豆食芋魁者一种蓘豆叶如大豆可作饭又黑豆中最细者曰稆豆料豆广雅叶为之藿公食礼铏芼牛藿羊苦黍防当是烹豆叶以为羮耳名物解菽有收敛之意常膳也故可祀天地亦喻君子之德中原有菽言德足以养人者天下之所归也采菽采菽言取有德受之以法度也春秋定元年陨霜杀菽菽草之难杀者言杀则知百草皆死又周子有兄不慧不辨菽麦周子晋悼公也汉书嵗饥民贫率食半菽言军无粮以菽襍它谷食之前汉书令三辅太常郡得以菽粟当赋后汉光武纪野谷旅生麻叔尤盛叔与菽同
　　七月食
　　尔雅瓝其绍郭注俗呼瓝为绍者蔓绍亦着子但小耳説文蓏也在地曰蓏有数种皆蔓生本草经水芝者白瓜甘瓜也礼月令孟夏王瓜生注即黄瓜周礼地官委人掌蓄聚物瓜瓠芋葵广雅冬瓜□也水芝瓜也其子谓之□之所出以辽东庐江炖煌为美有龙蹏虎掌羊骹头女臂密筩□防貍头白防无余缣也又有鱼瓜大如斛出凉州有青登大如三升斗有桂支长一尺龙肝长一尺花红叶素生水谷又州出大狐入其中首尾不见州在古炖煌郡夏小正五月乃乃者急之辞也也者始食也八月剥蓄之时也礼记为天子削者副之巾以絺注副坼也四坼之覆以巾为国君华之巾以绤注华中裂也为大夫累之注不覆巾也士疐之注去疐不断庻人龁之晏子曰赐人主前瓜桃不削橘柚不剖此亦曲礼懐核之义杜僭窃之萌也礼妇人之贽桃李梅卢谌祭法曰夏祠秋祠皆用又仲冬行秋令则天雨汁瓠不成注雨雪襍下曰汁龙鱼河图曰有两鼻者杀人庄子朽化为鱼物之变也本草蔕七月采图经云即甛蔕也又有白越胡埤雅字象其实在须蔓之间礼郊特牲天子树华不敛藏之种也谓种以供一时之用非收敛久藏之种恶与民争利也性少延輙腐种用戊辰日尤忌闻麝乃至一蔕不收又曰祭上环注谓横切之圜如环也旧説其忖谓之环环之脱华处其当谓之蔕蔕之系蔓处蔕味小苦墨子曰甘蔕苦天下物无全美也左齐侯使连称管至父戍葵丘时而往及而代故今呼相代为期又梁宋就为边令与楚邻界梁边亭数灌而美楚希灌因搔梁梁人欲报之就曰是搆怨之道也因窃为楚灌楚王大悦谢以重币稽圣赋曰寒于曝油冷于煎俗云近糯及酒气则易烂猫蹋之其瓤便沙
　　八月断壶
　　朱传壶瓠也埤雅似匏而圆曰壶壶圜器也故谓之壶亦曰壶卢古今注壶卢瓠之无柄者蜂若壶葢取诸此性善浮要之可以涉水南人谓之要舟鹖冠子曰贱生于无所用中流失船一壶千金以此又可为尊春秋樽以鲁壶司尊彛曰秋尝冬蒸馈献用两壶尊皆以质为贵者记曰器用陶匏贵其质也惠子曰魏王诒我大瓠之种树之成而实五石以盛水浆不能自举也剖之以为瓢则瓠落而无所容庄子曰今子有五石之匏何不虑以为大樽而浮乎江湖壶之为樽其来尚矣诗曰八月断壶壶性蔓生披蔓斩之故曰断也今其收法八月冷露降辄先断其根令其余蔓饮之巳日乃收尤坚成可用礼器壶居一夏商时总曰尊彛周制大备故蒸尝馈献凡用两壶次于尊彛用于门内然壶之用方圜有异燕礼与大射卿大夫用壶卿大夫以直方为宜故用方士旅食以顺命为宜故用圜聘礼八壶南陈六壶东陈东蠢以动出而有接南假以大显而文明应物以相见之时也以壶为设葢取诸此周礼司尊彛馈献用两壶尊壶与古用匏同义贵质也汉之匾壶非古制也又壶芦与瓠同俗作葫又画壶今小儿所吹泥皷有声无调者蔬谱瓠江南名扁蒲就地蔓生苗叶花俱如葫芦结子长一二尺夏熟亦有短者粗如人肘中有瓤两头相似味淡可煑食诗记壶枯者可为壶嫩者可供茹陆疏甘瓠可食就蔓取之洪舜俞云轮囷鵞鸭之瓠郁屈龙蛇之芝刘彦冲诗漑釡熟轮囷香清味仍美一线解琼瑶中有佳人齿
　　九月叔苴
　　朱叔拾也苴麻子也丧服注苴麻之有实者孔疏麻九月初熟拾取以供羮菜本草经麻无子曰枲有子曰苴味甘平主补中益气久服肥健不老月令仲秋食麻与犬孟冬天子以犬尝麻草谱苎麻子茶褐色收子作种须头苎者佳大麻一名火麻一名汉麻雄者名枲雌者名苴五六月开细黄花成穗结实似苏子而大周礼朝事之笾供蕡蕡麻子之连殻者月令所食之麻麻仁也蕡可供麻可食稍有分别春种者为春麻子小而毒夏种为秋麻子可入药海东毛罗岛出麻子大如莲子最胜上郡北地者大如豆南地者子小名物解苴所谓妇雀以苴之者已则弃焉所谓苴履者安可长也所栖者道而已非所以为存所谓土苴者此也所谓菽苴者其为谷苴而已故六谷弗贵焉广韵苴履中草履借也亦作芦尔雅蓾芦郭注作履苴草疏云即蒯类可作履底又苞苴苞苴囊货也管子天地苴万物故曰万物之槖孔丛子吾于木见苞苴之礼行笺云以果相遗者必苞苴之或苇或茅苴即借也礼记饭醒而苴熟注苞也
　　黍稷重穋
　　朱先种后熟曰重后种先熟曰穋説文种先种后熟也稑疾熟也稑或从翏禾边作重是重穋之字禾边作穜是穜艺之字今人乱之已久周礼内宰上春诏王后帅六宫之人生穜稑之种献之于王郑司农云先种后熟谓之穜后种先熟谓之稑谓诗云黍稷穜稑是也贾公彦云先郑直云先种后种不见谷名后郑意黍稷皆有穜稑又云舍人以嵗时县穜稑之种以共王后之春献种司稼辨穜稑之种
　　其始播百谷
　　説文谷续也百谷总名郑笺祈来年百谷于公社月令天子祈来年于大宗大割牲社于公社及门闾腊先祖五祀礼三农生九谷又食用六谷管子大庭氏曰神农播谷因以苗为教先王禁山泽之作者将民于生谷也又田中有木者谓之谷贼易日月丽乎天百谷草木丽乎土星经曰八谷星在五车北主星明则俱熟周书凡禾麦居东方黍居南方稻居中央粟居西方菽居北方物理论粱者黍稷之总名稻者漑种之总名菽者众豆之总名三谷各二十种为六十种蔬果之实助谷各二十种为百谷故诗曰播厥百谷者众谷之大名也周礼太宰九谷注先郑云黍稷秫稻麻大小豆大小麦后郑谓无秫大麦有粱苽膳夫王食用六谷注云稌黍稷梁麦疾医以五谷养其病注云麻黍稷麦豆职方氏州荆州其谷宜稻豫州其谷宜五种注云黍稷菽麦稻青州其谷宜稻麦兖州其谷宜四种注云黍稷稻麦雍州其谷宜黍稷幽州其谷宜三种注云黍稷稻冀州其谷宜黍稷并州其谷宜五种庄子吾欲取天地之精以佐五谷淮南子神农氏之治天下也甘雨以时五谷蕃殖月令五时食谷春麦夏菽季夏稷秋麻冬黍孟秋农乃登谷内则牛宜稌羊宜黍豕宜稷犬宜粱鴈宜麦鱼宜汉食货志五种注麻金黍火稷土麦水豆木大戴礼云食气者神明而寿食谷者智而巧范子计然曰五谷者万民之命五土之宜各有高下高而阳者多豆平而阴者多五谷五木者五谷之先也捍其木盛者来年多种之万不失一也禾生于枣或杨大麦生于杏小麦生于桃稻生于柳或杨黍生于榆大豆生于槐小豆生于李麻生于杨或荆谷粱一谷不升谓之歉二谷不升谓之饥三谷不升谓之馑四谷不升谓之康五谷不升谓之大侵礼斗威仪曰嵗凶谷不登君膳不祭肺马不食谷淮南子汾水蒙浊而宜麻济水通和而宜麦河水中浊而宜菽雒水轻利而宜禾渭水多力而宜黍江水肥仁而宜稻汉食货志种谷必襍五种以备灾害董仲舒曰春秋他谷不书至于麦禾不成则书之以此见圣人于五谷最重麦禾谷谱云南人専呼稻为谷北人亦以麦黍之类为谷各从其所产耳曹氏曰言天地之精上为日月其下为五谷葢五谷民之所天天地之精华在焉昔者神农氏作天之嘉谷尧时得三十五穗夏异本同秀殷又同本异秀故伊尹称南海之秬而管仲告其君以北里之禾为重信乎古帝王受命之符不可轻也
　　献羔祭韭
　　朱韭菜名孔疏以时韭初出故荐之月令仲春天子乃鲜羔开氷先荐寝庙注鲜当为献説文一种而久者故谓之韭象形在一之上一地也礼庻人春荐韭以卵祭宗庙韭曰丰本以其不须嵗种周礼醢人其实韭葅国策魏武侯谓徐无鬼曰先生居山林食芋果厌葱韭以宾寡人久矣齐民要术韭高三寸便剪剪如葱法一嵗之中不过五剪凡剪不用日中故谚曰触露不掐葵日中不剪韭是也埤雅韭性内生根喜上跳故种与葵同法而畦欲极深论衡曰地性生草山性生木故地种葵韭山种枣栗名曰美园茂林也韭者久也故祭宗庙用韭防之美在白韭之美在黄黄未出土者皆贵其本之丰也内则曰脍春用葱秋用芥豚春用韭秋用蓼葱芥阴物也韭蓼阳物也雅翼首春色黄未出土时最美故云春初早韭冬末晚菘夏小正曰正月囿有韭易稽览图政道得则阴物变为阳郑注若葱变为韭本草韭荤菜属辛温归心安五脏除胃中热茎名韭白根名韭黄花名韭菁俗名钟乳草言温补也北户録一种水韭生池塘中有二三尺者五六月可食不荤而脆雅翼物久必变故老韭为苋又苏颂曰郑言久道得利阴物变为阳故葱变为韭可验葱冷韭温也汉书龚遂令民各种葱五十本韭薤一畦又郭林宗待客夜冒雨剪韭作炊饼今洛人皆效之晋书庾公就陶侃食韭每留白陶问何为云欲种陶叹曰吾子非惟风流兼有为政之实世説谁谓庾郎贫案头尝有二十七种鲑菜葢言三韭也韭割之即生与他草异
　　果臝之实
　　朱果臝栝楼也尔雅果臝之实栝楼孔疏栝楼如叶形两两相值蔓生青黑色六月华七月实如瓣本草经栝楼根一名地楼一名果臝一名天一名泽姑实名黄主胷痹图经根亦名白药皮黄肉白三四月内生苗引藤蔓叶如甜叶作义有细毛七月开花似葫芦花浅黄色实在花下大如拳生青至九月熟赤黄色有正圆者有鋭而长者内有扁子大如丝子殻褐色子緑多脂秋后掘者有粉可入药中庸夫政也者蒲卢也注亦或谓之果臝埤雅细腰曰蒲一曰蒲卢细腰土蜂谓之蒲卢义取诸此今蒲其根着在土而浮蔓常縁于木故亦或谓之果臝也传曰在地为蓏在木为果诗曰不流束蒲蒲性轻善浮也
　　有敦苦
　　朱传苦伊川经説云有敦圆成之状苦之苦者释名云一名锦荔枝本草俗名癞葡萄蔓延草木茎长七八尺有毛而涩叶似野葡萄花黄实大如鸡子有皱纹似荔枝食物志苦一名菩荙一名君子菜味甚苦然襍他物煑之他物不苦自苦而不以苦人有君子之徳又诸蓏性寒者多沈滞苦瓜性属火以寒为体以热为用其皮与子皆益人所在多有而南交及海外诸番国特珍之葢其土产多甜物故喜食苦又其地火方炎上炎上作苦故人多以苦味解暑内则调味夏多苦周礼注夏多苦者南方火味夏多苦也李时珍云气味苦寒无毒原出南番今闽广及中土皆种之苗引蔓并如葡萄而小七八月开小黄花五瓣如椀形结瓜长四五寸青色皮上痱如癞熟则黄色自裂内有红瓤味甘可食南人以充蔬苦涩有青气星槎胜览云苏门荅刺国一等瓜皮若荔枝甚臭剖之如囊中酥甜可食疑即此种
　　食野之苹
　　朱传苹藾萧也青色白茎如筋毛苹蓱也郑笺苹藾萧尔雅苹籁萧郭云今藾蒿也初生亦可食陆疏叶青白色茎似筋而轻肥始生香可生食又可蒸食雅翼郑以萍生于水宜非鹿所食故易之曰藾萧然古人以水草之交为麋则麋鹿亦食水草广要曰毛以苹为萍陆氏罗氏遂以为水上小浮萍且云鹿食且饮也郑笺易之曰籁萧孔疏朱俱因之蒌蒿别是一种郑渔仲亦误又援神契并头莲曰华苹王者德至地则华苹感此又别是一物矣卢氏襍説云唐文宗言苹非籁萧郑渔仲以苹为蒌蒿岂附会文宗耶王元美以蒌蒿为籁则更牵强王遵岩讥陆佃取安石之説不从郑笺而从尔雅不知尔雅有萍又有苹郑郭皆本尔雅遵岩未之全考耳
　　食野之蒿
　　朱蒿菣也即青蒿也尔雅蒿菣郭璞曰今人呼青蒿香中炙啖者为菣又蔚牡菣注无子者陆疏蒿青蒿也荆豫之间汝南汝阴皆曰菣尔雅又云蘩之丑秋为蒿郭云春时各有种名至秋老成通呼为蒿有蓬蒿召南彼茁者蓬是也有青蒿小雅食野之蒿是也又白蒿有水陆二种尔雅蘩皤蒿即今陆生之艾蒿蘩由胡即今水生之蒌蒿又香蒿或作芗蒿一名萧又藾蒿一名苹萝蒿一曰角蒿莪萝一名防蒿抱根丛生黄花蒿与青蒿相似色带緑辛臭不可食俗以罨酱黄酒麴又牛尾蒿色青不白细叶直上状似牛尾又马矢蒿叶大如荒蔚花红色白八九月实成俗谓之虎麻或譌为马先晏子云蒿草之高者也故俗以根赤叶香者为晏子蒿埤雅云説文耄从蒿省葢五十象艾六十象蓍七十象蒿艾治也蒿乱也庄子曰是其于辩也将妄凿垣墙而殖蓬蒿也管子曰今麟鳯不至嘉禾不生而蓬蒿藜莠茂鸱枭数至葢言秽乱也尔雅翼庄子称今之君子蒿目而忧世之患蒿细弱而阴润最易栖尘故以为比言昩眼尘中而忧世也明堂月令违天时则藜莠蓬蒿并兴然则蒿者葢非农祥也博物志周时盛德蒿大以为宫柱名曰蒿宫笔谈青蒿一类自有青黄两种陜西绥银之间蒿丛时有一两株迥然青色土人谓之香蒿茎叶与常蒿悉同但比常蒿色青翠一如松桧之色至深秋余蒿并黄此蒿犹青气稍芬香恐古人所用以此为胜通雅蒿之丑甚繁鹿食者为青蒿叶背面皆青所谓犱蒿所谓菣即今草蒿也按菣器厌切郭注云无子者据图经云叶背青防似茵陈根白硬结实大如麻子食物本草云牡蒿三四月生苗叶扁有秃岐秋开细黄花结实大如车前子则菣固有子矣又菣説文重文作□亦误
　　食野之芩
　　朱芩草名茎如钗股叶如竹蔓生陆疏生泽中下地咸处为草真实牛马亦喜食之尔雅翼鹿鸣所食三物一曰革今藾萧始生香可食二曰蒿三曰芩皆香草葢草木之臭味相同有同类食之之义广要曰芩尔雅及诸书皆不载惟博雅云黄文内虚芩也此即本草黄芩一名经芩陶隐居云圆者名子芩破者名宿芩图经云茎如箸叶从地四面作丛生似与陆疏不同种説文菳黄菳也芩草也引诗食野之芩并巨今切而分为二按菳芩实一字兼野芩黄芩二义菳当为芩
　　卉木萋萋
　　朱卉草也尔雅卉百草草谓之荣荣而实谓之秀秀而不实者谓之英荄根也服防通俗云草盛曰菶木茂曰葆説文卉音诲一作芔草木之通称又草之总名上林赋芔然兴道而迁义犹歘然也旧説今人多以三十之卉代之按书禹贡卉服诗百卉嘉卉通作卉不自今人始矣花木考草木之向阳生者性暖而解毒背阴生者性寒而解热在北者移之南不茂在南者移之北而必变橘柚凋于北徙石榴郁于东移葶苈死于盛夏欵冬华于严冬鸠食桑葚而醉猫食薄荷而晕芎防久服而暴亡黄颡襍荆芥而致死物不能违性人岂能违物哉卉谱蛇床似蘼芜荠尼似人参百部似门冬茇葜似萆薢房葵似狼毒杜蘅似细辛以其相乱也楚词云薋菉葹以盈室比防佞满朝也薋蒺藜也菉菉蓐也葹卷葹也是之谓三恶草
　　南山有台
　　朱台夫须即莎草也尔雅台夫须陆疏旧説夫须莎草也可为蓑笠或云台草有皮坚细滑致可为簦笠纂文台一名山莎本草香附子即莎草根生田野二月八月采图经香附子交州者大如枣近道者如杏仁苗茎叶都似三棱根若附子周匝多毛今近道生者苗叶如薤而瘦根如筋头大通志台即云台菜旧説以为莎草尔雅翼台莎草可为衣以御雨今人谓之蓑衣都人士曰台笠缁撮毛氏云台所以御暑笠所以御雨郑云以台皮为笠夫台但可为衣不可为笠古称台笠蓑笠自谓台与笠耳不必合为一物也齐语今农时雨既至脱衣就功首戴茅蒲身衣袯襫韦昭曰茅蒲簦笠也茅或作萌竹萌之皮所以为笠不必台矣又曰袯襫蓑薛衣也葢以莎草为之今人作笠亦多用笋皮箬叶山海经曰三危之山有兽其豪如被蓑郭氏亦云蓑被雨草衣则蓑但可为衣不可为笠明矣台一名夫须葢匹夫所须也一名水香棱罗源曰莎叶茎似三棱根周匝多毛一名雀头香香附子也上林赋薛莎青苹师古曰即今青莎徐广曰防莎可染紫六韬蓑薛谓莎草雨衣晏殊曰莎耐水旱乐蔓延虽拔心陨叶弗之絶也埤雅莎草疏而无温故从沙与内司服所谓沙同意诗曰台笠缁撮又曰南山有台台菜草也其生也在物下其成也在物先有基之象故曰邦家之基药谱莎叶如老韭叶而硬光泽有剑脊棱五六月中抽一茎三棱中空茎端出数叶开青花成穗如黍中有细子其根有须须下结子一二枚转相延生即香附子按本草有薃侯莎一条又别立台夫须一条分明二种旧説多谓台即莎草本草又以莎即香附与尔雅异义矣
　　北山有莱
　　朱莱草名叶香可食者也尔雅厘蔓华郭注一名蒙华説文莱即厘也陆疏莱草名其叶可食今兖州人烝以为茹谓之莱烝一説即红心灰藋菜沛人以鸡苏为莱三仓以茱萸为莱皆名同物异者蔬谱莱一名胭脂菜一名鹤顶草生不择地即灰藋之红心者茎叶稍大嫩时可食昔人所谓藜藿膏粱即此孔疏周礼上地田百亩莱五十亩莱为草之总名非别有草名之为莱也又莱草似蓬一名落帚大可为杖范石湖云莱厘吴音并用草木疏莱藜也韵书莱厘藜三字音义通山海经泰山有草名藜如荻可为葅又藜茎老可杖原宪杖藜出应门杜诗清风独杖藜又蒺藜茨也与此名同实别







　　诗名物集览卷九
<经部,诗类,诗传名物集览>
　　钦定四库全书
　　诗名物集览卷十　　　庻吉士陈大章撰草
　　菁菁者莪
　　朱莪萝蒿也尔雅莪萝陆疏莪蒿也生泽田渐洳之处叶似邪蒿而细科生三月中茎可生食又可烝香美味颇似蒌蒿广志莪蒿防蒿本草唐注叶似白蒿花如瞿麦红赤可爱子似王不留行黑色作角七八月采蜀本图经叶似蛇床青蒿等子角似蔓青实黑秋熟所在皆有之陈藏器云防蒿生高冈宿根先于百草衍义角蒿茎叶如青蒿开淡红紫花花大约径三四分花罢结子长二寸许防弯埤雅莪又曰角蒿蒿之言高也菁菁者莪在彼中阿喻人君长育人材犹大陵长育防草也小雅蓼蓼者莪匪莪伊蒿喻父母生我以为美材可頼以终身今乃不得其养以死也释虫曰防罗也释草又曰莪萝也葢蛾所以生蚕莪亦所以覆而出之此义亦谓之罗欤字説莪以科生而俄诗曰匪莪伊蒿匪莪伊蔚莪俄而蒿直蔚麄而莪细育材之诗正言莪者以此通雅莪即防蒿嫩时可啖以结角故曰角蒿
　　薄言采芑
　　朱芑苦菜也青白色摘其叶有白汁出脆可生食亦可烝为茹即今苦荬菜宜马食军行采之人马皆可食也陆疏芑菜似苦菜青州人谓之芑西河雁门芑尤美本草野苦荬五六囘拗后味甘滑于家苦荬广要朱云苦菜陆云似苦菜则又一种矣顔氏家训江南别有苦菜叶似酸浆其花或紫或白子大如珠熟时或赤或黑此菜可以释劳郭景纯注尔雅云此乃蘵黄蒢也今河北谓之龙葵梁世讲礼者以此当苦菜无宿根至春子方生既云可以释劳宜乎人马皆可食又云至春方生似合军行之时或青州雁门以为芑江南无其名耶又山海经东始之山有木状如杨赤理汁如血不实名曰芑可以服马郭注以汁涂马则马调良
　　食我藿
　　朱传藿犹苖也尔雅蔨鹿藿其实莥注鹿豆根黄而香蔓延生説文尗之少也公食礼铏芼牛藿注云藿豆叶也诗缉豆叶用以作羮或曰藿者苖之总名然苗虽言草之始生而藿则有所指如豆叶曰藿鹿藿九草之一非凡始生者皆称藿也又音髓草木华敷貌藿霍通淮南招隐青松襍树兮薠草靃靡又汉鲍宣酒浆霍肉又药名藿香説文又以蔍为鹿藿一曰蒯属徐锴曰説文误合而论之蔍乃苞声苺子皆名藨葛一名鹿藿白葛亦名白藿则知藿为苗之总名也藿读壑
　　无啄我粟
　　尔雅赤苗芑白苖注赤粱粟也芑白粱粟也又曰粢稷也注今江东呼粟为粢孙炎曰稷粟也説文粟禾子嘉谷实也粟之为言续也江东人呼为粢礼记献粟者执右契又求仁者之粟以祀之周礼仓人掌粟入之藏注九谷俱藏以粟为主左郑饥未及麦子展命饩国人粟户八钟又晋饥秦输粟于晋自雍及绛相继命曰泛舟之役周书神农之时天雨粟神农耕而种之隰朋曰粟内甲以处中有卷城外有兵刄未敢自恃自命曰粟周礼旅师掌聚野之锄粟屋粟闲粟而恤民之艰厄春颁而秋敛之春秋説题辞粟助阳扶性一变而以阳生为苗二变而秀为禾三变而粲然为之粟四变入臼米出甲五变而烝饭可食阳以一立为法故粟积一大分穗长一尺西者金所立米者阳精故西字合米而为粟杨泉物理论凡种有强弱土有刚柔土宜强高茎而疎粟长穗而大粒吕氏春秋饭之美者不周之粟又曰山阳之穄穄粟也古今注曰穄也后汉书曰乌九国其地宜穄罗氏曰古不以粟为谷之名但米之有稃殻者皆称粟今人以谷之最细而圆者为粟则粱是其类广记有赤粟白茎粟黑粟张公班粟又有龙爪粟俗呼鸭爪稗一名防子音衫味涩甘无毒补中厚胃仁山金氏云吕氏书説有殻曰粟无殻曰米按粟即所谓谷也古人米与谷兼积米切用而易腐谷气全而可久缓急兼储后世军储独以米故久即不可食本草粟米味咸主养肾气去脾胃中热益气陈者味苦主胃热消渴利小便唐本注粟类多种而并细于诸粱北土常食与粱有别贾谊新书邹穆公令食凫雁必以秕无敢以粟于是求易于民二担粟一担秕吏请以粟食之公曰粟米人上食也奈何以养鸟且汝知小计而不知大害商君书金一两生境内粟一十二担死境外粟一十二担生境内金一两死于境外国好生粟于境内金粟两生仓府两实国强王子年拾遗记东极之东有琼脂粟白如玉柔滑如膏有龙枝粟枝屈曲似游龙有鳯冠粟如鳯之冠有云渠粟丛生叶似芙蕖又圆峤山有不周粟穟高五丈其粒皎然如玉也谷谱粟米之连殻者本五谷之一粱属也今以脱殻者为粟米一曰小米粟古文作防象穗在禾上之形葢粱之细者青粱谷穗有毛粒青米亦防青而细于黄白粱殻粒似青稞而少麄夏月食之极清凉作饧清白胜余米早则有赶麦黄八月黄老军头之类晚则有雁头青寒露粟铁鞭头之类齐民要术云粟成熟有早晚苗秆有高下收获有多寡性质有强弱滋味有美恶顺天时量地力则用力少而成功多也李时珍云古者以粟为黍稷稻粱之总称后人乃专以粱之细者名粟故唐孟诜言人不识粟要之粘者为秫不粘者为粟因呼粱为籼粟以别秫而配籼此北人之所谓小米也
　　言采其蓫
　　朱传蓫牛蘈恶菜也今人谓之羊蹄菜笺牛蘈也仲春时生可采郭云今江东呼草为牛蘈者高尺余许方茎叶长而鋭有穗穗间有华华紫缥色可淋以为饮疏缥青白色淋以水沃也陆疏今人谓之羊蹄似芦菔而茎赤煑为茹滑美多啖令人下气幽州人谓之蓫郑渔仲云藬即羊蹄菜张揖云荲羊蹄本草羊蹄一名东方宿一名连虫陆一名鬼目一名蓄陶隐居云今人呼秃菜即蓄音之讹诗云言采其蓄是地图经生下湿地春生苗高三四尺叶狭长颇似莴苣而色深茎节间紫赤花青白成穗子三棱若茺蔚夏中即枯根似牛蒡而坚实诗言采其蓫或作蓄又一种极相类而叶黄味酢名酸摸尔雅所谓蕦薞芜郭璞所云似羊蹄一名是也衍义蓫叶如菜中菠防但无岐而色差青白叶厚花与子亦相似本草纲目蓫音逐荡言能去水气治十种水病説文草枝枝相对叶叶相当长笺引释氏沙罗以为端正树虽从草实树也备考云史记饮莨药为毒草皆傅会不经语名物疏笺云蓫牛蘈尔雅云藬牛蘈则蓫即是藬孔疏云释草无文非也孙炎注尔雅云车前草一名牛蘈考车前本草五名不云牛蘈孙説误图经云蔏俗名蔁柳根咸阳山谷处处有之苗高三四尺叶青如牛舌而长茎青赤至柔脆夏秋间红紫花根如芦菔而长如人形者用之有神尔雅谓之蓫广雅谓之马尾易谓之苋陆皆即此蔏也有赤白二种易曰苋陆夬夬苋与陆皆阴类也或曰此即蔁□今俗名蔁柳根又名夜呼莫知其义荆楚嵗时记三月三日杜鹃初鸣田家候之此鸟鸣尽夜口赤上天乞恩至蔁□子熟乃止然则蔁□子未熟以前为杜鹃夜鸣之候故曰夜呼又郑樵通志指蓫为尔雅之菲及蒉误
　　言采其葍
　　朱传葍防恶菜也笺葍亦仲春时生可采尔雅葍防郭云大叶白华根如指正白可啖又云葍藑茅疏葍与藑茅一草也华白者即名葍华赤者别名藑茅亦犹陵苕华黄白异名也广雅乌麮葍也陆疏河内谓之蓘幽州谓之葍燕一名藚其根正白宜着热灰中温噉之饥嵗可烝茹以御饥汉祭甘泉或用之或云花叶有两种一种叶细而花赤有臭气一种叶大而花白复香风土记葍蔓生被树而升紫黄色大如牛角二三同蔕长七八尺甛味如蜜按郭邢以花白者曰葍赤者曰藑茅博雅以为麮葍戴侗以葍之蔓即木通据尔雅曰葍富又曰葍藑茅无恶草蔏□之説则毛郑之言恐未可信而陆疏风土记为差近矣合溪云其蔓即木通此正名通草而俗所谓妆花之通草则通脱木也未知然否
　　田卒汚莱
　　朱传汚停水也莱草秽也孔疏汚停水之名礼记曰汚其宫而潴焉是也莱孔疏田废生草谓之莱莱音赉泰韵周礼上地田百畆莱五十畆中地田百畆莱百畆楚茨云田莱多荒是也遂人注云莱休不耕者又除草亦曰莱地官山虞大田猎则莱山田之野注莱除草莱葢犹载柞之为去木也吴棫曰莱夫须也不知夫须乃南山有台之台与莱迥别
　　匪莪伊蔚
　　朱传蔚牡菣也三月始生七月始华如胡麻华而紫赤八月为角似小豆角鋭而长尔雅蔚牡菣某氏曰江河间曰菣邢氏曰蔚即蒿之雄无子者陆疏牡蒿也一名马薪蒿本草马先蒿陶隐居云一名烂石草唐本注云叶如茺蔚红白色实八月九月熟俗谓之虎麻茺蔚苖短小子夏中熟而初生二种极相似陆佃云蔚大于蒿罗氏曰蔚无子者今青蒿叶端皆作子如米大蔚独无耳诗缉云尔雅蘩之丑秋为蒿蔚即蒿之大者莪茎可生食烝食香美至秋则变为蒿蔚矣蔚古人皆以为无子故曰牡菣而本草注云八九月有实图经云入药当用有子者为正未知何以矛盾通雅蔚为牡蒿即齐头蒿也甚臭曰马矢蒿讹为马先又讹为马薪
　　是剥是菹
　　朱传菹酢菜也毛传剥瓜为菹也疏以米粒和醯渍菜也郑笺剥削淹渍以为菹贵四时之异物礼祭义水草之菹陆产之醢周礼醢人掌四豆之实王举共醢以七菹实之注韭菁茆葵芹菭笋菁蔓菁茆凫葵箈箭萌笋竹萌也礼记恒豆之菹水草之和气孔疏周礼人祭祀供果蓏是祭必有菹醢人豆实无瓜菹者文不具采蘩传公侯夫人执蘩菜以助祭王后则荇菜菹通作葅又泽生草曰菹淮南子惩沸羮者次冷虀冷斋夜话菹为百嵗羮言虽至贫亦能具百嵗可长享也又淹韭曰虀淹薤曰□薤亦韭类齐民要术仲冬菜经霜如芜青葵等襍干之并为咸菹得其和者作金钗色南人作咸菹以糯米丝捣为末研胡麻和酿之菹既甜脆汁亦酸美
　　茑与女萝
　　朱传茑寄生也叶似当卢子如覆盆子赤黑甜美尔雅寓木宛童郭云寄生树一名茑陆疏本草桑上寄生其实明目轻身通神一名寄屑一名寓木一名宛童一名茑生农川谷桑树上三月三日采茎叶阴干凡桑槲榉柳杨枫等树皆有之此物自造化之气而生别是一物也陶隐居云桑上者名桑上寄生诗云施于松上方家亦用杨枫上者各随其树名之生树枝间寄根在皮节之内叶圆青赤厚泽易折旁自生枝节冬夏生四月花白五月实赤大如小豆苏恭云此多生槲榉柳水杨枫等树上子黄大如小枣实九月始熟陶説非也图经云寄生云是乌鸟食物子落枝节间感气而生叶似橘而厚软茎似槐枝而肥脆三四月开花黄白色六七月结实黄色如小豆
　　女萝朱传丝也蔓连草上黄赤如金释文在草曰丝在木曰女萝毛传女萝丝松萝也陆疏今合药丝子是也非松萝松萝自蔓松上生枝正青与丝殊异本草松萝一名女萝生熊耳山川谷松树上五月采药性论松萝能治寒热吐客痰名物钞菟丝名女萝尔雅所云是也松萝亦名女萝博雅及本草所云是也古诗云与君为新婚丝附女萝李善云二者异草毛公误合为一此诗女萝施松自是松萝耳与丝了无渉释文云在草曰丝在木曰女萝亦非葢丝蔓延于木也旧説上有丝下必有伏菟之根无此菟在下则丝不得生乎上然其实不属也淮南子曰下有伏苓上有丝诗曰茑与女萝施于松柏言茑之为物寄生而女萝浮蔓尚得施于松柏可以人而不如乎且姓同本而生族同支而出尤与寄生浮蔓者异矣故以此较正又曰丝无根而生蛇无足而行鱼无耳而听蝉无口而鸣皆自然者也尔雅翼女萝丝实二物也皆附木上茑寄生也叶似当卢子如覆盆子赤黑甜美广雅云女萝松萝也菟丘菟丝也本是两物今女萝正青而长无襍蔓故山鬼云被薜荔兮带女萝萝青而长如带也何与丝事然两者皆附木或有时相蔓亦未可知古乐府云南山幕幕丝花北陵青青女萝树由来花树同一根今日枝条分两处唐乐府亦云丝故无情随风任颠倒谁使女萝枝而来强萦抱两草犹一心人心不如草则古今多知为二物矣博物志魏文帝记诸物似乱者女萝寄生丝丝寄生木土根不着地正此义也广要尔雅埤雅及郭郑诸家俱以为一物异名陆氏云女萝非松萝本草分丝入草部松萝入木部与陆氏合然又云松萝一名女萝何耶
　　言采其芹
　　朱传芹水草可食郑笺芹菜也可以为菹采其水中者尚洁清也尔雅芹楚葵注今水中芹菜本草水芹味甘平养精益气一名水英陶隐居云二三月作英时可作葅及熟瀹食之又有渣芹可生噉别本注云芹有两种青芹取根白色赤芹取茎叶并堪作葅图经云生水中叶似芎防花白色而无实根亦白色孟诜云水芹置酒浆中香美高田者名白芹周礼醢人加豆之实芹菹醢吕氏春秋菜之美者云梦之芹晋书立春日以芹芽芦菔为菜盘相馈埤雅云芹洁白而有节其气甚芬芳而味则不如莼之美故列子以为客有献芹者乡豪取而尝之蜇于口惨于腹也又野人食芹而美献之君蔬谱一种黄花者毛芹也有毒杀人三八月食芹已蛟龙病旧説陆地亦生芹名旱芹色味并同又一种马芹尔雅茭牛蕲郭注似芹明与芹不同类罗愿合芹蕲为一非也况芹各方皆生谓以蕲得名尤谬又芹一作防晋石崇传每冬得韭防薤防即芹也亦作菦陆德明曰古作蕲旧注不知芹有祈勤二音芹菦并音勤防音其泛云水草分芹防为二物误
　　终朝采緑
　　朱传緑王刍也淇澳毛传緑王刍孔疏菉蓐也郭云蓐也今呼鸱脚莎本草唐注荩草叶似竹而细薄茎亦圆小生平泽溪涧之侧荆襄人煑以染黄色极鲜好洗疮有效雅翼本草名荩草俗亦呼淡竹叶所谓终朝采緑者上林赋称香草云掩以緑蕙被以江蓠张揖亦以緑为王刍则菉草香也而离骚云薋菉葹以盈室以三者皆恶草诗缉王刍易得之草即菉蓐也陆疏其茎叶似竹青緑色高数尺今淇澳旁生如草涩砺可以洗笏及盘枕利于刀错俗呼为木贼彼土人谓为緑竹据此菉蓐与緑竹别诗緑譌作菉诸家误以菉竹为草名説文长笺云当即竹也草中之王故曰王刍按菉非竹唐本草明言似竹而细笺未深考耳通雅曰似竹之草非一緑亦一种即説文之防汉书盭绶晋灼注盭草出琅琊似艾可染也防乃緑字音转今北人呼緑为防古者贡草入染人故谓之王刍又曰荩草菉蓐草即萹竹也按説文防草可以染留黄言间色也古乐府中妇被留黄即此一作流黄
　　终朝采蓝
　　朱传蓝染草也尔雅葴马蓝郭云今大叶冬蓝也疏今为淀者是夏小正五月启灌蓝蓼启者别也陶而疏之也灌者丛生者也记时也礼记仲夏令民毋刈蓝以染注蓝色青青者赤之毋刈之伤时气也此月蓝始可别荀子青出于蓝而青于蓝氷水为之而寒于水汉记曰欲以素丝之质附近朱蓝又蓼中之虫岂知蓝之甘乎精防论曰赤欲如白里朱不欲如赫青欲如苍璧之色不欲如蓝郑樵曰蓝有三种蓼蓝染緑大蓝如芥染碧槐蓝如槐染青三者皆可为淀苏恭云蓝实有三种一种围径三寸许厚三四分出岭南名木蓝子菘蓝堪切为淀本草经所用乃是蓼蓝实其苖似蓼而味不辛者菘蓝惟堪染青蓼蓝不堪为淀惟作碧色图经蓝实人家蔬圃中作畦种莳三四月生苖高三二尺叶似水蓼花红白色实亦若蓼子而大黑色五六月采实即蓼蓝也菘蓝即尔雅所谓马蓝又福州有一种马蓝四时俱有江宁有吴蓝二三月生如蒿叶青花白四民月令榆荚落时可种蓝五月可刈蓝六月可种冬蓝汉官仪葼蓝供染緑纹绶葼小蓝也齐民要术种蓝一同葵法蓝三叶浇之薅治令净五月中新雨后即拔栽之故夏小正曰五月蓄兰灌沐蓝蓼灌浇灌也沐□沐也緑可以染黄蓝可以染青皆妇人致饰之物也卉谱蓝有数种大蓝叶如莴苣而肥厚防白似擘蓝色小蓝茎赤叶緑而小槐蓝叶如槐叶皆可作靛至秋煑熟染衣正用小蓝又一种擘蓝一名芥蓝叶色如蓝芥属也南方谓之芥蓝叶可擘食故北方谓之擘蓝叶大如菘可作菹又可作靛染帛胜福青李氏本草云蓝有五种各有主治惟蓝实专取之蓼蓝其叶如蓼五六月开浅红花子亦如蓼嵗可三刈菘蓝叶如白菘马蓝叶如苦荬即郭氏所谓大叶冬蓝者俗谓之板蓝二蓝花子并如蓼吴蓝长如蒿花白木蓝长茎如决明高者三四尺分枝布叶如槐淡红花结角寸许累累如小豆角诸蓝不同以之作淀一也别有甘蓝河东陇西种食之甚香苏恭之所云木蓝乃马蓝也苏颂之所谓马蓝乃菘蓝也防宗奭又以蓼蓝实为大叶蓝之实并误通雅红蓝即红花北方有马支山多红蓝北人采其花为胭脂故单于号其妻为阏氏音马支博物志张骞得种于西域一曰黄蓝
　　苕之华
　　朱传苕陵苕也本草云即今之紫葳蔓生附于乔木之上其华黄赤色一名凌霄尔雅苕陵苕黄华蔈白华茇郭璞曰一名陵时郑笺云陵苕之华紫赤而蘩陆玑亦言其华紫色而此云黄白者葢就紫色中有黄紫白紫耳及其将落则全变为黄故诗曰芸其黄矣陆玑云一名防尾生下湿水中七八月中华紫似今紫草可染皁煑以沐髪即黑叶青如蓝而多华广志苕草青色黄紫华十一月稻下种之蔓延盛茂可以美田叶可食本草紫葳一名陵苕一名茇华生西海川谷及山阳图经云凌霄花也多生山中人家园圃亦或种莳初作藤蔓生依大木嵗久延引至巅而有华其华黄赤夏中乃盛雅翼此华亦弥络石壁盛夏视之如锦綉不可仰望露滴目中有失明者卉谱凌霄野生者蔓才数尺得木而上即高数丈蔓间须如蝎虎足附树上甚坚牢久者藤大如杯春初生枝一枝数叶尖长有齿深青色开花一枝十余朶大如牵牛花头开五瓣赭黄色有数防夏中乃盈深秋更赤八月结荚如豆荚长三寸许秋深采之名物疏陵苕即凌霄也陆疏以为防尾尔雅云葝防尾注云可以染皁本草经云防尾草有白华者赤华者一名葝一名陵翘生平泽中四月采叶七月采华陶隐居云田野甚多人采作滋染皁图经云苖如蒿夏生茎端作四五穗穗若车前与陆説生下湿七月华可染皁者相似则陆误以陵苕为防尾矣又或以紫葳为瞿麦根瞿麦即尔雅所为大菊蘧麦亦非也陵苕断即女葳陆疏全谬不可从
　　何草不黄
　　説文草百芔也从二艸又云草斗栎实也一曰象斗子徐曰今俗以此为艸木之艸别作皁字为黑色之皁按栎实可以染帛为黑色故曰草通用为草栈字也尔雅卉草疏别二名也又云蕍芛葟华荣疏别艸木荣华之异名也又云荄根擭槖含木谓之华艸谓之荣注荣而实谓之秀秀而不实谓之英方言苏芥艸也江淮楚南之间曰苏自闗而西或曰艸或曰芥芔莽艸也东越州之间曰艸南楚曰莽易天地变化草木蕃又天造草昩禹贡兖州厥草惟繇徐州草木渐包州厥草惟夭洪范庻草蕃庑大戴礼云孟春氷泮百草权舆周官薙氏掌杀草春始生而萌之夏至日而夷之冬至日而耜之若欲其化也则以水火变之礼记孟春草木萌动季春生气方盛勾者毕出萌者尽达孟夏靡草死季夏大雨时行烧薙行水利以杀草季秋草木黄落又腐草化为萤祭统尝之日草艾则墨未发秋政则民弗敢草也注因其枯槁之时艾以给防艾草谓之草犹采桑谓之桑不曰艾草而曰草艾者草自可艾也艾音刈与刈同墨则五刑之轻者言草艾行墨刑也展禽曰春风鼓百草敷蔚吾不知其茂也秋霜降百草零落吾不知其枯也左传僖三十三年陨霜杀草记异也又蔓草犹不可除又一薰一莸十年尚犹有臭注薰香草莸臭草言不可同器也淮南子醴泉生皇华皇华生庻草师旷占云嵗欲丰甘草先生荠也嵗欲苦苦草先生蒺藜也嵗欲疫病草先生艾也博物志天老曰太阳之草名黄精饵之可以得长生太阴之草名钩吻食之入口立死人能信钩吻之杀人不信黄精之益寿不亦惑乎字通按艸草二字经史互见义通汉书晁错传屮茅臣无识知董仲舒传朱屮生古草艸屮合为一又栎实之草从皁草木之草通作草旧説繁碎不可从
　　緜緜瓞
　　朱传大曰瓜小曰瓞瓜之近本初生者常小其蔓不絶至末而后大也尔雅瓞瓝其绍瓞舍人曰瓞名瓝小瓜也绍继谓瓞子汉中小瓜曰瓞孙炎曰瓞小瓜子如瓝其本子小绍先嵗之瓜曰瓞説文曰防也与瓝同邢昺曰瓜本有二种大者瓜小者瓞而瓜蔓近本之瓜必小于先嵗之大瓜以其小如瓝故谓之瓞瓞是瓝之别名又地芝瓜也其子谓之□诗传小瓜连大瓜在枝间以喻子孙承嗣也
　　菫荼如饴
　　朱传菫乌头也尔雅芨菫草郭云即乌头也江东呼为菫音靳晋语骊姬置鸩于酒置菫于肉贾逵曰菫乌头也国策人之饥所以不食乌喙者以其虽偷充腹而与死同患也广雅附子一嵗为萴子二嵗为乌喙三嵗为附子四嵗为乌头五嵗为天防本草乌头与附子同根形似乌鸟之头蜀人谓乌头苖为菫草冬采为附子春采为乌头味辛甘温大热有大毒一名奚毒一名即子一名乌喙陶隐居云春时茎初生有脑形似乌鸟之头故谓之乌头有两岐共蔕状如牛角名乌喙喙即乌之口也吴氏本草乌头一名莨一名千秋一名毒公一名果负一名耿子禹锡等云正月始生叶厚茎方中空叶四面相当与蒿相似图经乌头乌喙天雄附子萴子都是一种苖高三四尺茎四棱叶如艾花紫碧色作穗实小黑如桑椹本只种附子熟后有四物长三二寸为天雄附子旁尖牙角为萴子絶小者亦名萴子元种者为乌头其余大小皆为附子毛传菫菜也诗缉郭氏谓菫即乌头则与鸩毒同类非荼菜可食之类矣荼虽苦得霜甜脆故可言如饴乌头毒物不可食何由知其如饴乎毛氏以菫为菜不言毒物内则菫荁枌榆注云荁似菫而叶大公食礼铏芼皆滑注云滑菫荁之属説文菫根如荠叶如细柳烝食之甘尔雅齧苦菫郭云今菫葵也叶似柳子如米汋食之滑者又一种紫菫名赤芹亦名楚葵寳藏论云赤芹生水滨叶形似赤芍药上有黄斑汁可制汞伏硃砂号起贫草真君本草云赤芹茎叶似荞麦根味苦酸江淮人采苗充蔬食本草菫汁味甘唐本注此菜野生非人所种俗谓之菫菜叶似蕺花紫色名物疏尔雅齧苦菫本草在菜部毛公所云菫菜指此若乌头则但可谓之草不可谓之菜也陆氏释文又引广雅云菫藋也今三辅之言犹然此尔雅所谓拜蔏藋非此菫也按菫荼恶菜诗言如饴以见周原风土之善耳必谓菫为毒草与荼不类矣诗缉辨之甚当旧本有菫菫二字菫注草名即乌头菫注草根如荠烝食之味甘菫具吝切菫居隐切亦似傅会不可从
　　丰水有芑
　　朱传芑草名按诗有三芑一谷一菜一草也毛氏以采芑为菜丰芑为草糜芑为谷王氏合三者皆以为谷非是或曰丰芑之芑亦指菜言非别有草名芑也他若地黄之有芑名山海经之有芑木与诗三芑异物同名
　　实颖实栗
　　朱传颖实繁硕而垂末也栗不秕也説文颖禾末也孔疏禹贡三百里纳秸注秸颖也则颖是禾穗之挺书序唐叔得禾异亩同颖史平原君传毛遂曰脱颖而出注锥芑也礼少仪刀郤刃授颖又士才能拔类者亦曰颖皆与此同义也栗是谷穗成就之颖其实栗栗然桓六年左传云奉酒醴以告曰嘉栗防酒服防云谷之初熟为栗小尔雅禾穗谓之颖截颖谓之铚
　　维秬维秠
　　朱传秬黑黍也释草秬黑黍李巡曰黑黍一名秬黍雅翼古者荐笾有白黑形盐白为熬秬黑黍即秬也左传黑牡秬黍以享司寒葢用以藏氷也又以为酒谓之秬鬯召穆公平淮宣王策命之词厘尔圭瓒秬鬯一卣书洛诰秬鬯二卣又文侯之命秬鬯一卣瑞应图后稷播植天降秬秠孔丛子魏王问子顺曰昔上天神异后稷为之下嘉谷周遂以之兴
　　秠朱传黑黍一稃二米者也释草秠一稃二米李巡曰黑黍之中一稃有二米者别名为秠孔疏郭璞曰汉和帝时任城生黑黍或三四实实二米得黍三斛八斗则秬是黑黍之大名秠是黑黍之中有二米者郑鬯人注云秬如黑黍一秠二米答张逸云秠即皮其稃亦皮也本草图经秬黍之中一稃二米者得天地中和之气乃生米粒皆匀无大小得此然后可定钟律今上党或值丰嵗往往得之但稀濶不能充贡雅翼郑氏释鬯人以秠之壮襍于秬郭氏解释草以秬之色襍于秠郭又引汉任城生黑黍诗歌后稷降播乃民事之常如必待任城所生而后降则没世不可待矣按今百谷一稃二米者惟麦为然説文解秠亦云一稃二米而解来字云周所受瑞麦来麰一来二缝然则秠正来麰尔但生民臣工所称不同来麰又为厘麰古者来厘秠三字相通
　　维穈维芑
　　朱传麇赤粱粟也释草虋赤苖郭云今之赤粱粟芑朱传白粱粟也释草芑白苖郭云今之白粱粟与虋皆好谷六书故俗作郑刚中曰岐山之阳种尤盛米类稷可麫可饼西人饱麫非犹饥也
　　不可救药
　　説文治病草凡金石草木之剂皆曰药炎帝外纪民有疾病未知药石神农氏始味草木之滋察寒暑平热之性君臣佐使之义作方书以疗民疾礼月令孟夏聚蓄百药周礼疾医以五药养其病注草木虫石谷也痬医凡药以酸养骨以辛养筋以咸养脉以苦养气以甘养肉以滑养窍本草经上药养命以应天中药养性以应人下药治病以应地药有阴阳配合子母兄弟根茎华实草石骨肉三皇纪神农尝百草一日遭七十二毒始有医药图经药分三品以三百六十五种应周天之数自汉以后代有增益史记古之圣人不居朝廷必居医卜之间本草序天造地化而草木生刚交于柔而成根苖柔交于刚而成枝榦叶蕚属阳华实属阴得气之粹者为良得气之戾者为毒有五行焉曰金木水火土有五气焉曰香臭臊腥膻有五色焉曰青赤黄白黑有五味焉酸苦甘辛咸有五性焉曰寒热温凉平有五用焉曰升降浮沈中
　　其蓛维何
　　朱传蓛菜殽也对肉殽故云菜殽谓菹也周礼聚敛蔬材注百草可食者通作蔬释器菜谓之蔌不熟曰馑孔疏蔌者菜茹之总名月令仲秋之月命有司趣民种菜六书故今俗谓蔬蔬蔌一声也
　　维笋及蒲
　　朱传笋竹萌也尔雅笋竹萌説文竹胎也天官醢人箈菹雁醢笋菹鱼醢邢疏竹初萌生谓之笋凡草木初生谓之萌又尔雅云防萌郭注萌笋属也郑注箭竹笋也通志凡笋惟箭笋为美故会稽竹笋有闻焉陆疏笋皆四月生惟巴竹笋八月九月生始出地长数寸鬻以苦酒豉汁浸之可以就酒及食吕览味之美者越骆之菌注越骆山名菌竹笋也笋亦曰菌箭□笴禹贡之篠尔雅礼器之竹箭也本草笋木性甲乙气笋谱竹初种根食土而下求乎母也及擢笋冒土而上爱乎子也笋青緑色萌篛防笜篁皆笋别名杭州笋大如桶堕地即碎南岳笋黑而肥多汁天目庐山多黄竹拳笋瓯越防笋七八月生云南防笋七月生至十月稍苦巴州笋九月生雪竹笋五月生方竹笋八月生浙闽以南四时皆有之又酸笋出越南桃竹笋出川广四寸一节可为蓆李英公本草竹笋性甘无毒主消渴利水道益气可久食道书笋者日华之胎也一名大明服日月之精华欲得常食苏子瞻曰竹之始生一寸之萌耳埤雅其萌曰笋竹笌也从勹从日解之曰旬内为笋旬外为竹今俗呼竹为妬母草言笋旬有六日而齐母其自死笋为仙人杖唐人食笋诗稚子脱锦绷骈头玉香滑注稚子竹笋也以竹称孙故有龙孙稚子诸号赞宁襍志云竹根有防大如猫名竹豚色类竹亦名稚子俗谓竹溜子玉篇云防也色深褐与竹色别新知録谓泰顺县竹豚生林中食笋根形似猪掘食味美三説各异好竒者遂引此为唐人稚子之证谬矣
　　蒲朱传蒲蒻也郑笺深蒲也毛传蒲蒻也周礼醢人深蒲醓醢郑司农云深蒲蒲蒻入水深郑元云深蒲蒲始生水中子孔疏醢人加豆之实有深蒲笋菹蒲初生水中入地蒻大如匕柄正白生噉之甘脆
　　如彼栖苴
　　朱传栖苴水中浮草栖于木上者言枯槁无润泽也毛传水中浮草郑笺树上栖苴孔疏苴是草木之枯槁者故在树未落及已落为水漂皆称苴也尔雅蓾蔖郭注作履苴蔖与苴通草疏云即蒯类可作履底又包苴货囊也贾谊策冠虽敝不以苴履杨赐上封事曰谗夫昌则苞苴通又礼丧服小记苴杖注苴者黯也恶貌也皆宿草枯槁之义
　　彼疏斯粺
　　朱传疏粝也粺则精矣孔疏以疏对粺则麄于粺也麄于粺者惟粝米耳言小人与君子如疏如粺其分审矣易以贤者食麄昏防之党食精也或曰疏粺皆粝属粺次于疏与凿精米别疏与粺皆喻小人左传粢食不音毁或作糳字林以为精米则与糳皆米之精者糳当倍精于也由九章算法推之米粗甚曰粝疏即粝也粺次之精者分三等上曰粢宗庙所用也次曰糳又次曰按九章算术云粟率五十粝米三十粺二十七糳二十四御二十一言米渐细故类益少四种之米皆以三约之故得此数也朱子曰九章粟米之法粝十粺九糳八侍御七粝米一斛治而成粺则九斗矣张宴曰一斛粟舂七斗米为粝与算説小别説文粟重一担为一斛六斗有斗之大半舂为米一斛曰粝粝一斛舂九斗曰糳稻重一担为粟二十斗为米十斗曰为米六斗有斗之大半曰粲据此则粺精于疏而粲视粺为尤精矣汉志小説谓之稗説汉艺文志小説出于稗官注王者欲知闾巷风俗之事故立是官师古曰小官也又张苍定律令有罪者妇人坐使择米正白为白粲供祭祀之用杜诗精糳储白粲即此
　　贻我来牟
　　朱来小麦牟大麦也説文秋种夏熟相继续之谷也来麰象芒朿之形天所来也韩诗作贻我嘉郑笺武王渡孟津白鱼跃入于舟出涘以□后五日火流为鸟五玉以谷俱来书説云乌以谷俱来纪后稷之德也雅翼古称下田宜稻麦今小麦例须下田大麦则不然诗所谓青青之麦生于陵陂者谓大麦也麰者周所受瑞麦来麰也一作牟又作即今大麦刘向传作贻我厘麰以为厘麰麦也然则来牟一物惟广雅以麰为大麦来为小麦赵岐孟子注麰麦大麦也本草小麦味甘主除热止燥渴养肝气以作麴作麫温大麦味咸主消渴除热益气调中为五谷长注大麦今裸麦一名麰麦形似小麦皮厚故谓大麦欧阳本义云牟者百谷中一谷耳自汉以前已有此名故孟子亦言麰麦然言麰又言麦明非一物葢麰类也后世以麦不宜有二名因以为大麦理尚可通毛郑乃据河内女子伪秦誓以谷俱来之説指以为麦而茍欲迁就来牟之説其可信哉尔雅所载诸谷之名甚多独无来牟之説旁考六经牟无训义多是人名地名然则阙其不知可也通雅来牟为厘麰説文一来二缝秠一稃二米则秠即来麰也刘向封事作厘麰者古来厘秠三字相通方言江淮谓之□北燕谓之豾闗西谓之貍彼虽説兽而以一名通三音则此物亦然
　　予又集于蓼
　　朱传蓼辛苦之物也尔雅蔷虞蓼疏即蓼之生水泽者颂云以薅荼蓼毛传蓼水草是也礼记脍秋用蓼濡豚包苦濡鸡醢酱濡鱼卵酱濡鼈醢酱实蓼鹑羮鸡羮鴽酿之蓼皆实蓼于腹中后世饮食不用惟造酒者取其汁其辢者毒取溪鱼即荼毒也蜀本图经蓼有紫赤青马水香木等七种紫赤二蓼叶小狭而厚青香二蓼叶相似而俱薄马水二蓼叶大上有黑防木蓼一名天蓼蔓生叶似柘叶诸蓼花皆红白子皆赤黑木蓼花黄白子皮青滑又有木天蓼生天目四明山树似栀子冬日不凋又有藤天蓼着树生叶如梨光而薄子与木天蓼同又三茅君有白蓼医方又毛蓼生山麓叶上有毛冬根不死埤雅蓼生水泽者茎赤味辛一名蔷成王初惑管蔡而疑周公四国之乱几毁王室则尝集于蓼矣悟而毖后患故曰予又集于蓼言辛苦也离骚曰蓼虫不能从乎葵藿则葵藿甘而蓼苦故也吴越春秋越王念复吴怨卧则切之以蓼冬则抱氷夏则附火言其刻志如此战国防蓼虫在蓼则生在芥则死非蓼仁而芥贼也卉谱一名水荭花其类甚多有青蓼香蓼花皆红白子大如胡麻赤黑而尖扁惟木蓼花黄白子皮生青熟黑人所堪食者三种一青蓼叶圆者胜一紫蓼相似而色紫一香蓼相似而香并不甚辛可食一云青者蓼紫者荼
　　以薅荼蓼
　　朱传薅去也荼陆草蓼水草一物而有水陆之异也今南方人犹谓蓼为辢荼或用以毒溪取鱼是所谓荼毒也释草云蒤委叶疏薅拔去田草也王肃説诗荼陆秽草然则蒤者原田芜秽之草非卫风之苦菜也埤雅荼陆草也蓼水草也以薅荼蓼则高下无所不治且因暑雨化之则草不复生而地益美葢非特去草之害亦以醲其田畴故荼蓼朽止黍稷于是茂止也月令季夏烧薙行水利以杀草如以热汤可以粪田畴可以美土疆正此谓矣
　　薄采其茆
　　朱传茆凫葵也叶大如手赤圆而滑江南人谓之莼菜者也説文茆凫葵诗言采其茆力久切周礼醢人朝事之豆茆菹麋臡注茆凫葵释文茆音卯北人音柳郑大夫又读为芽干寳云今之蹗草郑小同云江东人名莼菜生陂泽陆疏茆与荇菜相似叶大如手赤圆有肥者着手中滑不得停茎大如匕柄叶可生食又可煑滑美或谓之水葵诸陂泽水中皆有何承天云此菜出东海堪为菹酱不可用蜀本图经莼生水中叶似凫葵浮水上采茎堪噉花黄白子紫色三月至八月茎细如钗股黄赤色短长随水深浅名为丝莼又曰穉莼又名雉尾莼九十月渐粗硬十一月萌在泥中名块莼体苦涩惟取汁味唐本草注莼菜三四月后通名莼丝霜降以后名块莼块莼为羮犹胜襍菜块莼一名莼顔之推云蔡朗父名纯改莼为露葵后人遂有误以露葵为莼者吴地志云灵岩池有莼吴中以为佳品即莼也莼入秋为油莼故张翰思之草木疏又名水炙一云今之浮菜酉阳襍俎莼菜之根絶美江东人谓之莼龟鸡跖集莼四月始茎而未叶名为雉尾莼本草有凫葵洪景以入有名无用品解者不同未详其正卉谱莼一名茆一名锦带一名水葵一名马蹄草生湖泽中以水浅深为候水深则茎肥而叶少水浅则茎瘦而叶多其叶如荇菜而差圆形似马蹄夏月开黄花结实青紫大如棠棃中有细子张尔公云荇一名凫葵陆玑言茆与荇似不言即荇也干寳言茆一名水炙不言即莼也凫葵即荇菜莼别一物图经言莼叶似凫葵顔氏言荇菜黄叶似莼雅翼言莼小于荇其説甚明周礼茆菹注亦云凫葵也正韵引郑小同云茆即莼菜毛传朱传博雅皆然至今因之遂误为一物矣按古卯作戼酉作丣许慎用诗叶音读若柳亦至今因之误为一字矣通雅云本草女菀一名茆音柳女菀名茆不审何据或者方俗之称犹茆之为莼菜凫葵未可尽信也
　　稙穉菽麦
　　朱传先种曰稙后种曰穉韩诗説稙长稼也穉幼穉也説文稙早种也穉幼禾正义重穋稙穉生熟早晚之共称耳非谷名当谓先种先熟后种后熟但毛传畧不言其熟凡物幼小皆曰穉鄘风众穉且狂管子重令篇菽粟不足禾生不禁而工以雕文刻镂相穉也谓之逆注穉骄也











　　诗传名物集览卷十
　　钦定四库全书
　　诗传名物集览卷十一　　庻吉士陈大章撰木
　　集于灌木
　　朱传灌木丛木也尔雅木族生为灌孙炎注族丛也説文木冒也冒地而生东方之行易山上有木鸿渐于木乘木有功防为木坎其于木也为坚多心艮其于木也为坚多节离其于木也为科上槁礼记孟夏盛徳在木命虞人入山行木毋有斩伐季秋草木黄落乃伐薪为炭周礼山虞仲冬斩阳木仲夏斩阴木凡服耜斩季木以时入之注阳木生山南阴木生山北服车材耜农器季穉也尚书兖州厥木惟条州厥木惟乔洪范五行三曰木其性曲直其味酸左传山有木工则度之又鸟则择木木岂能择鸟春秋元命包木者阳精生于阴故水者木之母也木之为言触气动跃也其字八推十为木八者阴合十者阳数礼斗威仪君乘木而王者其政升平则草木丰盛淮南子乔如生榦木榦木生庻木皇极经世曰木结实而种之又成是木结是实木非旧木也此木之神不二也生生之理也木在地为质在天为气故星次名析木尔雅析木谓之津注自尾十度至南斗十一度为析木于十二支为寅皆东方之气也
　　南有樛木
　　朱传木下曲曰樛尔雅木下勾曰朻上勾曰乔朻与樛同木枝曲垂注又绞也仪礼殇之绖者不樛垂注不绞其带之垂者刘安招隐蹇连蜷兮枝相缭注缭与樛同又尔雅朻者聊郭注未详一説木之纠曲者皆曰聊诗椒聊之聊疑即此义説文下勾曰樛高木曰朻误李迂仲曰樛木木之勾曲者韩愈赋树蓊蓊其相樛俗本譌作缪
　　桃之天夭
　　朱传桃木名华红实可食尔雅楔荆桃旄冬桃榹桃山桃桃李丑核又曰桃曰胆之注荆桃今樱桃冬桃子冬熟山桃实如桃而小不解核疏桃李之类子中有核仁胆之者桃多毛拭治去毛令色青滑如胆也夏小正五月杝桃花六月煑桃桃也者杝桃也杝桃也者山桃也煑以为豆实也礼记月令仲春之月桃始华内则桃李梅杏春秋运斗枢玉衡星防为桃管子五沃之土其果宜桃韩诗外春植桃李夏得防其下秋得食其实韩子仲尼曰果蓏有六而桃为下祭先王不得入庙周官馈食之笾其实枣栗桃干防榛实淮南子四月其树桃典术云桃者五木之精压伏邪气服其华令人好色葢仙木也埤雅桃华之盛者其性早华又华于仲春故周南以兴女之年时俱当谚曰桃三李四言桃三嵗便华果然皮束茎榦颇急四年以上宜以刀其皮不然皮急而死更七八年即老老则实细故周南复取少桃以兴易通卦验惊蛰曰大壮初九桃不花仓库多火盐铁论桃李之实多者来嵗足穰风俗通言上古之时有兄弟二人神荼郁垒居度朔山桃树上以制百鬼故汉制县官以腊除饰桃人垂苇索嵗时记桃者五行之精压伏邪气制百鬼本草经桃枭主杀百鬼精物注桃枭木干如枭磔首木上故曰枭也山海经亦载度朔之説云黄帝象之立板于户淮南子羿死于桃棓由是鬼畏桃今人以桃梗作符嵗旦植门是其遗制后汉礼仪制曰代有所尚周人木德以桃为更言气相梗梗更也庄子曰揷桃枝于户人不畏而鬼畏之制鬼之説见于传记者不一礼曰王吊则以巫祝桃茢前王注桃鬼所恶茢以祓除不祥所以异于生也左传楚人使公视襚公使巫以桃茢先祓殡周礼戎右赞牛弭桃茢郑司农丧祝注云丧祝与巫以桃茢执戈在王前然则以桃祓除亦圣人所不废不独巫祝之术也江淹山桃颂惟园有肴惟山有丛丹蘤擎露紫荣绕风伊春之秀乃华之宗名物解桃先百果而华故从兆其时则春而阳中也故以记婚姻之时正
　　南有乔木
　　朱传上竦无枝曰乔尔雅句如羽乔郭注木枝拳曲如羽毛又矛之上勾曰乔所以悬英者诗二矛重乔又木楸曰乔槐棘丑乔小枝上缭为乔赵岐孟子乔木注云高大树木诗缉木下蟠则阴广上竦则阴少乔竦之木其阴不下及故不可休息名物疏释草虽殊总之翘竦之义朱传无枝二字疑传写之讹笺云木高其枝叶故人不得就而止息则有枝审矣无枝者尔雅所谓檄非乔也
　　翘翘错新
　　朱传翘翘秀起之貌尔雅榇采薪采薪即薪注指解今樵薪也楚人指木中高起者曰翘其人之出类者亦曰翘无羊笺云麄曰薪史记樵苏后防注樵取薪苏取草月令季秋草木黄落乃伐薪为炭季冬命四监收秩薪柴以供郊庙及百祀之薪燎注大者可析谓之薪小者合束谓之柴秩谓有常数周礼甸师帅其徒以薪蒸役外内饔之事委人掌敛野之赋敛薪刍以式法共祭祀之薪蒸木材宾客共其刍薪丧纪共其薪蒸木材军旅共其委积薪刍庄子养生主指穷于为薪火传也史董仲舒传抱薪救火愈甚亡益贾谊传厝火于积薪之下又寗成为人上操下如束湿薪又汉律取薪给宗庙曰鬼薪鬼薪白粲三嵗刑也
　　言刈其楚
　　朱传楚木名荆属广雅楚荆也广志赤茎大实者名曰牡荆孔氏曰学记注以楚为荆罗氏曰楚者楚地所出其一名荆故楚国入春秋称荆而荆州亦以此木得名也今之牡荆作树生者实细黄色而茎甚劲生子细如麻子比蔓荆实而细故称小荆牡亦对蔓为名非无实之谓也又木之高起者曰翘楚人之出类者亦曰翘楚本草图经牡荆即作棰杖者枝茎坚劲作科不为蔓生故曰牡叶如萆麻更疎瘦花红作穗实细而黄如麻子大蔓荆茎高四尺对节生枝初春因旧枝而生叶类小栋夏盛茂有花浅红色蘂黄白花下有青蕚秋结实斑黑如梧子大而轻虚陶隐居登真隐诀注寻荆有三种直云荆木即是今可作棰杖者叶香亦有花子不入药方术则用牡荆春秋运斗枢玉衡星散为荆学记夏楚二物收其威也士丧礼楚焞在燋东考功记弓人取材荆次木谢眺诗寒城一以眺平楚正苍然正指此名物疏朱传楚荆属葢未即以为荆也考诸书皆谓楚即荆荆有三种此楚乃作棰之荆非牡荆蔓荆也南方草木状宁浦有三种荆金荆可作枕紫荆堪作牀白荆堪作履此别是广南之物非诗人所咏也
　　伐其条枚　条肄
　　朱传枝曰条榦曰枚斩而复生曰肄説文条小枝也枚木别生条也夏书厥木惟条注长也广韵肄木嫩条也诗郑注训余谓斩而复生也如今之不生诗诂枿也左传晋国不恤宗社之阙而夏肄是屏注杞夏余也韵书通作肆
　　蔽芾甘棠
　　朱传甘棠杜棃也白者为棠赤者为杜尔雅杜甘棠疏郭云今之杜棃下云杜赤棠白者棠樊光曰杜赤色名赤棠白者亦名棠然则其白者名棠其赤者为杜为甘棠为赤棠杕杜传云杜赤棠是也陆疏赤棠与白棠同但子有赤白美恶子白色为白棠甘棠也少酢滑美赤棠子涩而酢俗语云涩如杜是也赤棠木理韧亦可作弓榦雅翼每棃有十余子唯一子生棃余者生杜通志甘棠谓之棠棃其花谓之海棠花其实谓之海红子孙楚杕杜赋序棃有用为贵杜无用为贱字説诗言蔽芾甘棠以杜之美言有杕之杜以棠之恶埤雅言人思召公之德久而弥深爱其棠弥至也孔子曰吾于甘棠见宗庙之敬也刘歆庙议以为思其人尚爱其木况宗其道而毁其庙乎九域志召伯甘棠树在陜州府署西南隅括地志召伯庙在洛州寿安县西北五里召伯听讼甘棠之下周人思之不伐其树后人怀其德因立庙有棠在九曲城东阜上按棠又有沙棠张楫曰沙棠状如棠黄华赤实味如李无核吕氏春秋果之美者沙棠之实名物疏杜者棠之总名种有赤白之异其实白棠为甘棠而赤棠为杜也陆玑罗愿之説可信邢疏误张尔公曰棠杜实二物杜者小棃实小于棃大于棠棠则海红嘉庆之类説文分棠为牡杜为牝非韵会小补于棠字外别出榶尤谬
　　摽有梅
　　朱传梅木名华白实似杏而酢尔雅梅枏郭云似杏实酢孙炎云荆州曰梅州曰枏又曰时英梅郭注雀梅诗义疏梅杏类也树及叶皆如杏而黑煑后曝干为苏置羮臛虀中且可含以香口又贾勰云梅花早而白杏花晚而红梅实小而酸杏赛大而甛梅可以调鼎陆农师云梅在果中花尤香梅优于香桃优于色天下之美有不得兼者多矣梅先桃李而华至北方多变成杏故北人有不识梅者地气使然今江湘四五月梅欲黄落烝郁成雨其霏如雾谓之梅雨三月有迎梅雨五月有送梅雨又有落梅风江淮以为信风亦花信风之类尔雅翼古者以梅实荐馈食之笾所谓干防蜀志云蜀名梅为防大如鴈子梅防皆可为油梅黄以熟防作之其实既酸故以为和商书所谓尔惟盐梅礼记则兽用梅而已夏小正正月梅杏柂桃则华五月煑梅为豆实管子五沃之土其梅其杏其桃其李西京襍记汉初修上林苑羣臣各献名果有朱梅紫华梅紫蔕梅同心梅丽枝梅燕梅侯梅七命燀以秋橙酤以春梅正以春梅者实青味酢故也书曰若作酒醴尔惟麴蘖若作和羮尔惟盐梅葢造而始之者麴蘖也调而成之者盐梅也旧説大庾岭上梅南枝已落北枝花风气异也説苑曰越使诸发执梅一枝遗梁王本草梅核能明目益气不饥淮南子注一梅不足为百人酸喻少不能胜众也名物疏郭璞云梅似杏实酢正是江南之梅而邢昺引陆玑疏与江南之梅花叶不同葢陆自説秦风之梅耳范石湖云梅天下尤物无问智贤愚不肖莫敢异议其作梅谱凡九十余种按尔雅凡三释梅一梅枏枏木与梅名同实异一时英梅即雀梅似梅而小一朹檕梅状如梅子赤色似小奈可食其和羮之梅可含以香口者未有释诂葢尔雅释草木多阙漏非独譌文不足信也或疑时英之梅即今所谓暗香疎影者然诗摽有梅其实三其实七即指今梅子非如朱英緑蕚之类则时英当从郭注雀梅为正
　　林有朴
　　朱传朴小木也尔雅朴心疏朴一名心或曰朴槲别名有心能湿江河间以作柱诗云林有朴此作朴文虽别其实一耳又大雅棫朴之朴即也六书故朴未器也又质也亢仓子朴角犹白屋淮南子尧朴角不斲角即桷
　　唐棣之华
　　朱传唐棣栘也似白杨尔雅唐棣栘郭云似白杨江东呼夫栘陆疏唐棣奥李也一名雀梅亦曰车下李所在山皆有其华或赤或白五月中成实大如李子可食埤雅凡木之华皆先合后开惟此花先开后合诗曰唐棣之华偏其反而本草扶栘木皮味苦烧木皮置酒中令味正经时不败生江南山谷树大数十围无风叶动华反而后合古今注栘杨圆叶弱蔕防风大摇一名高飞一名独摇一名栘杨一名栘柳亦曰蒲栘雅翼云齐民要术以高飞独摇为白杨之别名沈存中云夫栘即白杨本草陈藏器分为二条谓夫栘生山谷间树大数围棠棣郁李并弱小生庭除间其不同如此葢未详夫栘白杨之为一物也夫栘一作扶栘亦谓之蒲栘今越人谓白杨为蒲栘藏器又引论语唐棣之华郑注栘也亦名栘杨此又误也逸诗唐棣乃白栘小木比郁李稍大非此蒲栘蒲栘乃乔木也戴侗曰白杨似杨而白多种墟墓间存中辨之已明棣小木高五六尺其种不一花或红或白亦名锦带白者结实似小李与李同时熟大仅如婴薁故谓郁李存中误以此为郁李非也又曰常棣唐棣棠棣特一物犹夫栘扶栘蒲栘之为一物也棠常唐夫扶蒲皆声相迩故通用自尔雅分常棣唐棣为二遂启后误尔雅以栘为唐棣栘必棣类也特不可考耳名物疏唐棣常棣是二种尔雅云唐棣栘所谓白杨也又云棠棣棣小雅所谓棠棣之华也陆玑知唐棣常棣各一种郤不当以名奥李车下李五月成实者为唐棣故孔仲达七月疏俱不明了本草注于郁李仁下即引陆氏释常棣之文图经又引释唐棣之文而常唐二字俱作棠混甚矣唐棣自是杨类虽得棣名而实非棣也按唐棣一物纷纷至此独张尔公谓戴氏之説差为近理且云考诗常棣之华子贡传左氏路史常皆作棠益信郭注之误然草木名称随方各别鱼虫丑类万有不同自许郭郑孔诸家疑不能明学者欲于千百世之下臆度力争以归一是适滋聚讼之诮耳　华本作通作蘤象蕊蕚联缀形蘤并古花字俗譌为花尔雅华荂也华荂荣也兼草木言又曰木谓之华草谓之荣按草木皆有华华皆可谓之荣精蕰曰华向荣上敷将结乃垂华落而实离离矣不象其上敷而象其垂下之形示人敛华就实也欧阳云洛阳诸华皆不减他方而洛人不甚惜谓之果子华曰某华独牡丹则直曰华意谓天下真华独牡丹耳其爱重如此
　　华如桃李
　　朱传李木名华白实可食尔雅休无实李座接虑李驳赤李桃李丑核枣李曰疐之注云枣李之脐去疐而已运斗枢玉衡星散为李説文从木子声杼古文李管子五沃之土其木宜李左传齐都露霜李房陵缥李礼记食枣桃李弗致于核注曰为恭敬也本草李不可合蜜及雀肉食之又不可以临水噉之淮南子三月其树李埤雅素问曰李韭皆酸李东方之果木子也故其字从木性颇难老老虽枝枯子亦不细其品处桃上孙卿子桃李粲于一时时至乃杀盐铁论桃李之实多来嵗足穰史记桃李不言下自成蹊尔雅翼李木之多子者花最繁密尔雅有三种座接虑李即今之麦李与麦同熟者为果肉厚而干与核相离驳赤李则李之赤而有木者休无实李李实繁有窃食之嫌无实则其下可休矣西京襍记上林苑有紫李青绮李黄李青房李緑李顔渊李合枝李羗李朱李车下李燕李猴李蛮李种植书云桃李种法欲方两歩一根密则阴輙相扇不惟子细味亦不佳化书曰李接桃而本强者其实毛梅接杏而本强者其实甘此造化之权也庄子曰接子之或使此之谓也潘岳闲居赋房陵朱仲之李注仲家有缥李代所希有韦述两京记云东都嘉庆坊有美李人称嘉庆子唐萧瑀陈叔达共看李花因论李有九摽曰香曰雅曰细曰淡曰洁曰密宜月夜宜緑鬓宜泛酒诗话云桃李嵗嵗同开而韩退之诗有见桃不见李之句殊不可解因晚登碧落堂望隔江桃李桃皆暗而李独明乃悟其妙也春秋书桃李华网目常三书之惠帝五年吕氏甲寅文帝六年未有书桃李熟者秋华而实大异也终纲目惟汉武四年耳嵗时纪丽云立夏日俗尚啖李谚曰立夏得啖李能令顔色美是日妇女羣作李防一云是日啖李令不疰夏
　　泛彼柏舟
　　朱传柏木名尔雅柏掬疏柏一名掬礼记如松柏之有心尚书荆州厥贡杶榦栝柏国语高山峻原不生草木松柏之地其土不肥周礼冀州其利松柏尚书逸篇大社惟松东社惟柏南社惟梓西社惟栗北社惟槐孙卿子松柏经冬不凋蒙霜不变可谓得其正矣抱朴子大谷倒生之柏皆与天齐其长地等其久列士传延陵季子解寳剑挂徐君墓柏上穆天子传甲申天子生于大北之隥休于两柏之下埤雅柏性坚致有脂而香故古人破为畅臼用以捣郁襍记所谓畅臼以掬者是也广志柏有汁柏有续柏山海经土山多柏四民月令七月收柏实汉武内传药有松柏之膏服之可长生宋书孔子庙旧有柏二十四株歴汉晋其大连抱莫敢犯也江夏王义恭悉遣人取之洞冥记泰山庙中柏皆三十余围赤眉尝斫一树见血而止今斧印犹在三水小椟柏曰苍官地理志华山多文柏传云柏生指西犹磁石之指南也本草柏生数种有扁叶侧生者曰侧柏入药柏子仁肝经药也味甘而补辛而能润五经通义诸侯墓树柏汉书东方朔传柏者鬼庭也师古注鬼神尚幽暗故以松柏为之廷府
　　吹彼棘心
　　朱传棘小木丛生多刺难长而心又其稚弱未成者也尔雅茦刺郭璞曰草刺鍼也凡有刺者皆曰棘易坎上六系于徽墨寘于丛棘礼王制大司冦听之棘木之下周礼左九棘孤卿大夫位马右九棘公侯伯子男位马树棘以为位取赤心而外刺方言凡草木刺人北燕朝鲜之间谓之茦自闗而西谓之刺江湘之间谓之棘本草白棘一名棘针一名棘刺棘刺花一名防蓂唐本注棘有赤白二种刺有两种有钩有直补益宜用直者疗肿宜用钩者白棘茎白如粉子叶与赤棘同棘中时复有之亦为难得也陈留耆旧传魏尚曰夫棘中心赤外有刺象我言有刺而赤心之至诚也图经棘小枣也丛高三四尺花叶都似枣而有赤白二种离骚甘棠苦于丰草荆棘生于中庭魏都赋荣其文身骄其险棘尔雅槐棘丑乔注枝皆乔竦孟子养其樲棘赵注樲棘小棘所谓酸枣也尔雅疏枣实小而味酢者名樲字书棘如枣而多刺木坚色赤丛生人多取以为藩嵗久无刺亦能高大色白为白棘实酸者为樲棘嵩阳子云余家于滑台今酸枣县即滑之属邑也其地名酸枣其树高数丈径围一二尺木理极细坚而且重树皮亦细文似蛇鳞其枣圆小而味酸核防圆其仁稍长色赤如丹此医之所重居人不易得今市之卖者皆棘子为之图经酸枣野生多在陂坂及城垒间似枣木而皮细其木心赤色茎叶俱青花似枣花八月结实紫红色似枣而圆小味酸埤雅棘性坚强费风之长养者其心之生更难于榦四时纂要云四月枣叶生凯风之时也魏风园有棘棘酸枣也于果为下传曰豫章以木名郡酸枣以棘名邦旧云鹊巢中必有棘葢棘性暖今养花之法春初以棘数枝植于花外则不被霜所以防其华芽也雅翼棘可为矢昔者楚之先祖桃棘矢以共御王事白虎通云景风至棘造实凯风景风也葢吹彼棘心者将以趣其造实万物之难生者棘而造实又欲其应候南风虽能生物亦已劳矣故曰母氏劬劳也蓼莪之诗曰哀哀父母生我劬劳孝子之心呼天罔极也名物解棘赤心而外刺也贤则亲之无能则怜之母之亲子也棘非能顺者而凯风有母之道故能吹之使其心夭夭然和以茂也春秋元命包树棘听讼其下棘赤心有刺言治人者原心不失其赤实也管子五沃之土其棘其棠老子师之所处荆棘生焉皇览云孔子茔中不生荆棘及刺人草又古者以为七取其枝翘竦有奉上之义又可为矢出氷以除灾洪迈曰棘与枣类棘字两朿相并枣字两朿相承沈括曰枣棘皆有刺枣独生高而少横枝棘列生卑而成林其文皆从朿朿音刺木芒也朿而相戴立生者枣也朿而相比横生者棘也名物疏埤雅云棘大者枣小者棘或云棘实曰枣尔雅释樲在枣条中然本草大枣酸枣白棘治疗各异青史子云棘西方之草秋木也枣北方之草冬木也断乎枣棘有辨江南无棘陶隐居之流遂多误説合诸书论之枣有十一种而樲实是棘本草列酸枣于木部晢无实枣或亦棘类与严氏诗辑以此章棘心巍风园有棘之棘为酸枣楚茨言抽其棘青蝇止于棘之棘为荆棘葢樲亦多刺难长者朱传所云似单指荆棘与诸説异
　　山有榛
　　朱传榛似栗而小毛传榛木名説文□果实如小栗榛木也今书传通作榛诗疏榛栗属有二种其一种之皮叶皆如栗其子小形如杼子表皮黑味亦如栗所谓树之榛栗者也其一种枝茎如木蓼生高丈余作胡桃味辽代上党皆饶周礼笾人云馈食之笾其实榛曲礼妇人之贽椇榛枣栗内则枣栗榛柿尔雅翼榛枝茎如木蓼叶如牛李色高丈余子如小栗核中悉如李胡桃味膏烛又美亦可噉郑注礼曰似栗而小闗中鄜坊甚多然则其字从秦葢此意也又一种大小枝叶如栗其子形如杼味亦如栗所谓树之榛栗者是大木非榛楛之榛若女贽则宜两者皆可用本草图经桂阳有□而丛生实大如杏子中仁皮子形色与栗无异但差小耳又有奥栗皆与栗同子圆而细或云即□也今此色惟江湖有之埤雅榛以梓实如小栗先王以为女贽赋云榛栗罅发江南有小栗谓之芧栗读芧为茅误也左传女贽不过榛栗枣脩以告防也榛有臻至之义栗有战栗之义枣有早作之义脩有脩饰之义皆以其名告已之防共也通志榛有三四种防类也似防而小正圆李氏本草榛树低小如荆丛生冬末开花如栎花成条下垂长二三寸二月生叶如初生樱桃叶多皱文而有细齿及尖其实作苞三五相粘一苞一实实如栎上壮下鋭生青熟褐殻厚而坚仁白而圆大如杏仁亦有皮尖然多空者谚曰十榛九空久留亦易油壊辽东军行食之当粮名物疏説文以榛为木而□为果然则山有榛之榛当作□而树之榛栗宜为榛矣诸家皆云有二种但茎如木蓼既似栎树之形子形如杼复似栎树之实罗氏以树榛之榛为大木而所云生高丈余者又非小木两榛俱有实如栗今之榛实较胡桃与栗并自不同未知何以别异广要云许慎以□为榛张楫又云辛防也图经又以莘为栗之一种可见草木形质易以相乱但□字从辛从木责辛切音臻而广雅作辛失木字本草及元恪诸家作莘从草至于陆佃云似梓直认为梓字防画间毫厘千里误人不小张尔公云□榛宜合作一字或傅会説文以榛实当作□然则曲礼妇贽椇榛左传女贽榛栗周礼笾实榛皆木也非果也木岂可为贽岂可实笾乎
　　树之榛栗
　　朱传榛栗二木其实榛小栗大皆可供笾实大戴礼八月栗零零者降也零而后取之故不言剥也礼记虞主用桑练主用栗周礼天官馈食之笾其实栗内则栗曰撰之疏云栗虫好食数数布陈撰省视之吕氏春秋果之美者箕山之栗国策燕北有枣栗之利此谓天府民不佃作而足左传女贽不过榛栗枣脩以告防也诗疏桂阳有栗丛生大如杼子唐本草注栗作粉胜于菱芡蜀本云树高二三丈叶似栎花青黄色似胡桃花图经云兖州宣州者最胜实有房彚若拳中子三五小者若桃李中子惟一二将熟则暴开子出有茅栗隹栗其实更小而木与栗不殊伹春生夏花秋实冬枯为异耳栗房当心一子谓之栗楔治血尤效陈良士云栗有数种其性一类三颗一毬其中者栗榍也理筋骨风痛湖北路有一种顶圆末尖谓之旋栗陆疏栗五方皆有周秦吴特饶吴越被城表里皆栗惟濮阳及范阳栗甛美味长他方者悉不及也倭韩国诸岛上栗大如鸡子亦短味不美汉书燕秦千树栗其人与千户侯等西京襍记上林苑有侯栗瑰栗魁栗榛栗峄阳栗峄阳都尉曹龙所献大如拳埤雅栗味咸北方之果也有莍猬自褁秋熟罅发其实惊跃如爆去根榦甚逺东观书所谓栗骇蓬转也相法白如截肪黄如烝栗今黄玉谓之栗玉义葢取此尔雅翼栗其实下垂故从者草木实垂然葢象形也古文防从西徐巡説木至西方战防凡木皆然而栗至鏬发之时将坠不坠尤有战防之象故天子五社西社植栗而宰我亦以为使民战防也雅翼栗味醎性温补肾有患足弱者坐栗树下多食之至能起行其质缜密故记称玉缜密以栗又百谷实不粃谓之栗大雅实頴实栗周颂积之栗栗是也考工记栗氏为量注以栗名量工者取坚实义也秦饥应候请发五苑之果蔬橡栗以活民计然曰栗出三辅诗云山有嘉卉侯栗侯梅侯助词西京记称上林侯栗此吴均傅会诗语不足信庄子狙公赋芧暮四朝三芧音序小栗也广要有石栗生山石罅中花开三年方结实殻厚肉少味似胡桃熟时鹦鹉所啄彼人极珍贵之出日南又频婆子实红大如肥皂核如栗煨熟食之味与栗无异
　　椅桐梓漆
　　朱传实桐皮曰椅毛传椅属尔雅椅注云即楸郑云今亦谓之木良材也陆玑云实桐皮曰椅雅翼郭氏解椅云即楸説文椅楸槚一物四名然定之方中既言椅又言明是二物矣陆玑云楸之疏理色白而生子者为实桐皮曰椅齐民要术云白色有角曰无子曰楸此皆不辨楸者也与楸自异楸生子不生角又尔雅槐小叶曰榎大而皵榎郭注槐当为楸榎即今之山楸樊光曰皵错皮也树老皮粗皵者为楸小而皮皵者为榎不知楸之为槐或是字音之譌楸之与疏理既别名目各殊椅之不可为桐犹楸之不可为也郭注谓椅即楸亦未可深信皵之为楸此自方俗以皵皮者为楸之称耳非楸木之本义也槄之为山楸此亦槄有楸名耳非谓楸之即槄也日华子云椅树皮有数般惟楸佳埤雅楸梧早脱故楸谓之楸史记千章之楸其人与千户侯等董子曰木名三时草命一嵗若椿从春楸从秋榎从夏所谓木名三时芓从子蔩从寅茆从卯莤从酉荄从亥艼从丁茂从戊芑从己莘从辛葵从癸之类命以一嵗支榦故曰草命一嵗也梦书榆为人君杨为使者楸为讃谒楸有行列茎榦乔耸凌云华高可爱至秋垂条如线谓之楸线述异记越人多橘柚园嵗出橘税谓橙橘户山中又有楸户著名楸籍者也
　　桐朱传梧桐也尔雅荣桐木诗义疏实桐皮曰椅今人云梧桐也礼记季春之月桐始华书峄阳孤桐注特生也材中琴瑟严坦叔云陆玑言有青桐白桐赤桐此中琴瑟者白桐也椅桐漆之桐为白桐梧桐生矣之桐为青桐罗愿云桐有数种有子可取油者有华而不实可作琴瑟者若生石间其声鸣书峄阳孤桐是也又一种牂牁人绩以为布其叶饲豕肥大三倍至秋后亦用以饲鱼乡人养鱼者每春以草养之顿能肥大秋后食以桐叶以封鱼腹则不复食亦不复瘦也华阳志益州有梧桐其华采如丝人绩以为布名曰华布本草衍义桐有四种白桐可斲琴者叶三杈开白华不结子荏桐早春先开淡红花子作桐油梧桐四月开淡黄小花一如枣花枝头出丝堕地成油五六月结桐子今人取炒为果此是月令清明之日桐始华者冈桐无华不中作琴体重桐乳桐子也似乳着叶而生埤雅桐即白桐华而不实尔雅云荣桐木是也今亦谓之华桐桐有三辈青白之外复有冈桐即油桐也生于高冈葢梧性便湿不生于冈故此桐有冈之号青桐即今梧桐白桐又与冈桐全异白桐无子材中琴瑟冈桐子大有油也雅翼桐植物之多阴最可玩者青皮而白骨其生荚如萁子相对食之味如芡乌衔坠輙生嵗可高一丈盖有青白赤而青桐又有有实无实之辨桐与梧既异而桐之中又有数种通志左传云桐棺三寸尔雅云榇是也注疏家不能别椅是冈桐桐是梧桐梓是楸别是一物徒执尔雅椅梓之説误矣又一种頳桐夏月繁花如火又有紫桐花如百合又有刺桐其花侧敷如掌枝榦有刺花色深红又一种实如甖子粟可作油陈藏器所谓甖子桐也贾勰云桐叶花而不实者曰白桐实而皮青者曰梧桐白桐无子冬结似子者乃是明年之花房易纬梧桐濡毳而又空中难成易伤须盛气而后花周书清明之日桐始华桐不华嵗有大寒礼斗威仪君乘火而王其政和平梧桐为常生遁甲经梧桐不生则九州异主注云梧桐以知日月正闰生十二叶一边有六叶从下数一叶为一月有闰则十三叶视叶小者则知闰何月也管子五沃之土其木宜桐论衡枫桐速长故其皮肌不能坚桐谱桐体湿则愈重亁则愈轻生时以斧砍之甚易干乃软而拒斧花木考凡木本实而末虚惟桐反之试取小枝削皆实坚其本皆中虚故世所以贵孙枝者贵其实也实故丝中有木声也齐地记去城十五里有桐台即梧宫贾谊新书悬弧之礼东方之弧以梧梧者东方之草春木也南方以柳柳者南方之草夏木也中央以桑桑者中央之木也西方以棘棘者西方之草秋木也北方以枣枣者北方之草冬木也庄子桐乳来巢注桐子似乳鸟喜巢之淮南子桐木成云注取十石瓮满着水置桐其中葢之三四日气如云作晋武帝时尝得一石皷击之无声张华取蜀桐材刻鱼形叩之音闻数里董仲舒请雨以桐鱼九枚莫晓其义王逸曰木有扶桑梧桐松栢皆受气浮矣异于羣类者松柏冬茂阴木也梧桐春荣阳木也扶桑日所出阴阳之中也汉书西域鄯善国有胡桐亦似桐虫食其木则沫出可以污金银七发龙门之桐高百尺而无枝中郁结以轮囷根扶疏以分离又十合云寒山之桐出自大防含黄钟以吐榦据苍岑而孤生唐诗刺桐花下莫淹留即甖子桐也岭外多生又是外国来者曰海桐与刺桐相似梓朱传楸之疏理白色而生子者齐民要术白色有角者为梓或名角楸又名子楸黄色无子者为柳楸世人见其木黄呼为荆黄楸萧炳云树似桐而叶小花紫雅翼梓为百木长管子五沃之土宜白梓楚地尤多此木故尸子曰荆有长松文梓室屋之间有此木则余材皆不复震其叶可以饲豕肥硕三倍荚细如箸其长仅尺冬后叶落而荚犹在树緫緫然其实一名豫章十道记越人多种豫章树梓即豫章也礼斗威仪君乘火而王其政和平楸梓为长生古今注棘实曰枣梓实曰豫章文选斩泗滨之梓以为筝尚书大传伯禽康叔见周公三见而三笞商子与二子观乎南山之阴见桥木高而仰梓木晋然实而俯商子曰桥者父道也梓者子道也吴正传曰家语山有梓实而俯楸属亦多乔耸但以实而俯者求之则得之矣埤雅旧説椅即是梓梓即是楸其实两木亦大同而小别今呼牡丹为华王梓为木王木莫良于梓故书以梓材名篇礼以梓人名匠也诗曰树之榛栗椅桐梓漆言皆预备礼乐之用语曰一年之计树谷十年之计树木百年之计树人又曰维桑与梓必恭敬止言桑梓父之所植尚敬之也苏颖濵云种木者求用于十年之后汉樊仲初植桐梓人皆嗤之十年之后人皆赖其用文公治国正此类矣通志梓与楸相似尔雅以为一物误矣又尔雅有楰防梓山海经玉山碧山多梓木鸡山有美梓诗疏永昌人谓七防梓木理如楸今人谓之苦楸江东人谓之虎梓汉人谓之楰齐民要术种梓法秋末冬初取梓角曝干播种一年薅之二年移之李氏本草曰梓有三种本理为梓赤者为楸梓之美文者为椅楸之小者为槚桐亦名椅与此椅不同又桐梓分二种故诗既言桐又言梓旧説皆以为一木之名误
　　漆朱传木有液黏黑可饰器物周礼载师漆林之征二十有五汉书陈夏千亩漆説文桼木汁可以防物象形桼如水滴而下古今注漆树以刚斧斫其皮开以竹管承之汁滴管中即成漆也本草图经木高二三丈皮白叶似椿花似槐子若牛李木心黄书兖州厥贡漆丝豫州厥贡漆枲木谱似榎而大树高二三丈余身如柿生汉中梁益襄陜歙州金州者最善广浙一种漆树六月取汁漆物如黄金唐书所谓黄漆也广漆性急燥有小毒春分前易栽腊月亦可种蜀本注上等清漆色黑如瑿若铁石者好黄嫩若蜂窝者不佳漆本作桼从水者漆沮也淮南子蟹见漆而不干物类相感志云漆得蟹而成水葢物性相制也庄子桂可食故伐之漆可用故割之又石漆又博物志陜西延寿县有沟脂初黄后黑又广舆记琼州有海漆出海上花似芍药曰倒黏子浸为膏可代柿漆
　　降观于桑
　　朱传桑木名叶可饲蚕者毛传地势宜蚕可以居民尔雅桑柳丑条注阿那垂条又女桑桋桑檿桑山桑注长条为女桑易系于苞桑礼记季秋之月命野虞无伐桑柘又古者天子诸侯必有公桑蚕室近川为之又鸣鸠拂羽戴胜降于桑尚书厥篚檿丝又桑土既蚕注兖地宜桑桑土宜桑之土蚕性畏湿水退而后可蚕月令后妃斋戒亲东乡禁妇女毋观省妇使以劝蚕事管子五粟之土其檿其桑孟子五亩之宅树墙下以桑青史子桑中央之木韩子子产开亩树桑郑人谤訾邹子季夏取桑柘之火穆天子传天子饮于桑中命桑虞出桑者用禁暴民注虞主桑者也不得令民犯禁典术桑箕星之精东方自然神木之名虫食叶为文章人食之老翁为小童刘氏曰衞诗多言桑如桑中与氓诗及此皆再三言之葢卫地跨冀兖二州桑者尤其土所宜而民生之所资也据楚丘在冀河之东兖州之境则文公所观所説其桑土之野乎桑谱叶面深緑多缺方书称桑之功最神在人资用尤众世所名者荆与鲁也荆桑多椹叶薄而尖边有瓣凡枝叶坚劲者皆荆类也鲁桑少椹粗圆厚而多津凡枝叶丰腴者皆鲁类也荆桑饲蚕其丝坚韧中纱罗用王盘农书云荆桑宜饲小蚕鲁桑宜饲大蚕桑生黄衣谓之金桑蚕食必病叶多积可备荒亦可食猪羊牛马又皮可制纸米芾云北地桑皮纸最佳李氏曰桑有数种白桑叶大如掌而厚鸡桑叶细而薄子桑先椹而后叶山桑叶尖而长以子种者不若以条压者桑生黄衣其木必将槁也苏颂云俗呼小而长条者为女桑其山桑似桑材中弓弩檿桑丝中琴瑟皆材之美者他木鲜及之按尔雅山桑即檿桑一物二名山海经宣山有桑大五十丈其枝四衢赤理黄花青叶名曰帝女之桑郭注四衢言交互四出也妇人主蚕故以名桑本草经桑根旁行出土上名伏虵见地上者名痛马有毒治心痛种树书桑以构接则大根下薶龟甲则不蛀徐锴説文字解曰叒音若东方神木之名其字象形桑乃蚕食叶之神木故加木叒下以别之
　　无食桑葚
　　朱传葚桑实也鸠食葚多则致醉毛传鸠食桑过则醉而伤其性古今注桑实为椹尔雅桑防有葚栀郭璞曰防半也舍人云桑树一半有葚一半无葚为栀藏器云椹利五臓通血气久服不饥本草图经椹有白黑二种暴干皆主变白髪王盘农书荆桑多椹鲁桑少椹汜胜之书种桑五月取椹着水中濯洗取子阴干之治肥田十亩荒久不耕者先好耕治之黍椹子各三升三合和种之黍桑俱生锄之令桑条疎适黍熟获之放火烧之桑至春生一亩食三簿蚕説文字林作葚集韵或作□开元五经文字云此字从木从草皆音砧其为桑实一也
　　桧檝松舟
　　朱传桧木名似柏尔雅桧柏叶松身禹贡荆州贡杶榦栝柏注柏叶松身曰栝雅翼桧一名栝性耐寒其材大可为舟及棺椁左传称棺有翰桧而淇水桧檝松舟也今人亦谓之圆柏以别于侧柏又有一种别名桧柏不甚长其枝叶乍桧乍柏庭宇植之以为玩木谱桧似松叶尖硬亦谓之栝枞桧花叶皆同但桧实稍大而色黄緑肉虚为异初甚酸涩经霜乃可食采药者不收礼应记孔子庙列七碑无象旧时桧柏犹茂相传前殿一株宣圣手植纹皆左絚上耸无枝每遇一代兴或圣君出则发一枝又云庭中二桧各十数围东者纹左旋西者纹右旋亳州有八桧老子手植根株枝榦皆左絚石曼卿集云此桧不知年代唐兴一枝再生宋初复有此异字説桧柏叶松身则叶与身皆曲枞松叶柏身则叶与身皆直枞以直而从之桧以曲而会之竒字韵桰古桧字与会同音孔安国谓柏叶松身为桰孔頴达谓诗书之桰桧为一物张尔公云桰桧实分二种桧叶似细杉榦如柏其兼柏叶者名二色桧桰生北方叶似松而大实似小栗竒韵孔氏説不知何据又尔雅説文皆以柏叶松身为桧今桧叶四出叶半作朿半如柏叶其木坚实外白内朱谓之松身非是或松叶柏身庻几近之尔
　　松书青州厥贡鈆松怪石礼记其在人也如松柏之有心也贯四时不改柯易叶用礼冀州其材松柏左传太叔云部娄无松柏又子羽曰松柏之下其草不殖又高山峻原不生草木松柏之地其土不肥尸子荆有长松文梓吕览百仞之松本伤于下而末槁于上庄子天寒既至霜雪既降吾是以知松柏之茂又受命于地惟松柏独也在冬夏青青荀卿子松柏经隆冬而不凋蒙霜雪而不变可谓得其贞矣史记松柏为百木长而守宫阙抱朴子天陵偃葢之松大谷倒生之柏穆天子传天子升长松之隥元中记松脂沦入地中千嵗为茯苓本草松脂一名松膏一名松肪松花一名松黄太平广记五鬛松皮不鳞俗谓孔雀三鬛松也松命根下遇石即偃元中记松脂沦入地中千嵗化为琥珀花木考松有二种惟五叶结子木谱松百木之长故字从公磥砢多节盘根樛枝皮粗厚望之如龙鳞叶有二针三针五针七针之别三针者为栝子松五针者为松子松七针者为果松辽东及云南者大如巴豆可食谓之海松子千嵗之松下有茯苓上有兔丝又有赤松白松鹿尾松又有恠松则巉岩陁石所碍郁不得伸变为偃蹇离竒轮囷非松之性也故李衞公云欲松偃者以石抵其直根不必千年方偃也离骚山中人兮芳杜若饮石泉兮荫松栢抱朴子松三千嵗者皮中有聚脂状如龙形名曰飞节芝本草经松脂一名松肪味苦温久服轻身延年出陇西者善广志千嵗老松子色黄白味似粟蒿山记松千嵗其精化为青牛为伏龟青人青羊青犬通雅方书言松为五粒粒当是鬛松每五鬛为一叶或两鬛七鬛李贺有五粒小松歌又鳯尾松为杉类释家呼为寳树庐山大林寺前大十余围者即此
　　投我以木瓜
　　朱传楙木也实如小瓜酢可食毛传孔子曰吾于木瓜见苞苴之礼行笺云以果实相遗者必苞苴之尔雅楙木瓜注实如小瓜酢可食陶隐居云山阴兰亭尤多最疗转筋如转筋时伹呼其名及书上作木瓜字輙愈故曰梅望之而止渴楙书之而缓筋蜀本注其树枝状如柰花形似栝楼作房生子火干甚香水经鱼复县地多楙木瓜有子大如甒白黄实甚苦香尔雅之所谓楙也又夷陵生木瓜虎丘山三面皆有木瓜埤雅谚曰梨百损一益楙百益一损投人之道宜有以益之而报人则欲其坚久故曰木瓜琼玖也图经木状如柰花生春末深红色实大者如瓜小者如拳宣州人种莳尤谨遍满山谷始实成则镟纸花粘薄其上夜露日暴渐而变红花文如生本州以充土贡又有一种榠樝木叶花实酷类木瓜欲辨之看蔕间别有重蔕如乳者是木瓜也雷公云真木瓜皮白防赤黄香酸甘不涩调荣衞助谷气向里子头尖一面方勿误用考工记弓人取榦之道木瓜次橘广志木瓜子可藏枝为杖号一尺百二十节果谱一名楙一名铁脚梨树丛枝叶花俱如铁脚海棠叶光而厚春末花开红色防白实如小瓜或似梨稍长色黄如着粉津润不木者为木瓜醋渍一日食之益人大明会典宣州嵗进乌栏虫炷木瓜入药局取其陈久无木气也淮南毕万术云木瓜烧灰防池可毒鱼榠樝即木瓜之大而黄色无垂蒂者通志谓之蛮樝
　　投我以木桃　木李
　　埤雅江左故老视其实如小瓜而有鼻食之津润不木者谓之木瓜圆而小于木瓜食之酸涩而木者谓之木桃木李大如木桃似木瓜而无鼻其品又小木桃亦或谓之木梨梨葢声之误也鼻即瓜之脱华处里俗呼之为咮其着华处乃脐也按鱼龙河图曰瓜有两蔕两鼻者杀人则鼻与蔕异矣木瓜性脆木李性坚今人以蜂饴渍之者取木瓜煎之者取木李徐氏云瓜有瓜瓞桃有羊桃李有雀李此皆枝蔓也故言木瓜木桃木李以别之述异记桃之大者谓之木桃果谱李之大者曰木李
　　不流束蒲
　　朱传蒲蒲柳毛传水草左传云董泽之蒲杜氏蒲杨柳之可以为箭者是也毛传蒲草也郑笺蒲蒲柳水杨也可为箭榦叶圆树濶与柳相似故名杨柳采薇所谓杨柳依依説文杨蒲柳也从木易声杜预注蒲今人以为柳其萑可为矢董泽在今山西闻喜县三齐记畧台城东南有蒲台高八丈始皇所筑至今蒲犹上萦似水杨可为箭尔雅杨蒲柳陆玑蒲柳有两种皮正青者曰小杨其一种皮红者曰大杨其叶皆长广于柳叶皆可以为箭榦所谓董泽之蒲也今又以为箕罐之杨本草图经蒲柳其枝劲韧可为箭笴又谓之萑蒲即水杨也本草注水杨叶圆濶而赤枝条短硬多生水岸古今注蒲柳生水边叶似青杨一名蒲栘一曰栘柳一曰水杨一名蒲杨枝劲韧任矢用世説顾悦云蒲柳之姿望秋而落诗缉毛以为草郑以为木説者以为上章言薪言楚则蒲亦木名不宜为草误矣夫刍亦草也而绸缪之诗曰束薪束刍束楚则岂以言木妨草哉第以束蒲言则作木于义为允耳














　　诗传名物集览巻十一
<经部,诗类,诗传名物集览>
　　钦定四库全书
　　诗传名物集览卷十二　　庻吉士陈大章撰木
　　无折我树杞
　　朱传柳属生水旁树如柳叶麄而白色理防赤葢里之地域沟树也尔雅旄泽桺邢疏柳生泽中者别名旄郑注柳也生泽中如芦荻可编为棬箱陆疏杞柳属也生水旁树如柳叶麄而白色理防赤其材坚韧故人以为车毂今共北淇水旁鲁国太山汶水边纯杞也本草图经今人取其细条火逼令柔韧屈作箱箧河朔犹多告子以人性为仁义犹以杞柳为桮棬是也通志杞柳亦曰泽柳先贤传郑敬以蒹葭为席随杞柳之阴
　　无折我树檀
　　朱传檀皮青滑泽材强韧可为车陆疏檀木皮正青滑泽与檕迷相似又似驳马驳马梓榆其树皮青白驳荦遥视似马故名檕迷一名挈橀故齐人谚曰上山斫檀挈橀先殚挈橀尔雅作榽橀论衡枫桐之树生而速长故其皮肌不能坚刚树檀以五月生叶后彼春荣之木其材强劲车以为轴雅翼淮南子十月檀檀阴木也木谱檀字从亶有黄白二种叶如槐皮青而泽肌细而腻体坚重状如榆梓荚蒾又江南有一种望水檀至夏不生叶忽然叶开当有大水农人以之占旱涝又一种高五六尺生高原叶如檀四月花开正紫其根如葛亦名檀
　　顔如舜华　舜英
　　朱传舜木槿也树如李其华朝生暮落尔雅椵木槿榇木槿注别二名也似李树华朝生夕陨或呼日及亦曰王蒸白曰椵赤曰榇广雅一名朱槿一名赤槿月令仲夏木槿荣本草木槿作饮服之令人得睡花有紫有白有粉红有大红千叶者作汤代茶治风衍义如小葵花淡红色五叶成一花湖南北人家多种植为篱障埤雅木槿一名舜瞬之义取此抱朴子曰木槿杨柳断植之更生倒之亦生横之亦生生之易者莫过斯木仲夏应阴而生其花朝开暮落庄生以为朝菌淮南鸿烈解云庄子贵支离悲木槿笃论云日给之华似柰柰实而日给虚虚伪之与真实相似也罗浮山记木槿一名赤槿花甚丹四时敷荣晋宫阁名华林园有木槿三株傅元云蕣花丽木也谓之日给或谓之洽容或谓之爱老潘尼以为朝菌花谱槿木如李多岐枝色防白繁密如桑叶光而厚末尖有桠齿花大小如蜀葵五出中蘂一条出花外上缀金屑一树开数百朶有深红浅红白色单叶千叶之异自仲夏至仲冬花开不絶结实轻虚大如指顶秋深自裂本草槿亦名籓篱草俗名疟子花小儿忌弄又广南有一种扶桑木枝叶婆娑色深而厚防濇如桑花有红黄白白色者尤贵重亦有朱槿赤槿日及之名皆与木槿相似自二月开至仲冬其花深红虽荳蔻红梅无以资其色也傅咸赋应青春而敷蘖逮朱夏而诞英布夭夭之纎枝发灼灼之殊荣红葩紫蔕翠叶素茎含晖吐曜烂若列星成公绥云日及华甚鲜茂荣于孟夏讫于孟秋东方朔与公洪借车马书曰木槿夕死朝荣士亦不长贫贱也　英朱传犹华也草谓之荣荣而不实谓之英人物志草之精秀者为英荀子注倍千人曰英
　　山有扶蘓
　　朱传扶胥小木也孔疏毛以下章桥松则扶苏是木可知而释木无文未详所出説文扶疏木四布也正韵五模有扶疏无扶苏扶疏盛貌
　　萚兮萚兮
　　朱传萚木槁将落者毛传萚槁也郑笺木叶槁待风乃落孔疏七月云十月陨萚传云落也木叶虽槁待风而落则郑谓木叶者是矣説文草木凡皮叶落陊地为萚徐云此言草木而从艸者木萚与草同也亦作□説文木部□木叶陊也诗其下维萚吕氏曰落叶秽襍也萚□音义通
　　折桞樊圃
　　朱传柳杨之下垂者柔脆之木也説文杨薄柳也从木易声柽河柳也从木圣声柳小杨也从木卯声本草柳华一名柳絮唐本注柳与水杨全不相似水杨叶圆濶而赤枝条短硬柳叶狭长青緑枝条长软陶云柳即水杨非也青史子柳南方之草夏木也夏小正正月柳稊稊发孚也埤雅柳柔脆易生与杨同类虽纵横颠倒植之皆生谚云揷柳莫敎春知谓宜立春前也百木惟柳易栽但宜水湿之地耳通志柳曰天棘南人呼为杨柳一种榉柳乃榆类其实亦如榆乡人采其叶为甛茶古今合璧云树高二三丈许嬝娜枝条叶细而长者曰柳树低枝立叶小者曰杨山海经廆山之西有谷焉名雚谷其木多柳木谱柳北土最多枝条长软叶青而狭长春初生柔荑粗如筋长寸余黄花鳞次荑上甚细碎渐次生叶花中结细子如粟米大细扁而黑上带白絮如绒名柳絮又名柳绒随风飞舞着毛衣即生虫入池沼隔宿化为浮萍其长条嬝嬝下垂者名垂柳木理最腻又一种榦小枝弱皮赤叶细如丝缕婀娜可爱一嵗三作花花穂长二三寸色粉红如蓼花名柽柳唐曲江池畔多柳号为柳衙谓成行如排衙也柳条柔蔓嬝娜故言细腰者谓之柳腰又柳可为炭抱朴子曰柳柞速朽燎以为炭则千嵗不败葢以喻养生者陈藏器曰本草经以柳絮为花误甚花即初发时黄蘂其子乃絮也又杨与柳同类分为二许慎谓柳为小杨陶洪景谓柳为水杨朱子谓柳即杨之下垂者不知古诗南杨北柳本属二物其合称杨柳者葢兼杨与柳言之非谓杨即柳柳即杨也旧注错互乖物性矣
　　山有枢
　　朱传枢荎也今刺榆也尔雅藲荎郭云今之刺榆邢疏别二名也郑注刺榆有针刺如柘叶似榆瀹为蔬美于白榆广雅柘榆梗榆也陆疏其针刺如柘其叶如榆瀹为茹美滑于白榆榆之类有十种叶皆相似皮及木理异耳字説榆沈滑故谓之俞至俞而有刺所以为至陈藏器江南有刺榆无大榆刺榆秋实
　　隰有榆
　　朱传榆白枌也陆疏榆之皮色白者名枌郭璞云枌榆先生叶却着荚皮白色内则堇荁枌榆薧以滑之注新生者薧其干也堇荁枌榆初生其叶葢象目故谓之也淮南子槐之生也五日而目十日而防尾周礼司烜氏春取榆柳之火元命包三月榆荚落运斗枢玉衡星防为榆管子五沃之土其榆条直以长淮南子五月其树榆万毕术八月榆檽令人不饥四民月令二月榆荚成者收干以为防蓄色变白将落收为防注音牟豆榆仁酱也河平元年旱伤麦民食榆皮广雅山榆毋估也柘榆梗榆也齐民要术梜榆凡榆三种色别种之勿令襍梜榆荚叶味苦凡榆荚味甘甘者春夏时将煑卖是以须别也惠子吾有大树人谓之樗其本拥肿不中绳墨小枝拳曲不中规矩至于逢匠者不顾陶景曰榆性滑初生荚仁作糜食之多睡嵇康曰榆令人是也淮南子榆槐与橘柚合而为兄弟有苖与三通而为一家言槐榆北方橘柚南方也是以江南无榆但言枢耳若晋风则山隰兼有之然有材不能用不如其亡也汜胜之书汉时铸榆荚钱如榆荚也又丰有枌榆社注以此树为社神因名本草衍义榆皮硙为粉歉嵗农以代食叶青嫩时收贮亦用为羮茹雅翼陈藏器云江南有刺榆无大榆秦汉故塞其地皆大榆戴侗云榆木坚忍皮汁滑礼及医方皆取其滑以为用或曰大榆其荚飘零一曰零榆又曰荚榆名物疏陆氏云榆类有十种而不详其状尔雅无姑其实夷注无姑姑榆也生山中叶圆而厚剥取皮合渍之其味辛香所谓芜荑本草云味辛平生晋山川谷此一种也枢今之刺榆即广雅所谓梗榆其二种也本草榆皮味甘平一名零榆生颍川山谷其三种也朗榆皮味甘寒生山中如榆皮有滑汁秋生荚如北榆其四种也尔雅榆白枌其五种也广志云有姑榆有郎榆郎榆无荚又任车用姑榆即无姑朗榆有荚郎榆无荚则郎榆别一种矣齐民要术有梜榆凡榆之别未知梜榆复如何也陆玑又云驳马梓榆或亦一种严坦叔云此言隰有榆总言榆耳木谱榆一名零一名藲茎有数十种人不能别惟知荚榆白榆刺榆数种而已荚榆白榆皆大榆也有赤白二种白者名枌木甚高大未叶时枝上先生瘿瘤累累成串及开则为榆荚生青熟白圆如小钱又名榆钱甚薄荚开后方生叶似山萸叶而长尖润泽
　　山有栲
　　朱传栲山樗也似樗色小白叶差狭尔雅栲山樗郭璞曰栲似樗亦类桼树俗语曰櫄樗栲桼相似如一陆疏山樗与下田樗无异叶差狭呉人以其叶为茗方俗无名此为栲者尔雅似误今所云栲者叶如栎大皮厚数寸可为车辐或谓之栲栎许慎云栲读为糗今人言栲失其声耳郑注山樗叶如椿江东呼为虎目叶脱处有痕如樗蒲子又如眼目应作糗读丘上声故与杻叶南山有台亦与杻叶名物解栲辐材也南山有栲言坚久也故曰乐只君子遐不眉寿栲从考与蓍从耆同意又栲栳盛物器即古之簝屈竹木为之元志玉辂用栲栳葢言其形曲也亦作□防
　　隰有杻
　　朱传杻檍也叶似杏而尖白色皮正赤其理多曲少直材可为弓弩榦者也尔雅杻檍注似棣细叶叶新生可饲牛材中车辋闗西呼杻子一名土橿陆疏叶似杏而尖白色皮正赤为木多曲少直枝叶茂好二月中叶疏华如练而细蘂正白葢树今官园种之名曰万嵗枝既取名于亿万其叶又好故种之或谓之牛筋木或谓之檍材之坚韧者山海经崌崃之山其木多楢杻
　　椒聊之实
　　朱传椒树似茱萸有针刺其实味辛而香烈尔雅檓大椒郭云今椒树丛生实大者名为檓又云椒榝丑莍李巡曰榝茱萸也椒茱萸皆有房故曰梂梂实也孔疏郭璞曰茱萸子聚生成房是椒之房褁名梂也今椒实一褁之内唯有一实间有二实者甚少今言一梂满升假多为喻非实事也陆疏椒树似茱萸有针刺叶坚而滑泽蜀人作茶吴人作茗皆合煑其叶以为香今成臯诸山间有椒谓之竹叶椒其树亦如蜀椒少毒热不中合药用烝鸡豚最佳东海诸岛上亦有椒树枝叶皆相似子长而不圆味似橘皮岛上獐鹿食此椒叶其肉自然作椒橘香聊语助也王氏字説以为薄畧之辞似凿埤雅椒似茱萸而小赤色内含黑子如防今谓椒目尔雅言椒榝丑莍桃李丑核言桃李之属皆内核椒榝之属皆外莍也酉阳襍俎椒可以来水银茱萸气好上椒气好下葢椒气性不上达故诗以譬沃也庄子韦以裒椒虽逾絺绤然久则臭椒故天下之理有初虽若佳后更为害者不可不察也本草经秦椒生泰山川谷及秦岭上或琅琊八九月采实蜀椒一名蓎藙生武都川谷及巴郡八月采实蔓椒生云中川谷及丘冢间采茎根煑酿酒胡椒生西戎形如防李子调食用之味甚辛辢范子计然云蜀椒生武都赤色者善秦椒出天水陇西细者善孝经援神契椒姜御湿菖蒲益聪物各用其所长也蔬谱椒秉五行之气叶青皮红花黄膜白子黑气香最易蕃衍凡椒闭口者杀人畨椒亦名秦椒白花子如秃笔头红鲜可观味甚辢通志椒曰蓎藙曰陆拨曰南椒生汉中者曰汉椒蜀中者曰蜀椒巴中者曰巴椒广东者曰广椒又山海经鼔琴之山其木多椒又真腊风土记胡椒子生而青者尤辢又续汉书天竺出胡椒异域志入不国出胡椒叚柯古云胡椒蔓生两两相对毕澄茄其类也今畨舶来者有玉椒白色此诗作于晋人晋地近秦歌其土物当指秦椒山海经云景山多秦椒则秦椒之着久矣汉官仪皇后宫以椒涂殿称椒房取其生子蔓衍亦尚其暖也孙卿子云民之亲我欢若父母好我芬若椒兰又楚俗正月元日以椒盘进椒酒崔实月令过腊一日谓之小嵗拜贺君亲进椒酒从小起离骚申椒醑与菌桂又播芳椒兮成堂奠桂酒兮椒浆按尔雅椒榝丑莍莍者褁实之房椒与茱萸皆曰莍栗松枫之类亦曰莍旧注谓莍即椒复以椒实训莍误
　　有杕之杜
　　朱传杕特也杜赤棠也尔雅杜赤棠详见召南甘棠又方言杜涩也注杜棃子涩故名毛传杕特貌疏木独生也唐史李林甫不识杕杜字谓皇陟曰此言杖杜何也陟俯首不敢言
　　集于苞栩
　　朱传苞丛生也栩柞栎也其子为皁斗殻可以染皁者是也尔雅云栩杼郭注柞树又云栎其实梂孙炎曰物丛生曰苞齐人曰稹栎实橡也有梂彚自褁邢云栎似樗之木也陆疏栩今柞栎也徐州人谓栎为杼或谓之栩其子皁或言皁斗其殻为汁可以染皁今京洛及河内多言杼斗或橡斗谓栎为杼五方通语也秦风山有苞栎秦人谓柞栎为栎河内人谓木蓼为栎椒榝之属也其子房生为梂木蓼子亦房生故説者或曰柞栎或曰木蓼此秦诗宜从其方土之言柞栎是也东海及徐州谓之木莲其叶始生食之味辛其梂子八月中成抟以为烛明如胡麻烛研以为羮肥如胡麻羮庄子匠石之齐至曲园见栎树曰是不才故若是之寿本草槲栎皆有斗以栎为胜所在山谷中皆有图经云木高二三丈三四月开黄花八九月结实柞栎也杼也栩也皆橡栎之通名枕中记橡子非果非谷最益人服食无气而受气无味而受味消食止痢令人强健本草衍义栎叶如栗叶坚而不堪充材风土记吴越之间名柞为枥古今注杼实曰橡齐民要术柞砍去还生宜种于山阜之曲十年中椽二十年中屋薪樵不在此数雅翼管子五粟之土其柘其栎修直以长淮南时训十二月之木可以为车毂木不出火惟栎为然亦应阴气也郑渔仲云栩杼为柞木秦风苞栎更是一物即今之橡斗树也绵诗朱子解柞云枝长叶盛丛生有刺与橡斗树不同按尔雅郭注及邢陆诸疏皆以栩栎为一物故朱传于山有苞栎更无释文张尔公云橡様杼柔一也栎别为一种栎实亦有斗或谓之橡斗然橡实大于栎叶冬凋栎不冬凋实二物也
　　隰有杨
　　尔雅杨蒲柳注茎可为箭易枯杨生稊老夫得其女妻枯杨生华老夫得其士夫淮南子正月其木杨古今注白杨叶圆青杨叶长蒲杨叶长细栘杨叶圆蔕弱防风则大摇一名高飞一曰独摇埤雅杨有黄白青赤四种赤杨霜降则叶赤材理亦赤其孚甲早于众木又杨栌皮白空中子似枸杞子冬月熟赤色一名空疏李当之药録谓之溲疏非今人篱援之杨栌也黄杨木性坚致难长俗云嵗长一寸闰年倒长一寸谓之厄闰然考之尔雅桐茨菰皆有厄闰之名不独黄杨也世之重黄杨以其无火或曰必于阴晦夜一星不见伐之为枕不裂齐民要术白杨劲直堪为屋材宁折终不曲挠榆性懦软久无不曲比白杨不如逺矣国策杨树之生倒之生折而树之又生列子虚则梦杨实则梦溺之反也木谱杨有二种一种白杨芽时有白毛褁之及尽展似梨叶而稍厚大遇风则簌簌有声高者十余丈径三四尺一种青杨比白杨较小亦有二种其一青耸直高数丈径二三尺叶似杏而大一种矮身多岐枝不堪大用北方全用杨柳榆槐四木人皆种之杨柳亦是二物柳枝长脆叶狭长杨枝短硬叶圆濶逈不相侔诸家多混称之甚且以为一物葢南方无杨故耳柳性耐水杨性宜旱诸书所言水杨皆水柳之譌也惟垂柳作垂杨至于春月飞絮落水作萍亦与柳同但其穂颇粗大耳崔正熊云水杨叶似青杨青杨出峡中为牀卧之无蚤别一种非蒲柳也白杨株大叶圆如梨皮白多种墟墓间故古诗曰白杨多悲风萧萧愁杀人黄杨叶细难长人家庭中多植之以为玩又蒲柳一种有皮青皮红之别亦名杨柳本草柳华其叶狭长青緑枝条长软者然蒲柳亦曰蒲杨栘杨亦曰栘柳河柳亦曰小杨陈藏器云江东通名杨柳北人都不言杨杨树叶短柳树枝长朱传云柳杨之下垂者杨柳之起者説文云柳小杨也欲知杨与柳之别以三説参之
　　有条有梅
　　朱传条山楸也皮叶白色亦白材理好宜为车版尔雅槄山榎孙炎曰诗云有条有梅条槄也郭璞曰今之山楸陆疏槄今山楸也亦如下田楸耳白色堪作车版能湿又可为棺木宜阳其北山多有之本草楸与梓本同末异一种无刺者一种有刺者湿时脆燥则坚良木也榎亦楸属叶大而蚤脱故谓之榎叶小而蚤秀故谓之楸史记淮山常山荥南河济之间有千树楸与千户侯等别赋望青楸之离霜曹植诗走马长楸间
　　梅尔雅梅枏陆疏梅树皮叶似豫章豫章叶大如牛耳一头尖赤心华赤黄子青不可食枏叶大可三四叶一丛木理细致于豫章子赤者材坚子白者材脆荆州人曰梅终南及新城上庸蜀皆多樟枏终南山与上庸新城通故亦有枏也尔雅翼枏大木可为舟又可为棺故古称楩楠豫章以为良木之类本草枏近根年深向阳者结成草木山水形呼骰柏枏俗名鬭柏枏因声而讹魏王花木状言石枏野生二月开花曲阜顔囘墓有二株大三四十围顔子手植物任昉述异记黄金山有枏木一年东边荣西边枯一年西边荣东边枯张华云交让木宋子京云让木即枏木生南方故又作楠黔蜀诸山尤多其树童童然若幢葢直上柯叶不相妨蜀人号交让木庄子腾猿得杉楠山海经摇碧山朝歌山脆山多枏负霜停翠陆文裕曰成都庭院植成行列枝叶若相回避实似母丁香粤中分香楠青楠又有石楠凌冬不凋楠即枬今作枏六书故曰梅之为果书传所同惟终南之诗有条有梅毛氏以为枏葢本尔雅尔雅以梅为枏是以一字名两木也説文既以梅为酸果又谓梅枏为可餐是又合二字为一物也名物疏陆所释梅自是枏木似豫章者豫章大树所谓生七年而可知者陈文帝尝出枏材造战舰即此若今之所谓梅乃古和羮之梅笾实之干防郭璞云似杏实酢者若尔雅之梅枏乃陆云似豫章者景纯不当以似杏实酢解之草木同名异种者甚多如山榎名条柚亦名条岂可以上文之条为柚耶朱传于标有梅既具释此章不复云似合二梅为一矣广要曰条是槄梅是枏尔雅与陆疏合此乃秦人夸美其君故借巨材以起兴陆农师指条为柚梅为杏取渡淮变化之义甚无谓通雅云尔雅三释梅时英梅注以为雀梅正言梅花之梅与摽梅同葢古梅作某而枏则称梅故又曰梅枏其言朹檕梅则今之山查糖毬耳尔雅梅枏即陆玑所谓木似豫章者郭璞注误云似杏实酢陶淇景本草因之后人遂以枏木为梅果非也孙炎云荆州曰梅州曰枏世説谢安搆室有梅梁之名则枏亦可称梅非今之所谓梅也
　　隰有六驳
　　朱传驳梓榆也其皮青白如驳陆疏驳马梓榆也其树皮青白驳荦遥视似駮马故谓之駮马下章云山有苞棣隰有树檖皆山隰之木相配不宜云兽古今注六驳山中有木叶似豫章皮多癣驳毛传驳如马倨牙食虎豹尔雅疏駮亦野马名山海经中曲之山有兽焉其状如马而白身黑尾一角虎牙爪音如鼓音其名曰駮是食虎豹可以御兵故马之色相类者以駮名之雅翼周书王会正北方义渠以兹白兹白若白马即此物也古之名马有曰六駮者有曰驺虞者有曰腾黄者有曰飞者有曰麒麟者六驳者必其白身黑尾如兽之六駮耳駮音博
　　隰有树檖
　　朱传檖赤罗也实似梨而小酢可食释木檖罗陆疏檖一名赤罗一名山梨今人谓之杨檖实如梨但小耳一名鹿梨一名防梨今人亦种之极有肥美者亦如梨之美檖説文作□埤雅其文细密如罗故曰罗又有白者赤罗文棘白罗文缓虽皆文木赤罗为上秦诗初曰晨风卒曰树檖言用贤之道始能致之终能立之栜谓之绫杉谓之纱檖谓之罗罗亦有花者俗谓之罗锦犹言杉锦也罗锦明杉锦暗今有栜绫器其文如绮又下于杉锦
　　东门之枌
　　朱传枌白榆也先生叶郤着荚皮白色尔雅榆白枌孙炎曰榆白者名枌郭璞曰枌榆先生叶后着荚皮色白荚状似钱而小色白成串俗呼榆钱二月剥皮刮去粗皵中滑白荒嵗以为粉食之埤雅枌先敷叶后着荚其叶初生葢似目榆性扇地所扇各与木等故其阴下五种不植而古人就以息焉陈诗东门之枌婆娑其下是也男子道舞尚非所宜女子市舞尤非所宜矣管子曰桓公之时五衢之民桑麻不种茧缕不治衣多敝履多穿乃请沐途旁之枝使无尺寸之阴为是故也内则云堇荁枌榆薧以滑之新生者薧其干也博物志食枌榆则眠不欲觉木谱榆有赤白二种白者名枌赤者榆也树甚高大
　　猗彼女桑
　　朱传取叶存条曰猗女桑小桑也小桑不可条取故取其叶而存其条猗猗然耳毛传荑桑也孔疏女是人之弱者女桑柔桑也释木女桑桋桑注今俗谓桑树小而条长者为女桑树
　　六月食郁及薁
　　朱传郁棣属毛诗义问其树高五六尺实大如李正赤食之甛孔疏晋宫阙铭云华林园中有车下李三百一十四株薁李一株车下李即郁薁李即薁二者相类而各一物同时熟
　　薁朱传蘡薁也本草郁李一名爵李一名车下李一名棣生高山川谷及丘陵上五月六月采根陆疏唐棣薁李也一名雀梅亦曰车下李所在山皆有其华或赤或白五月中成实大如李子可食本草图经郁李木高五六尺枝条叶花皆若李惟子小若樱桃赤而味甘酸核随子熟六月采根并实取核中仁用药谱郁李山野处处有之树高五六尺花千叶雪白粉红二色如纸剪成甚可观李赤色五月熟可食核仁可入药果谱蘡薁蔓生六月熟瓯越谚云蘡薁熟食新粥正诗六月所食也名物疏薁郁李薁李蘡薁燕薁棣爵李车下李广雅谓之蘡舌与郁俱棣属也故同得车下李之名陆玑以唐棣为薁李非也而以为实大如李则得之本草图经谓郁李子如樱桃则似説常棣非郁李也郁李虽棣属然非尔雅所谓唐棣常棣也古之説者惟不知唐棣为扶栘木而以为薁又不知薁别是一种而以为常棣故本草注及诗缉诸説俱误魏王花木志云燕薁实如龙眼黑色説文谓之蘡薁诗疏一名车鞅藤豳诗六月食薁者此也广志曰燕薁似梨早熟据此又非郁李而二説亦相矛盾殆不足取证韩诗薁字作蒮是尔雅所谓蒮山韭者非毛诗之薁尔雅翼云山韭形性与韭相类但根白叶如灯心苗一説燕薁蘡舌宜是草属按果谱蘡薁一名山卜萄蔓生苖叶花实与卜萄相似但实小而圆不甚紫亦堪为酒正字通薁果名俗名山卜萄藤名木龙时珍曰蘡薁可揷植花实与卜萄无异实小而圆不甚紫其茎吹之气出有汁如通草韩诗薁作蒮説文引诗食郁及蒮彼此错误矣
　　八月剥枣
　　尔雅枣壶枣注大而鋭上边要枣注子细腰挤白枣注子白乃熟樲酸枣注树小实酢杨彻齐枣煑填枣注未详遵羊枣注实小而圆紫黑色俗呼羊矢枣洗大枣注河东猗氏县枣大如鸡卵蹶泄苦枣注子味苦晳无实枣注树不着子还味捻枣注还味短味也还音旋又云枣李曰疐之周礼馈食之边其实枣礼记妇人之贽脯修枣栗又枣曰新之又枣栗饴蜜以甘之又食枣桃李不致于核左传女贽不过榛栗枣修以告防青史子枣北方之草冬木也邹子燧人氏夏取枣杏之火韩子秦饥应侯请以五苑枣栗发与之本草大枣味甘平安中养脾助十二经平胃气通九窍补少气少津液和百药八月采暴干梨百损一益枣百益一损图经云枣极美者有水菱枣御枣之类卢谌祭法曰春祠用枣油淮南子十一月枣枣取其赤心埤雅棘大者枣葢若酸枣所谓棘也于文重朿为枣并朿为棘一曰棘实曰枣葢枣性重乔棘则低矣故其制字如此诗曰八月剥枣剥击也枣实未熟虽击不落已熟则烂不击自堕齐民要术所谓全赤即収収法撼而落之为上是也且枣全赤即收故干则红皱复无乌鸟之费半赤而收者肉未充满干复黄皱将赤味亦不佳故于全赤之时剥而落之世云噉枣令人齿黄倪彦及云太原人好食枣无贫贱老少尝置枣懐袖间探取食之嵇叔夜书齿居晋而黄以此木谱枣一名木蜜农书云南北皆有然南枣坚燥不如北枣肥美生青齐晋绛者尤佳齐民要术旱涝之地不任稼穑种枣则任矣本草无漏子即波斯枣番人名其木曰窟莽名其实曰若鲁麻枣杜甫海防即此树也函史物性志曰有紫枣元枣实入药生宻云者实小而甘天枣产徐州萧县实如酸枣乐民枣生山东青州多膏味美为枣之冠南枣出浙之浦江又岭南波斯枣木直耸十余丈始开枝叶似防榈三五年一结子似北方青枣但小耳史记李少君曰臣尝至海上见安期生食枣大如瓠又楚庄王爱马噉枣脯水经注酸枣县古者名都或以山林故曰酸枣洞防记今软枣笮之有膏膏可然灯王安石初解剥枣不用毛传曰剥者剥其皮而进之以养老也后从蒋山歩至民家问翁安在曰去剥枣始悟其非即具奏乞除前説又蜀酸枣肉山萸别名
　　采荼薪樗
　　朱传荼苦菜也樗恶木也孔疏樗惟堪薪故毛称恶木樗音枢陆疏樗树及皮皆似漆青色其叶臭本草图经樗木根叶尤良唐本注椿樗二木相类但椿木实而叶香可噉樗木疏而气臭膳夫亦能熬去其气北人呼樗为山椿江东呼为虎目叶脱去有痕如樗蒲子又如眼目故名俗云櫄樗栲漆相似如一衍义世以无花不实木身大其榦端直者为椿其有花而荚木身小榦多迂矮者为樗樗用根叶荚故曰未见椿上有荚者又有樗鸡故知古人命名不言椿鸡而言樗鸡显以有鸡者为樗无鸡者为椿也木谱樗俗呼臭椿一名大眼桐皮粗肌虚而白荒年可采食有花者无荚有荚者无花庄子吾有大树人谓之樗其大本臃肿而不中绳墨其小枝拳曲不中规矩
　　彻彼桑土
　　朱传彻取也桑土桑根也方言东齐为根曰土字林作桑皮也又方言齐东谓根曰杜通作土诗彻彼桑土传曰桑根郭璞注方言引诗作桑杜
　　集于苞杞
　　朱传杞枸檵也尔雅杞枸檵注今狗杞也广雅地筋枸杞陆疏一名苦一名地骨春生作羮茹防苦其茎似莓子秋熟正赤茎叶及子服之轻身益气本草枸杞味苦寒久服坚筋骨一名地辅羊乳郤暑仙人杖西王母杖生常山平泽及诸丘陵阪岸冬采根春夏采叶秋采茎实抱朴子家菜一名托卢或名天精郤老地骨日华子曰地仙苖即枸杞道书枸杞千嵗其形如犬图经春生苖叶如石榴叶而软薄堪食俗呼为甛菜茎榦高三五尺作丛六七月生小红紫花随结红实形防长如枣核其根名地骨与枸棘相类其实形长而枝无刺者真枸杞也圆而有刺者枸棘也世传蓬莱县南丘村多枸杞高者一二丈其根盘结甚固乡人多寿考亦饮食其水土之品使然耳陈藏器云仙人杖别有两种一种是枯死竹竿之色黑者一种是菜类并此为三物而同一名也沈存中云陜西极边生枸杞高丈余大可作柱叶长数寸无刺根皮如厚朴甘美异于诸处实圆如樱桃少核暴干如饼极膏润有味冦氏衍义云凡杞未有无刺者但此物小则多刺大则少刺如酸枣及棘其实一也后人分别棘强生名耳药谱枸杞二木名此物棘如枸之刺茎条故兼二名处处有之根名地骨根之皮名地骨皮古以韦山者为上品以甘州为絶品子圆如樱桃曝干可作果食一种辛苦麻人者名曰棘多误以入药诗诂曰枸木子生枝端横折岐出状如枅栱土人谓之枅栱木此木误入酒能化酒为水一名木蜜一名木饧一名木珊瑚续仙传朱孺子少事道士王延且居大若岩一日汲于溪见二花犬因逐之入枸杞丛下掘之根形如二犬烹而食之通雅枸杞为檵谓棘如枸茎如杞也防宗奭知别刺枸而引杞柳郭璞以梗为杞毛公以枳椇为枸説文以枸木可为酱杨升庵邓谷以蒟蒻为蒟酱皆误也
　　常棣之华
　　朱传棣也子如樱桃可食李氏云何彼秾矣言唐棣之华尔雅所谓栘也此常棣与采薇维常之华尔雅所谓棣也尔雅常棣棣郭云今山中有棣树子如樱桃可食孔疏此与唐棣异木故尔雅别释陆疏许慎曰白棣树也如李而小如樱桃正白今官园种之又有赤棣树叶如刺榆叶而防圆子正赤如郁李而小五月始熟自闗西天水陇西多有之高濓云常棣花若金黄一叶一蘂生甚蔓延春时与蔷薇同开程子经説云常棣今所谓玉李花蕚相承甚力故以兴兄弟埤雅华蕚上承下覆甚相亲尔栘从多棣从隶言华蕚相承辉荣相隶也唐棣之华反而后合诗以取譬则此华上承下覆甚相亲尔者常而已矣故曰常棣也隶仁也多义也兄弟尚亲亲也周公之于诗其道在鸱鸮其事在常棣也
　　鄂不韡韡
　　朱传鄂鄂然外见之貌不犹岂不也韡韡光明貌笺承华者曰鄂不当作拊拊鄂足也杨用修云鄂花苞也今文作蕚不华蒂也今文作跗华下有蕚蕚下有跗花蕚相承覆故得韡韡而光明按孔疏解毛传云岂不韡韡而光明乎王述之曰不韡韡犹言韡韡也故朱传取之与郑异义欧阳本义云郑改不为柎先儒已言其非且不韡韡者言韡韡也古诗如此者多何烦改字乎
　　南山有杞
　　朱传杞树如樗一名狗骨陆疏杞一名狗骨山材也其树如樗理白而滑可为函及检板其子为木蝱可合药曹氏云梓也严氏诗缉曰诗有三杞无折我树杞柳属也南山有杞在彼棘山木也集于苞杞隰有杞桋言采其杞枸杞也据此南山有杞之杞与集于苞杞之分明二种朱子注南山有杞云树如樗极肖其形顾野王曰枸榾木中箭谓其有刺通雅曰即今之猫刺冬不凋大者可充黄杨制器李时珍言狗骨与冬青相乱枸榾叶长四方有八棱棱有刺与冬青逺甚若云冬不凋则不凋者多矣按通雅所言亦其一种俗呼猫儿刺又有云枸榾树者其叶比冬青畧薄其皮中有丝一谓之丝绵树正时珍所云也今刻工多以之代梨枣
　　南山有枸
　　朱传枸枳枸树高大似白杨有子着枝端大如指长数寸噉之甘美如饴八月熟亦名本蜜语録枸是机枸子建阳人谓之皆拱子甘而解酒毒陆疏枸枳枸也木高大似白杨所在山中皆有理白可为函板枝柯不直古语曰枳枸来巢言其味甘故飞鸟慕而巢之本从南方来能败酒若以为屋柱则一屋之酒皆薄本草枳椇味甘平一名木蜜其木皮温唐本注云其树径尺木名白石叶如桑柘其子作房似珊瑚核在其端古今注枳椇子一名树蜜一名木饧实形拳曲核在实外亦名白石白实木石木实埤稚椇木似白杨子依房生着枝端今俗谓之枅栱曲礼妇人之贽椇榛脯脩枣栗椇取卷曲榛言至枣言早栗言恂栗故曰以告防也广志叶似蒲柳子十一月熟树干者益美或云果名一名白石李通志枳椇蜀人谓之枸诗缉云疏引枳椇来巢以证毛説然宋玉风赋字作枳句李善注橘逾淮为枳句曲也音沟非毛义也雅翼古者人君燕食所加庻羞凡三十一物其果则有蓤椇枣栗榛柿瓜李桃梅杏楂梨荆楚之俗亦盐藏荷褁以为冬储今不以为重贱者食之而已正字通枸有矩茍钩劬四音枸杞之枸音茍南山之枸音矩字同音异各分二物也
　　北山有楰
　　朱传楰防梓树叶木理如楸亦名苦楸尔雅楰防梓郭璞曰楸属也今江东有虎梓图经云防梓一名楰亦楸之属也小雅北山有楰是也防李一名防梓或云即此然花实都不相类恐二物而同名陆疏其树叶木理如楸山楸之异者今人谓之苦楸湿时脆燥时坚今永昌又谓防梓汉人谓之楰曹氏云宫室之良材通志畧防李曰牛李曰防梓曰椑曰山李曰楰曰苦楸即乌巢子
　　其下维谷
　　朱传谷一名楮恶木也广雅谷楮也陆疏幽州人谓之谷桑荆交广谓之谷中州人谓之楮今江南人绩其皮以为布又捣以为纸谓之谷皮纸洁白光泽其里甚好叶初生可以为茹管子五位之土其柞其谷酉阳襍俎构谷田废久必生构叶有瓣曰楮无曰构本草图经楮有二种一种皮有斑花文谓之斑谷今人用为冠一种皮无花但叶似卜萄作瓣而有子者为佳其实初夏生如弹丸青緑色至六七月渐深红色乃成熟八月九月采抱朴子楮实赤者饵之一年老者还少本草曰楮亦名谷陶氏以为今构木误矣先贤以为皮斑者是楮皮白者是谷有瓣者曰楮无瓣者曰构按此非一种物类相感志云其胶可以团丹砂语曰构胶为金石之桼是也列子宋人有为其君以玉为楮叶者三年而成乱之楮叶中不可别也遂以巧食宋国列子闻之曰使天地之生物三年而成一叶则物之有叶者寡矣尔雅翼书桑谷共生刘向以为桑丧也谷生也杀生之柄失而在下是以桑谷为二物也陆玑以为幽州人谓之谷桑或曰楮桑然则葢一物矣广州记蛮中取谷皮熟捶为揭里布铺以拟氊汉周党被徴不得已着短布单衣谷皮绡头待见尚书注以谷树皮为绡头也山海经招摇之山有木焉其状如谷而黑里其华四照名曰迷糓佩之不迷木谱斑谷叶无桠乂三月开花成长穗如柳花不结实白皮谷皮有桠乂碎花实如杨梅而无核八月九月采一名楮桃一名谷实埤雅乐彼之园爰有树檀其下维箨檀坚厚箨脆薄其别之易也又曰其下维谷谷恶木也而疑于美散木也而疑于才其别之难矣故以诲宣王分别善恶有隆于后也许东阳曰谷字从从木者木名也从从禾者百谷之总名亦善也此诗集于谷者木也我肻谷者善也二字当辨正字通构谷楮三物三名三字三音非读谷为构也李氏本草楚人呼乳为谷谷本是防字从子从説文甚明陆佃埤雅训谷为善如戬谷式谷之义误矣然其以谷为谷则传写之讹非佃之过也米襄阳云古法粘经以构汁和白芨飞面为糊接纸永不脱解
　　以薪以蒸
　　朱传麄曰薪细曰蒸説文蒸折麻中榦也一曰麻榦可以烧増韵炬也周礼甸师帅其徒以薪蒸役外内瓮之事左传薮之薪蒸虞衡守之又木槿齐鲁之间谓之王蒸
　　譬彼坏木
　　朱传坏伤病也坏説文作瘣云病也一曰肿旁出也尔雅瘣木符娄某氏曰诗云譬彼瘣木疾用无枝符娄尫伛内疾瘣磊故疾用无枝郭璞曰谓木病尫伛瘿肿无枝条
　　无浸获薪
　　朱传获艾也尔雅获落或曰可作桮圈皮韧绕物不解郭璞曰获音获可为杯器素也陆疏今椰榆也其叶如榆其皮坚韧剥之长数尺可为絙索又可为缯带其材可为杯器又礼不陨获于贫贱注陨如萚之陨而飘零获如禾之获而枯槁也
　　隰有杞桋
　　朱传杞枸檵也桋赤栜也树叶细而岐鋭皮理错戾好丛生山中中为车辆尔雅桋赤栜白者栜或曰白色为栜其色虽异为名同江淮间栜有可为鞍者陆疏栜叶如柞皮薄而白其木理赤者为舜栜一名桋白者为栜木皆坚韧今人以为车毂六书故説文亦云桋赤栜而无栜字诗蕨薇杞桋并言似皆可采食者又齐韵音题尔雅桋桑女桑郭注今俗呼小树长条者为女桑则桋亦小树长条之通名矣
　　如涂涂附
　　朱传涂泥附着如于泥涂之上加以泥涂附之也郑笺附木桴也孔疏木表之麄皮
　　柞棫拔矣
　　朱传柞栎也枝长叶盛丛生有刺尔雅翼柞生南方叶细而密今人为梳用之诗二雅道柞尤多石鼓文亦云柞棫其特周书方周之兴大姒梦商庭产棘小子发取周庭之梓植之阙间化为松栢柞棫齐民要术言柞斫去旋生科理还复葢良木之易成者又柞宜种山阜之曲十年中椽二十年中屋槱柴在外为利博矣严灿云柞栎也即唐风所谓栩也广要据陆疏柞棫苞栩苞栎一物严氏亦云然郑渔仲谓栩杼为柞谓栎为槲别是一种本草以槲栎稍有差别朱传解柞云枝长叶盛丛生有刺与栎叶如栗叶者不同况柞中椽中屋而朱传云小木相去甚逺可见棫是小木所谓无赤心实如耳珰者是也柞栩栎是大木所谓栗属大蔽牛者是也郑氏认棫是山柘恐未然诗缉解维柞之枝亦曰坚韧之木新叶将生故叶乃落附着甚固故曰蓬蓬然也周礼柞氏掌攻草木汉书有五柞宫风土记舜所耕地多柞树
　　朱传棫白桵也小木亦丛生有刺尔雅郭注云挼实如耳珰紫赤可啖郑云即山柘也陆疏三仓説即柞也其材理全白无赤心者为白桵直理易破可为椟车辐又可为矛防矜今人谓之白梂或曰白柘矜音芹柄也张尔公云尔雅棫白桵与柞殊类诗合举二木非棫即柞也陆疏棫即柞郑注即山柘郑樵通志柞木曰棫曰栩并非
　　芃芃棫朴
　　朱传芃芃木盛貌朴丛生也言根枝迫迮相附着也毛传朴抱木尔雅朴枹者郭云朴属丛生者为枹説文朴木素也徐曰土曰坯木曰朴六书故木之未器者又质也淮南子尧朴角不斲素题不枅孔疏冬官考工记凡察车之道欲其朴属而防至注朴属附着坚固貌也
　　薪之槱之
　　朱传槱积也孔疏伐木析之谓之薪既已薪之则当积聚郑笺祭皇天上帝及三辰聚积以燎之疏云月令注皇天为北辰耀魄寳上帝为五帝三辰即宗伯所云日月星辰也周礼大宗伯以禋祀祀昊天上帝以实柴祀日月星辰以槱燎祀司中司命风师雨师注云烟之言烟周人尚臭烟气之臭闻者也槱积也诗曰芃芃棫朴薪之槱之三祀皆积柴实牲醴焉或有玉帛燔燎而升烟所以报阳也礼记月令季冬乃命四监收秩薪柴以共郊庙及百祀之薪燎祭法燔柴于泰坛祭天也
　　榛楛济济
　　朱传榛似栗而小楛似荆而赤陆疏楛其形似荆而赤茎似蓍上党人织以为牛筥箱器又屈以为钗故上党人调曰问妇人欲买赭否曰灶下自有黄土问买钗否曰山中自有楛禹贡荆州贡楛注云中矢榦出云梦之泽尔雅楛堪为矢古者楛矢则石为之弩榛可为贽文事也楛可为矢武事也説文榛一曰蕞蕞亦矢之善者春秋传所谓致师者左射以蕞是也周语曰夫旱麓之榛楛殖故君子得以乐易干禄焉若夫山林匮竭林麓防亡薮泽肆竭民力凋尽田畴荒芜资用乏匮君子将险哀之不暇而何乐易之有顔师古曰楛木堪为箭笴今豳以北皆用之俗呼其木为楛子左传有隼集于陈庭而死楛矢贯之其长尺有咫以问仲尼对曰隼来逺矣此肃慎氏之矢也昔武王伐商封异姓以逺方之职贡使无忘服故以楛矢封陈求之故府果得之夏书荆州之贡砺砥砮丹惟箘簵楛则亦中州职贡之常岂其长者为肃慎之物欤荀子劝学篇问楛者勿告也告楛者勿问也説楛者勿听也凡器物坚好曰功滥恶曰楛故以为喻楛或作苦义同
　　其菑其翳
　　朱传菑木立死者也释木立死菑李巡曰以当死害生曰菑荀子周公之状身如断椔臯陶之状色如削瓜椔一作菑孔疏立死之木妨他木生长故曰菑也菑又音缁韩诗云反草也又车辐入毂处为菑
　　翳朱传自毙者也或曰小木蒙宻蔽翳者也尔雅木自毙柛蔽者为翳韩诗作殪云因也因高填下也释木毙者翳郭云翳树阴翳覆地者也孔疏生木自倒枝叶覆地为荫翳故曰翳也埤雅木卧死为翳
　　其灌其栵
　　朱传灌丛生也栵行生者也尔雅栵栭郭注树似槲而庳小子如细栗可食今江东亦呼为栭栗郑注茅栗也陆疏树如榆木理坚韧而赤可为车辕内则芝栭防椇郑云人君燕食所加庻羞也通志橡实之类极多有似栗而小者大小三四种注云子如细栗江淮亦呼栭栗俗谓之茅栗猴栗柯栗皆其类也栵一作□沈存中以庄子赋芧为茅栗韵书□茅栗也赵魏间栗小者为□
　　其柽其椐
　　朱传柽河柳也似杨赤色生河边尔雅柽河柳郭云今河旁赤茎小杨郑注殷柽也生水畔其叶经冬变红陆疏生水旁皮正赤如绛一名雨师枝叶如松汉书鄯善国多柽柳段成式云赤白柽出凉州大者为炭复入灰汁可以煑铜本草赤柽木皮赤色叶细其中木脂一名柽乳衍义人谓之三春柳以其一年三秀也花肉红色成细穗河西者戎人取滑枝为鞭南都赋注柽似柏而香雅翼柽叶细如丝婀娜可爱天将雨柽先起气以应之故一名雨师亦能负霜雪大寒不凋有异余柳通志大概松杉之类而意态似柳故谓之柽柳其材可卷为盘合又有一种名赤杨又名水杨与此相似而植之水边其叶经秋尽红人多植于门巷杜诗赪柽晓花希即此木谱汉苑中柳状如人形一日三眠三起柽柳也一名人柳一名三眠柳一名观音柳一名长寿仙人柳即俗所称三春柳也春前以枝揷之易生
　　椐朱樻也肿节似扶老可为杖者也尔雅据樻郭云肿节可以为杖郑注此木似藤节自相对以为杖甚竒陆疏节中肿似扶老即灵寿也为马鞭及杖农郡北山有之本草灵寿木生剑南山谷作杖令人延年益寿圆长皮紫汉书孔光傅赐灵寿杖师古曰木似竹有枝节长八九尺围三四寸自然有合杖制不须削治唐书李靖迁右仆射乞骸骨加赐灵寿杖山海经广都之野灵寿实华水经注来水合溱水湘水千秋水水出万嵗山山生灵寿木一説今天台灵寿杖自然肿节乃藤也与椐别一种王粲颂寄榦坚正不待矫柔字説春秋传曰弱足者居椐适可杖居者之所材也椐又樻也材适可杖木之贵也
　　其檿其柘
　　朱传檿山桑也与柘皆美材可为弓榦又可蚕也尔雅檿桑山桑注似桑材中作弓及车辕禹贡青州厥篚檿丝注檿桑蚕丝中琴瑟管子五粟之土其檿其桑师古山桑之有防文者花木考茧生山桑不浴不饲居民取之制为防久而不敝左传宣王之时有童谣曰檿箕服实亡周国注山桑曰檿弓也箕木名服矢房也史记引书厥贡酓丝古音猎要云酓与檿同按檿作酓譌也从檿为正
　　柘木谱喜丛生榦疎直叶圆有尖结实如椒名隹子隹音锥染黄赤色谓之柘黄孥柘有刺而小叶可饲蚕月令季春无伐桑柘投壶矢以柘若棘考工记弓人取材柘为上檍次之檿桑次之橘次之木爪次之荆次之竹为下周书季夏取桑柘之火淮南子八月其树柘四民月令柘染色黄赤人君所尊蚕书柘叶饲蚕其丝作琴瑟清鸣响亮逺胜凡丝埤雅云柘宜山石柞宜山阜楮宜涧谷柳宜下田竹宜高平之地本草衍义柘木理有纹亦可旋为器方书柘通肾气治耳聋耳鸣有柘根酒又楚辞有柘浆些汉志乐府歌泰尊柘浆析朝酲应劭曰取柘汁为饮解酒病也按柘蔗古字通用子虚赋诸柘巴苴注诸柘即甘蔗也旧注引为桑柘之柘误矣
　　梧桐生矣
　　朱传梧桐生之盛也释木云榇梧注今梧桐礼东方之以梧青史子梧东方之草春木也王逸云梧桐春荣阳木也埤雅梧一名榇即梧桐也今人以其皮青号曰青桐华净妍雅可爱故多近斋阁种之梧橐鄂皆五其子似乳缀其橐鄂生多五六少或一二飞鸟喜巢其中庄子所谓空阅来风桐乳致巢又师旷之枝策也惠子之据梧也言精大用则竭神大用则故二子疲或枝策而立昬或据梧而瞑也雅翼梧木易生鸟衔坠者辄随生殖其畦种者是嵗可高一丈遁甲书梧桐知月正闰立秋之日一叶先坠故曰梧桐叶一落天下尽知秋方书桐有四种一名梧桐礼有桐棺故误训榇尔雅所谓榇或本方言非谓梧定可为榇也庄子据梧指衺柱言非梧桐之梧旧注或以为几或以为琴非是通雅引史记项籍传莫枝梧注小柱为枝邪柱为梧则据梧者如倚柱之义耳李氏本草曰树似桐皮青不皴木直生无节叶光滑有尖角荚老裂开如箕谓之橐鄂子如胡椒皮皴春晚乃生望秋輙凋或曰世言金井梧桐以叶有黄圈文如井故曰金井非井栏也
　　荏染柔木
　　朱传荏染柔貌柔木柔忍之木也郑笺柔忍之木被之以为弓考功记弓人为弓取榦之道七凡相榦欲赤黑而阳声赤黑则乡心阳声则逺根六书故木初生柔耎也引之则柔义无不通金之柔为鍒革之柔为鞣肉之柔为腬土刚者耰而柔之谓之柔田别作防又荏苒侵寻积渐也魏书彭城王违离清挹荏苒至今李顺传荏苒之间遂及于此
　　苞有三蘖
　　朱传苞本也蘖旁生萌蘖也言一本三蘖也毛传苞本也孔疏易称苞桑谓之桑本故以苞为本
　　蘖毛传余也説文伐木余也一作蘖盘庚若颠木之有由蘖谓根本已颠更生故余也释诂曰枿蘖同余也李巡曰槁木之余国语山不槎蘖鱼禁鲲鲕鸟翼鷇卵虫含蚳蝝注斜斫木曰搓髠斩之曰蘖



　　诗传名物集览卷十二
